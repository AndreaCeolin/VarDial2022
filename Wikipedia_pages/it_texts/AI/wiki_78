{"id": "912733", "revid": "599013", "url": "https://it.wikipedia.org/wiki?curid=912733", "title": "Piano di Casa Mata", "text": "Il Piano di Casa Mata fu un piano proclamato nel febbraio 1823 da Antonio L\u00f3pez de Santa Anna al quale posteriormente si uniranno Vicente Guerrero, Nicol\u00e1s Bravo e altri capi dell'esercito imperiale (l'esercito dello stesso Iturbide) come Echeverri, Cortazar e Lobato. Aveva l'intenzione di restaurare il congresso e di dichiarare nullo l'impero, non riconoscendo in Agust\u00edn de Iturbide l'Imperatore del Messico.\nQuesto documento cambia la forma di governo del Messico da monarchia a repubblica e provoca la salita al potere di Guadalupe Victoria, che diventer\u00e0 il primo presidente del Messico.\nPrecedenti.\nLe cospirazioni massoniche avevano come fine ultimo quello di distruggere l'impero di Iturbide a favore della repubblica, per\u00f2 queste furono scoperte e annientate. Tra i suoi membri vi erano 19 deputati, che furono arrestati. Iturbide decise allora di sciogliere il congresso e insediare una Giunta Nazionale Costituente.\nCi furono varie sollevazioni popolari, tra le quali il sollevamento del dicembre 1822. Il leader ideologico di questa sollevazione tra gli altri era Miguel Santa Mar\u00eda, che pi\u00f9 tardi coinvolse nel movimento anche Antonio L\u00f3pez de Santa Anna.\nRipercussioni.\nAgust\u00edn de Iturbide spaventato dalla sempre maggior forza del movimento, decise di far riaprire il congresso; che avrebbe deciso se Iturbide doveva seguitare a regnare. Questo per\u00f2 spaventato opt\u00f2 per l'abdicazione e si ritir\u00f2 in Italia."}
{"id": "912741", "revid": "287204", "url": "https://it.wikipedia.org/wiki?curid=912741", "title": "2345 Fucik", "text": ""}
{"id": "912747", "revid": "287204", "url": "https://it.wikipedia.org/wiki?curid=912747", "title": "2420 Ciurlionis", "text": ""}
{"id": "912751", "revid": "169219", "url": "https://it.wikipedia.org/wiki?curid=912751", "title": "Living Eyes (album Bee Gees)", "text": "Living Eyes \u00e8 il sedicesimo album dei Bee Gees, uscito nel 1981."}
{"id": "912752", "revid": "287204", "url": "https://it.wikipedia.org/wiki?curid=912752", "title": "2613 Plzen", "text": ""}
{"id": "912753", "revid": "287204", "url": "https://it.wikipedia.org/wiki?curid=912753", "title": "2661 Bydzovsky", "text": ""}
{"id": "912757", "revid": "712828", "url": "https://it.wikipedia.org/wiki?curid=912757", "title": "Star Destroyer di classe Acclamator", "text": ""}
{"id": "912764", "revid": "287204", "url": "https://it.wikipedia.org/wiki?curid=912764", "title": "2706 Borovsky", "text": ""}
{"id": "912766", "revid": "253269", "url": "https://it.wikipedia.org/wiki?curid=912766", "title": "Stuart Rosenberg", "text": ""}
{"id": "912767", "revid": "287204", "url": "https://it.wikipedia.org/wiki?curid=912767", "title": "2734 Hasek", "text": ""}
{"id": "912768", "revid": "287204", "url": "https://it.wikipedia.org/wiki?curid=912768", "title": "2900 Lubos Perek", "text": ""}
{"id": "912770", "revid": "638792", "url": "https://it.wikipedia.org/wiki?curid=912770", "title": "Hikari (Pok\u00e9mon)", "text": ""}
{"id": "912771", "revid": "31886", "url": "https://it.wikipedia.org/wiki?curid=912771", "title": "Rosso ammonitico", "text": "Si d\u00e0 il nome di rosso ammonitico ad una litofacies diffusa in Italia nelle Alpi meridionali, nell'Appennino umbro-marchigiano e nell'Appennino meridionale fino alla Sicilia, di ambiente pelagico. Il termine \"rosso ammonitico\" \u00e8 generalmente preferito dagli autori italiani, mentre il termine \"ammonitico rosso\" \u00e8 caratteristico degli autori svizzeri e in generale di lingua tedesca, ed \u00e8 il pi\u00f9 usato nella letteratura geologica internazionale.\nDescrizione.\nSi tratta di calcari e calcari marnosi mal stratificati, con tessitura nodulare, caratterizzati generalmente (anche se non necessariamente) da una notevole frequenza di ammoniti fossili, e dal colore rosso o rosato (ma sono frequenti anche toni violacei e verdi) a causa dell'ossidazione del ferro (Fe3+). I noduli formano allineamenti irregolari e sono sovente deformati e appiattiti nel senso della stratificazione. Possono essere molto addensati, fino a compenetrati, con superfici stilolitiche che si sviluppano sia internamente ai noduli sia tra i singoli noduli. I noduli hanno generalmente limiti netti, colore pi\u00f9 chiaro e un elevato tenore in carbonato di calcio, sotto forma di calcite, e appaiono \"fasciati\" da una matrice marnoso-argillosa di colore pi\u00f9 scuro.\nI fossili (solitamente ammoniti, ma anche nautiloidi, rostri e fragmoconi di belemniti, bivalvi pelagici del genere \"Bositra\", articoli e piastre di crinoidi) si presentano spesso deformati e corrosi. I cefalopodi (ammoniti, nautiloidi e belemniti) sono nella maggior parte dei casi allo stato di \"modelli interni\", privi della parete della conchiglia aragonitica, dissolta in fase diagenetica post-deposizionale (vedi paragrafi relativi alla genesi dei questi sedimenti).\nI livelli in facies di rosso ammonitico sono spesso interessati da superfici indurite con abbondanti strutture di bioturbazione e presenza di noduli e patine ferro-manganesifere e fosfatiche. Questi livelli, definiti \"hardgrounds\" nella letteratura geologica, costituiscono superfici di dissoluzione del carbonato e di mancata deposizione dei sedimenti segnando la presenza di lacune-tempo anche cospicue. Le facies di rosso ammonitico sono un classico esempio di \"serie condensata\", cio\u00e8 una serie che in uno spessore ridotto di roccia esprime una sedimentazione di lunga durata. Talora per i fenomeni descritti fossili riferibili a periodi geologici differenti si trovano mescolati nel sedimento (es. Rosso Ammonitico veronese o veneto). Invece nel Rosso Ammonitico lombardo e umbro-marchigiano, risalente al Toarciano, malgrado l'esigua potenza dell'unit\u00e0, nelle successioni di strati centimetrici marnosi e argillosi, interpretabili anche come sedimentazione rallentata, si possono distinguere bene le zone biostratigrafiche, correlabili con le coeve zone standard europee.\nGenesi.\nPer le sue peculiarit\u00e0, la genesi delle facies di rosso ammonitico va considerata sia dal punto di vista \"deposizionale\" (cio\u00e8 delle modalit\u00e0 di sedimentazione) che dal punto di vista \"diagenetico\" (cio\u00e8 delle trasformazioni avvenute posteriormente alla sedimentazione, con il seppellimento dei depositi).\nModelli deposizionali.\nQuesto tipo di sedimento si \u00e8 deposto ad una profondit\u00e0 probabilmente superiore ai 200 metri, ma inferiore alla profondit\u00e0 di compensazione dei carbonati (CCD, dall'inglese: \"carbonate compensation depth\"), oltre la quale si realizzano condizioni di temperatura e pressione per le quali il carbonato di calcio passa in soluzione nelle acque e non si sedimenta. Sono depositi tipici di altifondi pelagici, in condizioni di buona ossigenazione e quindi di ricambio delle acque, per le evidenze di ambiente ossidante fornite dalla presenza di ossidi di ferro e l'assenza di caratteri anossici. Si trovano di frequente in aree caratterizzate da tettonica distensiva, con alternanza di paleo-alti relativamente stabili (sui quali si deponevano serie condensate, tra cui spiccano i depositi di rosso ammonitico) e bacini ad elevata subsidenza, nei quali si deponevano sedimenti torbiditici. I sedimenti originari erano fanghi calcarei con componente detritica di origine prevalentemente biologica, da resti di organismi. Questi ultimi sono di solito dispersi nel sedimento, anche se localmente possono raggiungere un notevole addensamento. Dal punto di vista petrografico abbiamo prevalenti \"mudstones\" e \"wackestones\", meno frequentemente \"packstones\" bioclastici.\nAi depositi carbonatici in facies di rosso ammonitico possono talora essere intercalati livelli di areniti, conglomerati e brecce pi\u00f9 o meno grossolani contenenti clasti extra e intra-formazionali (cio\u00e8 provenienti da formazioni circostanti o dalla stessa formazione) rimaneggiati, legati alla presenza di faglie sin-deposizionali. Possono essere presenti anche strutture deposizionali interpretate come laminazioni da onda e da corrente, che rappresentano depositi torbiditici a granulometria fine, o depositi da tempesta.\nLa presenza di hardgrounds e le frequenti lacune stratigrafiche sono spiegabili con una posizione al limite della CCD e nella fascia di oscillazione relativa della superficie di compensazione dei carbonati: in queste condizioni l'aumento dell'attivit\u00e0 sin-sedimentaria delle faglie di bordo dei paleo-alti poteva portare facilmente ad uno sprofondamento locale del piano di sedimentazione al di sotto della CCD, con dissoluzione e assenza di deposizione che si poteva protrarre per qualche tempo fino ad un nuovo mutamento del quadro strutturale e deposizionale. La CCD poteva probabilmente anche alzarsi o abbassarsi per cause connesse alla circolazione oceanica e atmosferica.\nSecondo altri modelli, un abbassamento eustatico del livello marino (come ad esempio quello riscontrabile nel Toarciano superiore) poteva causare la diminuzione improvvisa del battente d'acqua, portando il sedimento entro il raggio di influenza delle onde di tempesta e delle correnti oceaniche superficiali, che potevano asportare in tutto o in parte il sedimento micritico e impedire la sedimentazione per un certo periodo di tempo.\nI modelli deposizionali sono quindi tutt'altro che univoci e difficilmente generalizzabili, ma vanno considerati nell'ambito quadro stratigrafico e deposizionale locale cui si riferiscono.\nModelli diagenetici.\nAnaloga incertezza ha regnato a lungo per quanto riguarda l'origine diagenetica di queste facies, che verteva soprattutto sulla tempistica relativa degli eventi. Le ipotesi di letteratura sono riconducibili a due modelli fondamentali: \nIl secondo modello \u00e8 quello attualmente pi\u00f9 seguito dagli autori. Le facies in esame sembrano essere state prodotte da fenomeni di dissoluzione e riprecipitazione in fase di diagenesi precoce (cio\u00e8 poco dopo la deposizione). Durante il seppellimento, il peso dei sedimenti avrebbe causato la dissoluzione parziale del carbonato. Il processo di dissoluzione era selettivo, poich\u00e9 la componente aragonitica (legata ad esempio alla conchiglia delle ammoniti) passa in soluzione prima della calcite. Il carbonato riprecipitava negli interstizi del sedimento in forma di calcite e cresceva in maniera esclusiva, colmando i vuoti e formando i noduli, mentre i residui insolubili argillosi e metallici venivano \"spinti\" da parte e andavano a formare la matrice. L'accentuarsi del carico di sedimento deformava poi i noduli, mentre il processo di dissoluzione da pressione poteva arrestarsi oppure proseguire fino all'addensamento dei noduli e alla compenetrazione delle superfici nodulari, spesso con formazione di superfici stilolitiche.\nDiffusione areale e stratigrafica.\nNelle principali serie stratigrafiche alpine e appenniniche, il rosso ammonitico si \u00e8 depositato durante un intervallo di tempo che va dal Triassico medio al Giurassico superiore. I momenti di massima diffusione di questo tipo di facies sono per\u00f2 di gran lunga il Lias superiore, corrispondente ai piani stratigrafici Toarciano e Aaleniano (l'orizzonte pi\u00f9 caratteristico \u00e8 il \"Rosso Ammonitico Lombardo\") e il Giurassico medio-superiore (il tipico \"Rosso Ammonitico Veronese\" costituisce l'orizzonte pi\u00f9 recente, con et\u00e0 che vanno dal Baiociano al Titoniano inferiore, pur con ampie lacune interne per assenza di sedimentazione).\nFacies di rosso ammonitico, pur essendo particolarmente diffuse in Italia, si trovano in tutta la \"cintura alpina\" sud-europea, dalla Spagna meridionale alle catene dinarica e carpatica (Serbia e Bulgaria), alla Grecia e alla Turchia, fino alla catena himalayana.\nLa diffusione di questi sedimenti appare legata a momenti di spiccata espansione degli oceani e a periodi di \"stazionamento alto\" del livello marino, con scarsit\u00e0 di apporti terrigeni dalle aree continentali. Nel Triassico superiore e nel Giurassico, la presenza di queste facies \u00e8 in stretta relazione con l'espansione del dominio oceanico della Neo-Tetide e con la conseguente frammentazione e scomposizione dei margini continentali europeo e africano. Di quest'ultimo faceva sostanzialmente parte la microplacca Adria, che costituiva il dominio sudalpino-appenninico ancestrale. Le facies di rosso ammonitico declinano rapidamente alla transizione Giurassico-Cretaceo, sostituite da depositi pelagici a pi\u00f9 elevato tenore di carbonato di calcio, per la migrazione della CCD a profondit\u00e0 pi\u00f9 elevate. Le ragioni di questo evento (ancora oggetto di dibattito fra gli specialisti), sono probabilmente riconducibili sia ad importanti variazioni nelle condizioni di circolazione marino-oceanica che all'esplosione evolutiva degli organismi planctonici a guscio calcareo, che forniscono la maggior parte del sedimento pelagico. Nell'Appennino umbro-marchigiano il Rosso Ammonitico pi\u00f9 conosciuto \u00e8 quello del Toarciano, analogo a quello lombardo, che, per la sua eccezionale continuit\u00e0 stratigrafica, ha fornito una grande quantit\u00e0 di ammoniti ben conservati (fossili guida e indicatori biozonali), studiati biostratigraficamente e anche dal punto di vista evolutivo. Per altro nel \"Rosso Ammonitico\" umbro-marchigiano furono trovati nel '500 i fossili di ammoniti, figurati in una bellissima incisione, opera di Michele Mercati, eseguita nel 1574. La figura \u00e8 ammirevole per l'epoca perch\u00e9 i fossili (appartenenti a generi utilizzati attualmente, \"Hildoceras, Hildaites, Mercaticeras, Mesodactylites, Phylloceras\" e \"Calliphylloceras\") sono riconoscibili e classificabili (vedi voce Wikipedia, Monte Petrano).\nIn Italia il termine litostratigrafico successivo ai rossi ammonitici di et\u00e0 giurassica superiore e ai sedimenti coevi \u00e8 la Maiolica (in tutte le sue espressioni).\nImpiego.\nPer quanto in passato questo tipo di roccia sia stato spesso utilizzato localmente come pietra da costruzione (un esempio monumentale \u00e8 costituito dall'Arena di Verona), attualmente la cavatura industriale del rosso ammonitico \u00e8 soprattutto in funzione del suo utilizzo come pietra ornamentale, sia per interni che per esterni, per la bellezza delle sue sfumature, che vanno dal rosso-violaceo al rosa-corallo, al giallo e al verde. Gli impieghi prevalenti sono nel settore dei pavimenti, ma \u00e8 utilizzato anche per l'assemblaggio di scale, rivestimenti, colonne, balaustre, stipiti, cornici, caminetti, lavori di scultura. L'utilizzo nell'edilizia dei calcari in facies di rosso ammonitico \u00e8 legato al tenore in carbonato: pi\u00f9 questo \u00e8 elevato, pi\u00f9 migliorano le caratteristiche meccaniche e soprattutto la lucidabilit\u00e0.\nIl Rosso Ammonitico Veronese \u00e8 particolarmente adatto agli scopi descritti, e costituisce una notevole risorsa economica per il territorio di origine, con oltre 700 imprese distribuite nelle provincie di Verona, Brescia e Padova. Insieme a quello di Carrara, il distretto produttivo veronese rappresenta il principale polo italiano per la produzione di marmi e agglomerati, e uno dei maggiori e pi\u00f9 rinomati a livello internazionale.\nLe facies interessate da intensa fratturazione di origine tettonica o con caratteristiche meccaniche/estetiche non ottimali vengono utilizzate per la produzione di pietrisco o pietrame da annegamento (per la costruzione di sbarramenti frangiflutti).\nAltre formazioni in facies di rosso ammonitico, come il Rosso Ammonitico Lombardo (calcari marnosi di et\u00e0 liassica superiore), e altre in varie localit\u00e0 della penisola, cavate localmente in passato come pietra ornamentale e da costruzione, attualmente non sono pi\u00f9 sfruttate per le caratteristiche meccaniche peggiori dovute al tenore di argilla pi\u00f9 elevato."}
{"id": "912780", "revid": "767487", "url": "https://it.wikipedia.org/wiki?curid=912780", "title": "Canibus", "text": "Si fa notare nel panorama underground alla fine degli anni novanta per il suo stile aggressivo e il suono hardcore: nonostante un paio di album con la Universal (\"Can-I-Bus\" e \"2000 B.C. (Before Can-I-Bus)\"), Canibus diviene un nome noto per le battle rap e le faide con LL Cool J ed Eminem, distogliendo l'attenzione dai suoi lavori e tornando nella scena underground. Divenuto un artista indipendente, rientra in classifica con un paio di lavori, ma la maggior parte dei suoi sforzi (tra cui \"\", \"Rip the Jacker\", \"C of Tranquility\") finiscono per essere considerati solo dalla sua nicchia di appassionati.\nBiografia.\nNasce in Giamaica, trasferendosi negli Stati Uniti da bambino e spostandosi continuamente a causa del lavoro della madre. Si avvicina all'hip hop a met\u00e0 anni novanta, entrando nel gruppo musicale T.H.E.M. (composto anche dal rapper Webb). A causa di un dissidio con Webb, Canibus intraprende la carriera da artista solista muovendosi nel circuito underground e iniziando a pubblicare una serie di mixtape fino a quando partecipa a diverse produzioni realizzate dalle major discografiche: collabora con molti rapper, ma si fa notare soprattutto per le performance in \"Desperados\" dei The Firm presente in \"The Album\", \"Gone Til' November\" di Wyclef Jean e \"4,3,2,1\", brano di LL Cool J incluso in \"Phenomenon\" feat. Redman, DMX e Method Man.\nCiononostante, nello stesso periodo pubblica \"Second Round K.O.\", un dissing nei confronti di LL Cool J che presenta la collaborazione anche di Mike Tyson. La faida ottiene un largo seguito e il suo album di debutto diviene uno dei pi\u00f9 attesi della scena: nel 1998 esce \"Can-I-Bus\". Il progetto si rivela un grande successo commerciale \u2013 2\u00ba nella Billboard 200 \u2013 tuttavia \u00e8 accolto freddamente da una parte degli autori musicali, che criticano la produzione di Wyclef Jean e il lirismo del rapper. Canibus si fa da parte per un paio d'anni, tornando con il suo secondo album, \"2000 B.C. (Before Can-I-Bus)\", nuovamente prodotto dalla major Universal: Canibus \u00e8 gi\u00e0 coinvolto in diverse faide con artisti di alto profilo (LL Cool J e Wyclef Jean) ed \u00e8 noto soprattutto per le battle rap, tuttavia non \u00e8 popolare come prima. L'album non \u00e8 promosso adeguatamente e passa in secondo piano, perci\u00f2, a causa dello scarso risultato commerciale, la Universal rescinde il contratto con Williams e lo lascia senza etichetta.\nIl rapper torna nella scena underground e pubblica il suo terzo prodotto, \"C! True Hollywood Stories\" (2001): l'idea del rapper \u00e8 quella di fare un album satirico rivisitando il personaggio di Stan della canzone di Eminem e ridandogli vita, nonostante ci\u00f2 gli addetti ai lavori non ne comprendono le iniziali intenzioni e stroncano il progetto. Con questo disco, Canibus perde stima e credibilit\u00e0 nel circuito: nasce una faida anche con lo stesso Eminem. Williams si riprende un po' di credibilit\u00e0 con l'uscita di \"\" (2002), quindi decide di arruolarsi nell'esercito degli Stati Uniti d'America. Nel 2004 \u00e8 scoperto a fumare cannabis ed \u00e8 congedato dall'esercito. Negli anni successivi continua a pubblicare album, collaborando con diversi artisti underground."}
{"id": "912783", "revid": "287204", "url": "https://it.wikipedia.org/wiki?curid=912783", "title": "Atlant-Sojuz", "text": "L'Atlant-Soyuz conosciuta anche come Aviakompanija Moskva era una compagnia aerea russa con la base tecnica ed il hub principale all'Aeroporto di Mosca-Vnukovo, nell'Oblast' di Mosca nella Russia europea.\nGestione.\nLa compagnia era di propriet\u00e0 del governo di Mosca.\nStoria.\nL'Atlant-Soyuz nasce nel 1993 come compagnia per i voli charter e dipendente direttamente dalla citt\u00e0 di Mosca.\n25% delle azioni \u00e8 di propriet\u00e0 dell'Governo di Mosca, 75% delle azioni \u00e8 di propriet\u00e0 privata.\nNel 2006 l'Atlant-Soyuz \u00e8 stata la prima compagnia aerea russa sul mercato dei voli charter, quando gli aerei della compagnia hanno trasportato pi\u00f9 di 1,14 milioni di passeggeri. Nei voli charter due concorrenti principali dell'Atlant-Sojuz sono la siberiana S7 Airlines (al terzo posto con 0,95 milioni di passeggeri/anno) e la moscovita VIM-Avia (al secondo posto con 0,98 milioni di passeggeri/anno).\nLa compagnia aerea moscovita ha annunciato di voler organizzare una rete dei voli regionali con gli aerei Embraer EMB 120 dall'Aeroporto di Mosca-Vnukovo per gli aeroporti russi di Brjansk, Kaluga, Lipeck, Ni\u017enij Novgorod, Petrozavodsk, Ivanovo, Belgorod, Tambov e per gli aeroporti bielorussi di Br\u0117st, Grodno, Minsk.\nNel 2008 in seguito alla bancarotta della compagnia aerea russa KrasAir e delle compagnie aeree che facevano parte della Alleanza russa AirUnion l'Atlant-Soyuz Airlines ha aperto l'hub all'aeroporto di Krasnojarsk-Emel'janovo per ripristinare i collegamenti sospesi in seguito alla crisi nel settore e contemporaneamente abbandonando l'attivit\u00e0 dei voli cargo.\nNel 2008-2009 l'Atlant-Soyuz operava una vasta rete di voli di linea sul mercato interno russo, principalmente tra la Russia europea e la Siberia. Alla fine del 2009 il filiale di Krasnojarsk dell'Atlant-Sojuz \u00e8 stato chiuso.\nNel 2009 l'Atlant-Soyuz Airlines ha trasportato 970,740 di passeggeri occupando il 12\u00ba posto tra le compagnie aeree russe ed il 9 posto nel mercato dei voli internazionali in Russia.\nIl Direttore generale della compagnia aerea ha annunciato che nel 2010 l'Atlant-Sojuz effettuer\u00e0 un rebranding cambiando il nome attuale. La nuova compagnia aerea si chiamer\u00e0 Aviakompanija Moskva russo: \u0410\u0432\u0438\u0430\u043a\u043e\u043c\u043f\u0430\u043d\u0438\u044f \u041c\u043e\u0441\u043a\u0432\u0430). \u00c8 stato annunciato che Aviakompanija Moskva continuer\u00e0 l'espansione sul mercato nazionale ed internazionale con hub all'Aeroporto di Mosca-Vnukovo.\nIl 7 luglio 2010 \u00e8 stata presentata la nuova livrea di Aviakompanija Moskva che sostituir\u00e0 entro la fine del 2010 l'attuale livrea sulla flotta degli Boeing 737 della compagnia aerea moscovita.\nNel periodo gennaio - luglio 2010 la compagnia aerea moscovita ha trasportato 716,809 passeggeri aumentando per un totale di 35% il traffico passeggeri rispetto allo stesso periodo del 2009. La crescita \u00e8 stata dovuta in gran parte all'entrata in servizio degli aerei Boeing 737 all'inizio dell'anno.\nNel 2010 la compagnia aerea ha trasportato 1.329.600 passeggeri, il +36,97% in pi\u00f9 rispetto al 2009, piazzandosi al undicesimo posto tra le compagnie aeree russe.\nIl 11 gennaio 2011 - la compagnia aerea ha dichiarato di aver finito l'attivit\u00e0 di voli con gli aerei Ilyushin Il-86 della sua flotta.\nFallimento e chiusura.\nIl 14 gennaio 2011 - La IATA ha comunicato la insolvibilit\u00e0 della compagnia aerea in seguito al debito di Aviakompanija Moskva nei confronti della IATA stessa per un totale di 3,5 USD pagati alla Lufthansa per la manutenzione degli aerei nel 2010. Aviakompanija Moskva ha comunicato che dal 17 gennaio 2011 ferma la sua attivit\u00e0 di voli di linea e charter. Inoltre, la compagnia aerea ha fatto la richiesta all'Ente dell'Aviazione Civile della Russia di trasferire tutti i diritti commerciali della compagnia aerea insieme con degli obblighi sociali del personale della compagnia aerea alla compagnia aerea russa UTair.\nIl 17 gennaio 2011 la compagnia russa cessa tutte le attivit\u00e0 e dichiara il fallimento."}
{"id": "912784", "revid": "767487", "url": "https://it.wikipedia.org/wiki?curid=912784", "title": "Pettine", "text": "Il pettine \u00e8 un utensile che direziona i capelli per ordinarli e toglierne i nodi.\n\u00c8 costituito da una base dalla quale partono sottili elementi perpendicolari detti \"denti\". I denti non sono in numero predeterminato: a seconda della distanza, del numero e dello spessore dei denti, il pettine pu\u00f2 essere pi\u00f9 o meno adatto a determinate tipologie di capello e a determinate tipologie di capigliature.\nIl pettine pu\u00f2 essere costruito in materie differenti: tipicamente, i pettini sono in osso, in metallo, in plastica, ma possono essere anche in madreperla, o in legno o in altri materiali.\nIl pettine pu\u00f2 essere dotato o meno di un manico per l'impugnatura; nel caso in cui esso manchi, solitamente la base ha un'ampiezza maggiore per consentirne la presa in mano.\nStoria.\nGi\u00e0 nella preistoria venivano usati strumenti a mo' di pettine: sono stati ritrovati pettini in osso e pettini in avorio all'interno di tombe/ossari databili all'antica et\u00e0 del bronzo.\nIgiene.\nPer rimuovere le infezioni della cute causate da parassiti, \u00e8 possibile usare un pettine fitto, con pochissimo spazio fra i denti, in modo che, al passaggio tra i capelli, esso possa raccogliere gli animali, le larve e le uova. Al contempo, per\u00f2, condividere un pettine pu\u00f2 essere totalmente negativo sul versante dell'igiene, perch\u00e9 pu\u00f2 causare il passaggio di parassiti. Un utilizzatore pu\u00f2 lasciare su un pettine le uova dei parassiti, o addirittura i parassiti stessi, e chi ne condivide l'uso pu\u00f2 inconsapevolmente esserne attaccato."}
{"id": "912788", "revid": "77358", "url": "https://it.wikipedia.org/wiki?curid=912788", "title": "Clonaggio del DNA", "text": ""}
{"id": "912798", "revid": "1632387", "url": "https://it.wikipedia.org/wiki?curid=912798", "title": "Morphia", "text": "I Morphia sono una doom metal/Death metal band olandese appartenente alla scena Christian metal.\nBiografia.\nLe origini.\nIl gruppo si forma nei Paesi Bassi nel 1995 e nasce come classica Death metal band per poi orientarsi verso una commistione di death, doom e Symphonic metal. Nel 1997 incidono 5 brani per il loro primo demo, intitolato \"Poison Minded\", vendendo qualche centinaia di copie e diventando conosciuti soprattutto in Germania.\nNel 1998 registrano il loro primo LP, intitolato \"Unfulfilled Dreams\". L'album verr\u00e0 pubblicato solo nel 1999 e decreter\u00e0 il successo internazionale della band.\nIl successo.\nGrazie all'ottimo esordio di \"Unfulfilled Dreams\" i Morphia firmano con la etichetta indipendente Fear Dark ed iniziano a lavorare al loro secondo \"full-length\". L'album uscir\u00e0 nel 2002 con il titolo di \"Frozen Dust\" e verr\u00e0 presentato al festival itinerante \"Fear Dark Festival\".\nDopo molte apparizioni in giro per l'Europa e vari festival, la band si dedica alla registrazione di un nuovo lavoro, \"Fading Beauty\", che uscir\u00e0 nel 2005. Dopo vari cambi di formazione, nel 2006 il gruppo annuncia il suo ingresso in studio per la realizzazione del nuovo LP la cui data di uscita non \u00e8 ancora stata annunciata."}
{"id": "912808", "revid": "73322", "url": "https://it.wikipedia.org/wiki?curid=912808", "title": "Php hypertext processor", "text": ""}
{"id": "912816", "revid": "15756", "url": "https://it.wikipedia.org/wiki?curid=912816", "title": "St. Petersburg (Florida)", "text": "St. Petersburg \u00e8 un comune (\"city\") degli Stati Uniti d'America e nello Stato della Florida. La popolazione era di 244,769 abitanti al censimento del 2010, il che la rende la quarta citt\u00e0 pi\u00f9 popolosa dello stato e la pi\u00f9 grande dello stato a non essere il capoluogo di contea (la citt\u00e0 di Clearwater \u00e8 il capoluogo della contea di Pinellas).\nSt. Petersburg \u00e8 la seconda citt\u00e0 pi\u00f9 grande della Tampa Bay Area, dopo Tampa. Insieme a Clearwater, la tre citt\u00e0 formano l'area metropolitana di Tampa-St. Petersburg-Clearwater, la seconda pi\u00f9 grande della Florida con una popolazione intorno ai 2.8 milioni di abitanti. St. Petersburg si trova su una penisola tra la baia di Tampa e il golfo del Messico, ed \u00e8 collegata alla Florida continentale a nord.\nSt. Petersburg fu fondata nel 1888 da John C. Williams, che acquist\u00f2 la terra, e da Peter Demens, che port\u00f2 l'industria ferroviaria nell'area. Come parte di un lancio della monetina, il vincitore, Peter Demens, diede alla terra il nome della sua citt\u00e0 natale, San Pietroburgo (\"St. Petersburg\" in inglese), in Russia, Williams invece decise di costruire il primo hotel della citt\u00e0, il Detroit Hotel, dato che proveniva da Detroit, nel Michigan. St. Petersburg fu incorporata come \"town\" il 29 febbraio 1892 e reincorporata come \"city\" il 6 giugno 1903.\nLa citt\u00e0 viene chiamata dalla gente locale come St. Pete. La vicina St. Pete Beach abbrevi\u00f2 formalmente il suo nome nel 1994 dopo un voto dei suoi residenti. St. Petersburg \u00e8 governata da un sindaco e dal consiglio comunale.\nCon una media di circa 361 giorni di sole all'anno, e un Guinness World Record per aver fatto registrare i giorni pi\u00f9 consecutivi di sole (768 giorni), \u00e8 soprannominata \"The Sunshine City\". A causa del suo bel tempo e del basso costo di vita, la citt\u00e0 \u00e8 da tempo una meta di pensionamento popolare, anche se negli ultimi anni la popolazione si \u00e8 spostata in una direzione molto pi\u00f9 giovane. La rivista \"American Style\" ha classificato St. Petersburg tra le sue citt\u00e0 di medie dimensioni nel 2011, citando la sua scena artistica \"vibrante\".\nGeografia fisica.\nSecondo lo United States Census Bureau, la citt\u00e0 ha una superficie totale di 356,38 km\u00b2, dei quali 159,91\u00a0km\u00b2 di territorio e 196,47\u00a0km\u00b2 di acque interne (55,13% del totale).\nStoria.\nLa citt\u00e0 fu fondata da John C. Williams (proveniente da Detroit, Michigan) che acquist\u00f2 il terreno nel 1876, e da Peter Demens che fu essenziale per il completamento della ferrovia nel 1888. St. Petersburg fu incorporata il 29 febbraio 1892 quando aveva una popolazione di sole 300 persone.\nIl nome deriva chiaramente da San Pietroburgo in Russia dove Peter Demens pass\u00f2 gran parte della sua giovent\u00f9. Una leggenda locale vuole che i due co-fondatori abbiamo lanciato una monetina per stabilire a chi dei due spettasse l'assegnazione del nome alla citt\u00e0. Vinse Demens che la chiam\u00f2 come la sua citt\u00e0 natale, mentre Williams fece lo stesso con il primo albergo della citt\u00e0, il Detroit Hotel. Il Detroit Hotel esiste ancora nel centro della citt\u00e0 sebbene sia stato convertito in un condominio. L'albergo tuttora funzionante pi\u00f9 vecchio della citt\u00e0 \u00e8 invece il Pier Hotel, costruito nel 1921.\nLa prima grande industria nacque nel 1899 quando Henry W. Hibbs, nativo di Newport (Carolina del Nord), fond\u00f2 la sua azienda basata sul commercio di pesce all'ingrosso alla fine del molo, che si diffuse poi nel resto del canale navigabile. Nel giro di un anno la \"Hibbs Fish Company\" spediva pi\u00f9 di 450\u00a0kg di pesce al giorno.\nSt. Petersburg si apr\u00ec verso un commercio a largo raggio grazie a degli scavi subacquei tra il 1906 ed il 1908 che aumentarono le parti navigabili della baia. Ulteriori scavi verso il 1910 aumentarono le possibilit\u00e0 del porto facendo cos\u00ec quadruplicare la popolazione, arrivando a 4.127.\nNel 1914 nacque quella che \u00e8 considerata la prima linea aerea commerciale che si spostava tra Tampa e St. Petersburg attraverso la baia di Tampa. La compagnia aveva il nome di \"\"Airboat Line\" ed il pilota si chiamava Tony Jannus. Ogni anno viene assegnato il \"Tony Jannus Award\"\" per lavori di particolare prestigio nell'industria aerea. Il servizio aereo fu discontinuo nel 1924 con l'apertura del ponte Gandy, il primo che attraversava la baia di Tampa e permetteva il traffico automobilistico tra le due citt\u00e0.\nLa popolazione della citt\u00e0 continu\u00f2 a moltiplicarsi durante il XX secolo in special modo negli anni settanta quando divenne una meta di villeggiatura raggiungendo cos\u00ec i 238.647 abitanti nel 1980. Durante gli anni ottanta comunque la popolazione si \u00e8 stabilizzata.\nSociet\u00e0.\nEvoluzione demografica.\nSecondo il censimento del 2010, la popolazione era di 244,769 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 68,65% di bianchi, il 23,93% di afroamericani, lo 0,3% di nativi americani, il 3,18% di asiatici, lo 0,06% di oceaniani, l'1,42% di altre razze, e il 2,47% di due o pi\u00f9 etnie. Ispanici o latinos di qualunque razza erano il 6,62% della popolazione.\nCultura.\nIstruzione.\nSt. Petersburg ha delle universit\u00e0 statali come la University of South Florida, il St. Petersburg College e l'Eckerd College. Si trova in citt\u00e0 anche una scuola per futuri giornalisti ed insegnanti di giornalismo, il \"Poynter Institute\".\nMusei.\nLa citt\u00e0 ha un museo per bambini, in museo d'arte, un museo di Storia, un museo sull'Olocausto ed un museo di Salvador Dal\u00ed il quale ospita la pi\u00f9 grande collezione del suddetto pittore al di fuori dell'Europa incluso un buon numero di dipinti su grande scala come \"\"La scoperta dell'America di Cristoforo Colombo\". Il museo per bambini \u00e8 un museo divertente ed interattivo che tratta vari argomenti con molte esibizioni riguardanti scienza, musica, arte e giochi d'acqua. Il museo \u00e8 situato vicino ai \"Sunken Gardens\".\nEconomia.\nTurismo.\nIl molo di St. Petersburg ospita un piccolo acquario aperto al pubblico. Molto spesso \u00e8 ancorata al molo la riproduzione del \"HMS Bounty\" usato nel 1962 in un film dalla MGM e pi\u00f9 recentemente per il film \"La maledizione della prima luna\".\nIn centro si trova la \"Baywalk\", il complesso commerciale dove si possono trovare numerosi negozi cos\u00ec come molti ristoranti ed una sala cinematografica con 20 schermi. Ogni sabato mattina da ottobre ad aprile il centro della citt\u00e0 ospita una fiera agricola dove vengono venduti frutta ed ortaggi di ogni tipo oltre a oggetti d'arte vari. Per quanto riguarda la musica il luogo pi\u00f9 famoso, specie per il blues, \u00e8 il \"Ringside Caf\u00e8\"\"."}
{"id": "912824", "revid": "1632387", "url": "https://it.wikipedia.org/wiki?curid=912824", "title": "Demon Hunter (album)", "text": "Demon Hunter \u00e8 il primo album omonimo della band christian metal statunitense Demon Hunter, pubblicato il 22 ottobre 2002 dalla Solid State."}
{"id": "912826", "revid": "1632387", "url": "https://it.wikipedia.org/wiki?curid=912826", "title": "Summer of Darkness", "text": "Summer of Darkness \u00e8 il secondo album della band christian metal statunitense Demon Hunter, pubblicato il 4 maggio 2004 dalla Solid State."}
{"id": "912829", "revid": "1632387", "url": "https://it.wikipedia.org/wiki?curid=912829", "title": "The Triptych", "text": "The Triptych \u00e8 il terzo album della band christian metalcore statunitense Demon Hunter, pubblicato nel luglio 2005 dalla Solid State."}
{"id": "912865", "revid": "287204", "url": "https://it.wikipedia.org/wiki?curid=912865", "title": "CSS H. L. Hunley", "text": "La CSS \"H. L. Hunley\" era un battello appartenente alla Marina degli Stati Confederati d'America, che lo impieg\u00f2 nel corso della guerra di secessione.\nPrimo esempio di sommergibile a trovare impiego con successo nel corso di un conflitto, prese il nome dal suo progettista, Horace Lawson Hunley. Attualmente \u00e8 conservato presso il Warren Lasch Conservation Center di Charleston all'interno di una vasca appositamente progettata e riempita con acqua dolce per favorirne la conservazione.\nCaratteristiche.\nL\"Hunley\" era lungo circa 10 metri, era propulso dalla forza muscolare di sette dei suoi otto uomini di equipaggio, che ne azionavano l'elica attraverso un lungo albero a gomiti, e montava sulla prora un palo lungo 12 metri con all'estremit\u00e0 una carica esplosiva di 41\u00a0kg di polvere da sparo. Molte delle caratteristiche erano mutuate dal suo predecessore, il \"Pioneer\", progettato da Horace Lawson Hunley, James McClintock e Baxter Watson, costruito a New Orleans e rimorchiato nel Lago Pontchartrain per ulteriori prove; il battello venne poi autoaffondato per sottrarlo alla cattura a causa dell'avanzata nordista.\nStoria operativa.\nIl battello venne provato in condizioni operative prima in acque interne, da un equipaggio dell'esercito visto che la marina confederata non ci aveva voluto avere a che fare. Durante una di queste prove, la terza, il battello si immerse al comando dello stesso Hunley vicino alla nave appoggio CSS \"Indian Chief\", ma dopo un tempo prolungato non riemerse. Iniziate le ricerche, il battello venne trovato sul fondo con tutto l'equipaggio morto per annegamento dopo che il battello si era riempito di acqua, probabilmente per un errore di manovra che aveva fatto traboccare le casse di zavorra che non erano di tipo chiuso, ma aperte in alto, per cui un errore di assetto del battello poteva portare al trabocco dell'acqua di zavorra.\nIl 17 febbraio 1864, condotto dal tenente George E. Dixon e propulso dal resto dell'equipaggio, composto da volontari, fu diretto contro la sloop-of-war nordista USS \"Housatonic\" presso il porto di Charleston, nella Carolina del Sud. La nave affond\u00f2 rapidamente in seguito all'esplosione della carica infissa sul suo scafo dal sottomarino attaccante, che affond\u00f2 a sua volta prima del rientro in porto, forse a causa dell'onda di pressione dovuta all'esplosione o, pi\u00f9 probabilmente, speronato inavvertitamente da una nave accorsa sul luogo.\nLa ricerca.\nL\"Hunley\" pass\u00f2 alla storia come il primo sottomarino ad affondare una nave nel corso di un'azione di guerra, fatto eccezionale per l'epoca, mai pi\u00f9 verificatosi sino alla prima guerra mondiale. Il sottomarino fu lungamente cercato da generazioni di studiosi e cacciatori di relitti e infine localizzato dalla squadra di archeologi subacquei di Clive Cussler, celebre scrittore di romanzi d'avventura e fondatore e presidente della National Underwater &amp; Marine Agency, dopo 15 anni di ricerche. Dopo anni di polemiche circa l'opportunit\u00e0 o meno di recuperarlo (le spoglie dell'equipaggio giacevano ancora al suo interno) e su chi ne avesse la competenza, l\"Hunley\" venne finalmente recuperato nel 2000 da un consorzio di enti statali e della marina sotto la supervisione di una nutrita squadra di esperti e archeologi subacquei; durante le operazioni di apertura e restauro del sottomarino, furono recuperate le spoglie dell'equipaggio, successivamente seppellite durante una solenne cerimonia.\nCussler parla diffusamente della storia dell\"Hunley\" e del ritrovamento del relitto nel suo libro \"Cacciatori del mare\" del 1996, oltre che sul sito ufficiale della NUMA. Lo stesso Cussler descrive il recupero del sottomarino nel libro \"Navi fantasma\" del 2002."}
{"id": "912866", "revid": "1776051", "url": "https://it.wikipedia.org/wiki?curid=912866", "title": "When Love Fails", "text": "When Love Fails \u00e8 il secondo singolo estratto dal primo e omonimo album dei Fair Warning."}
{"id": "912901", "revid": "1776051", "url": "https://it.wikipedia.org/wiki?curid=912901", "title": "Take Me Up", "text": "Take Me Up \u00e8 il terzo singolo estratto dal primo e omonimo album dei Fair Warning."}
{"id": "912903", "revid": "287204", "url": "https://it.wikipedia.org/wiki?curid=912903", "title": "Fadak", "text": "Fadak () \u00e8 un centro agricolo abitato del Hijaz settentrionale conquistato senza colpo ferire dai musulmani comandati da Maometto nell'anno 629 (7 dell'Egira).\nFadak, al pari di Khaybar - alla quale era assai prossima - era popolata da elementi ebraici che si dedicavano alla coltivazione della palma da datteri e dell'orzo.\nIl borgo si arrese senza combattere alle forze della \"Umma\" islamica di Medina e questo fece s\u00ec che essa passasse per intero nella disponibilit\u00e0 patrimoniale del Profeta che dapprima pens\u00f2 di espellere gli abitanti per poi convincersi dell'opportunit\u00e0 della loro permanenza a patto che cedessero stabilmente met\u00e0 del loro raccolto annuo e dei loro fondi terrieri.\nQuanto incassato da Maometto fu da lui destinato ai viaggiatori poveri e al mantenimento dei pi\u00f9 diseredati del suo clan (i Ban\u016b H\u0101shim).\nQuesto gener\u00f2 un increscioso seguito polemico fra i diretti eredi del Profeta (F\u0101\u1e6dima e, dopo la sua morte, i suoi figli avuti con \u02bfAl\u012b) e i Califfi che reggevano le sorti della \"Umma\" islamica.\nAb\u016b Bakr, ad esempio (che non fu in ottime relazioni con il cugino-genero del Profeta) si appell\u00f2 a una tradizione riferibile allo stesso Maometto, per la quale \"i profeti non lasciano eredi\". A poco serv\u00ec a F\u0101\u1e6dima argomentare che la frase del padre era senz'altro riferibile alla non-trasmissibilit\u00e0 del carisma profetico. La propriet\u00e0 di Fadak fu introitata dal demanio pubblico califfale: fatto per il quale si sussurr\u00f2 che la stessa Fatima vedesse, per l'ingiustizia patita, abbreviati i suoi giorni di vita.\nChe la decisione del primo califfo \"ortodosso\" non fosse condivisa unanimemente dai suoi successori, lo dimostra il fatto che il \"pio\" califfo omayyade \u02bfUmar b. \u02bfAbd al-\u02bfAz\u012bz che, una volta assurto al califfato, modific\u00f2 radicalmente il disposto del suo antico predecessore, attribuendo senz'altro ai discendenti della figlia del profeta la propriet\u00e0 di Fadak.\nNel prosieguo, tale propriet\u00e0 divenne la cartina di tornasole per mostrare quale fosse lo stato dei rapporti fra alidi (pi\u00f9 tardi sciiti) e potere califfale.\nYaz\u012bd II riprese infatti Fadak e Ab\u016b l-\u02bfAbb\u0101s al-Saff\u0101\u1e25 mut\u00f2 a sua volta quest'ultimo deliberato, destinato a sua volta ad essere di nuovo sovvertito da al-Man\u1e63\u016br che tuttavia, fu a sua volta smentito dal figlio e successore al-Mahd\u012b. In seguito al-Hadi riprese Fadak a seguito della rivolta anti-abbaside dei seguaci alidi ad al-Fakhkh.\nIl califfo al-Ma\u02bem\u016bn, tutto teso a ricomporre la grave frattura islamica fra proto-sciiti e proto-sunniti, restitu\u00ec Fadak agli alidi ma la reazione anti-sciita di al-Mutawakkil rovesci\u00f2 la situazione per l'ennesima volta, ma suo figlio al-Munta\u1e63ir ripens\u00f2 ancora una volta quella decisione, restituendo Fadak ai discendenti di F\u0101\u1e6dima."}
{"id": "912906", "revid": "1048993", "url": "https://it.wikipedia.org/wiki?curid=912906", "title": "Loris Dominissini", "text": "Biografia.\n\u00c8 morto il 4 giugno 2021, all'et\u00e0 di 59 anni. Era ricoverato nell'ospedale di San Vito al Tagliamento, a causa dell'aggravarsi delle sue condizioni di salute, compromesse a causa del COVID-19.\nCarriera.\nGiocatore.\nCresciuto nel settore giovanile dell', esordisce in Serie A con i friulani il 31 dicembre 1983. Veste le maglie di Udinese, Messina e . Dopo alcune esperienze in Serie B e in Serie C, termina la carriera agonistica nel .\nAllenatore.\nInizia ad allenare le formazioni iuniores del Como e assume la guida della prima squadra nel corso della stagione 1999-2000, in Serie C1. Ottenuta la salvezza grazie al decimo posto finale, nell'annata successiva guida la formazione lombarda al secondo posto finale, guadagnando la promozione in Serie B. Nel 2001-2002 riesce a centrare la seconda promozione consecutiva, conducendo la formazione lariana in Serie A.\nNella stagione 2002-2003 viene esonerato e sostituito dopo poche giornate di campionato caratterizzate da 7 sconfitte e 4 pareggi (tra cui quello con la per 1-1), con la squadra ultima in classifica. Nel 2003-2004 \u00e8 all', in Serie B, ma anche in questa occasione viene esonerato e sostituito dopo due mesi di campionato. Nella stagione 2004-2005 subentra sulla panchina dello , in Serie C1; giunge settimo e vince la Coppa Italia di C.\nDall'11 febbraio al 20 marzo 2006 ricopre l'incarico di allenatore dell'Udinese insieme a Roberto N\u00e9stor Sensini, subentrando all'esonerato Serse Cosmi. Dopo sei gare in cui i due tecnici collezionano due punti e 4 sconfitte che portano la squadra al quart'ultimo posto, Sensini si dimette e Dominissini viene esonerato. Al loro posto \u00e8 chiamato Giovanni Galeone.\nNel dicembre 2006 \u00e8 ingaggiato dalla ma, ad aprile, viene esonerato.\nNel luglio 2009 viene nominato nuovo allenatore della . L'anno successivo non viene confermato in panchina.\nDopo una stagione senza alcuna chiamata, nel settembre 2011 viene ingaggiato dal , squadra militante nella seconda divisione belga. Il 17 maggio 2012, al termine della stagione, il club comunica la fine dell'esperienza del tecnico italiano in Belgio, per il desiderio dell'allenatore di continuare la propria carriera in Italia.\nDopo quasi due anni di ulteriore inattivit\u00e0, il 6 marzo 2014 subentra sulla panchina del Lumignacco, formazione friulana militante nel campionato di Eccellenza.\nStatistiche.\nStatistiche da allenatore.\n\"Statistiche aggiornate al 30 giugno 2014.\" In grassetto le competizioni vinte."}
{"id": "912908", "revid": "1776051", "url": "https://it.wikipedia.org/wiki?curid=912908", "title": "In the Ghetto (Fair Warning)", "text": "In the Ghetto \u00e8 un EP dei Fair Warning."}
{"id": "912925", "revid": "1776051", "url": "https://it.wikipedia.org/wiki?curid=912925", "title": "Rain Song", "text": "Rain Song \u00e8 il primo singolo estratto da \"Rainmaker\", secondo album dei Fair Warning."}
{"id": "912946", "revid": "1776051", "url": "https://it.wikipedia.org/wiki?curid=912946", "title": "The Heart of Summer", "text": "The Heart of Summer \u00e8 il secondo singolo estratto da \"Rainmaker\", secondo album dei Fair Warning."}
{"id": "912958", "revid": "729019", "url": "https://it.wikipedia.org/wiki?curid=912958", "title": "Odoardo Baldi", "text": "Ancora in attivit\u00e0 all'et\u00e0 di 86 anni, ha vinto il 19 marzo 2007 Premio Silva Om, con il suo cavallo Bodrero.\n\u00c8 famoso al pubblico che meno segue il mondo del trotto per esser stato il driver dei cavalli del gangster Lucky Luciano negli anni cinquanta."}
{"id": "912961", "revid": "1776051", "url": "https://it.wikipedia.org/wiki?curid=912961", "title": "Burning Heart (Fair Warning)", "text": "Burning Heart \u00e8 il terzo singolo estratto da \"Rainmaker\", secondo album dei Fair Warning."}
{"id": "912965", "revid": "174925", "url": "https://it.wikipedia.org/wiki?curid=912965", "title": "Teorema della convergenza dominata", "text": "In matematica, il teorema della convergenza dominata fornisce una condizione sufficiente sotto la quale il limite di una successione di funzioni commuta con l'operazione di integrazione.\nIl teorema viene generalizzato dal teorema di convergenza di Vitali.\nEnunciato.\nSia formula_1 uno spazio di misura e formula_2 una successione di funzioni misurabili su formula_3 tale che esiste il limite:\nSe esiste una funzione formula_5 tale che\nnel qual caso formula_7 si dice dominata da formula_8, allora si ha:\novvero formula_11converge a formula_12 in tutto formula_13\nDimostrazione.\nDal momento che formula_12 denota il limite quasi ovunque della successione formula_15, allora la successione \u00e8 misurabile e dominata da formula_8, e quindi integrabile.\nSi vuole mostrare che: \nDal momento che:\ne che:\nallora si pu\u00f2 usare il lemma di Fatou inverso e si ha:\nMa dal momento che:\nallora:\ne il fatto che sia vero per ogni S ci consente di affermare che:\ndimostrando la tesi."}
{"id": "912971", "revid": "1776051", "url": "https://it.wikipedia.org/wiki?curid=912971", "title": "Angels of Heaven", "text": "Angels of Heaven \u00e8 il primo singolo estratto da \"Go!\", terzo album dei Fair Warning."}
{"id": "912972", "revid": "842", "url": "https://it.wikipedia.org/wiki?curid=912972", "title": "Mega Drive 32X", "text": ""}
{"id": "912973", "revid": "1727771", "url": "https://it.wikipedia.org/wiki?curid=912973", "title": "Emesene (software)", "text": "emesene \u00e8 stato un client open source per la messaggistica istantanea che utilizza il protocollo MSN. Nasce come \"clone\" di MSN Messenger, ma l'obiettivo del client \u00e8 di divenirne una valida alternativa open source, completa e compatibile con le principali funzioni del protocollo MSN, integrando queste caratteristiche con una interfaccia grafica intuitiva ed accattivante.\nIl progetto \u00e8 multipiattaforma, disponibile sia in ambiente GNU/Linux che su altre piattaforme come Windows ed \u00e8 scritto utilizzando il linguaggio Python e il toolkit grafico GTK+.\nIl progetto \u00e8 sviluppato da Luis Mariano Guerra e dalla comunit\u00e0, \u00e8 distribuito sotto licenza GNU GPL ed \u00e8 tradotto in 12 lingue. Il 25 marzo 2008 \u00e8 stata distribuita la prima versione stabile.\nNel 2013 Microsoft ha deciso di chiudere definitivamente Microsoft Messenger per cui emesene non pu\u00f2 pi\u00f9 essere usato come client MSN. Tuttavia emesene pu\u00f2 essere usato con altre reti usanti il protocollo XMPP.\nAlla luce della chiusura di MSN, uno degli sviluppatori del progetto ha incoraggiato gli sviluppatori di portare emesene ad altre reti come WhatsApp o Facebook Messenger.\nCompatibilit\u00e0 e funzioni.\nL'attuale versione di emesene \u00e8 compatibile con il protocollo MSNP18 di Windows Live Messenger.\nAttualmente le funzioni e i servizi compatibili sono:\nAltre caratteristiche specifiche di emesene sono:\nEmesene 2.\nEmesene 2 \u00e8 stata l'ultima major release di emesene. Alcune modifiche principali di questa nuova versione sono:"}
{"id": "912981", "revid": "24443", "url": "https://it.wikipedia.org/wiki?curid=912981", "title": "Palazzo vecchio dell'Universit\u00e0", "text": ""}
{"id": "912996", "revid": "74801", "url": "https://it.wikipedia.org/wiki?curid=912996", "title": "Contea di Lake (Florida)", "text": "La contea di Lake (in inglese Lake County) \u00e8 una contea dello Stato della Florida negli Stati Uniti d'America. Il suo capoluogo amministrativo \u00e8 Tavares.\nGeografia fisica.\nLa contea ha un'area di di cui il 17,58% \u00e8 coperta da acque interne. La contea fa parte dell'Area Statistica Metropolitana di Orlando-Kissimmee e confina con:\nStoria.\nLa contea di Lake fu creata nel 1887 da porzioni delle contee di Sumter e di Orange. Fu chiamata cos\u00ec per i numerosi laghi presenti nella zona, circa . La contea ospita inoltre il monte \"Sugarloaf\", il punto pi\u00f9 alto della penisola della Florida con \nNel febbraio del 2007 fu dichiarato lo stato di emergenza in seguito ad una serie di tornado mattuttini che causarono devastazioni ed una ventina di morti."}
{"id": "913023", "revid": "1776051", "url": "https://it.wikipedia.org/wiki?curid=913023", "title": "Save Me (Fair Warning)", "text": "Save Me \u00e8 il secondo singolo estratto da \"Go!\", terzo album dei Fair Warning."}
{"id": "913030", "revid": "1543377", "url": "https://it.wikipedia.org/wiki?curid=913030", "title": "4 Non Blondes", "text": "Le 4 Non Blondes sono state un gruppo rock statunitense attivo dal 1989 al 1994.\nI primi membri del gruppo furono la bassista Christa Hillhouse, la chitarrista Shaunna Hall, la batterista Wanda Day e la cantante Linda Perry. Prima della pubblicazione nel 1992 del loro primo album, \"Bigger, Better, Faster, More!\", Shaunna Hall fu sostituita da Roger Rocha alla chitarra, mentre Dawn Richardson sostitu\u00ec Wanda Day alla batteria. Il loro primo ed unico singolo ad aver scalato le classifiche fu \"What's Up?\", celeberrima hit del 1992.\nIl gruppo si sciolse nel 1995, quando la cantante decise di iniziare una carriera solista, causando l'abbandono degli altri membri.\nFondazione.\nChrista Hillhouse e Shaunna Hall, all'epoca coinquiline, conobbero Wanda Day quando cominciarono a suonare nello stesso gruppo. Le tre formarono una loro band in cui ben presto entr\u00f2 a far parte Linda Perry, che aveva colpito la loro attenzione durante una sua esibizione in un locale di San Francisco.\nLa loro prima prova sarebbe dovuta tenersi il 17 ottobre del 1989 alle sei del pomeriggio, ma poco dopo le cinque un terremoto colp\u00ec la citt\u00e0.\nIl nome insolito della band deriva da un episodio accaduto in un parco nella Bay Area con una famiglia di biondi. Christa Hillhouse racconta: \"Proprio accanto a noi c'era un cestino della spazzatura con un pezzo di pizza sopra e il bambino voleva prenderlo, ma la mamma gli dice: 'Non toccarlo, \u00e8 sporco, con i piccioni e questa gente'. E fissava proprio noi. Eravamo 'non biondi', cio\u00e8 non rientravamo nello stereotipo californiano\". Fu cos\u00ec che decisero di chiamarsi \"4 Non Blondes\".\nLa prima etichetta della band fu l'Interscope nel luglio del 1991 dopo un'esibizione d'apertura per la band Primus, il giorno di san Valentino dello stesso anno. All'inizio della pre-produzione del loro album di debutto, secondo quanto detto dall'Hillhouse, Wanda Day fu allontanata dal gruppo per problemi di droga, lasciando il posto a Dawn Richardson; Shaunna Hall invece lasci\u00f2 le compagne nel 1992, durante la registrazione dell'album, soprattutto per incomprensioni con il produttore David Tickle. Fu sostituita da Roger Rocha e si inser\u00ec nel gruppo \"Malibu Barbi\". Day mor\u00ec nel 1997 in seguito a una overdose di droghe.\nCarriere soliste.\nLinda Perry cominci\u00f2 la sua carriera da solista nel 1995, dopo che il gruppo si era sciolto alla fine del 1994 durante la registrazione del secondo album, mai pubblicato. Da allora la Perry non solo ha portato avanti la sua carriera da solista, ma ha anche scritto e prodotto canzoni per Christina Aguilera, Alicia Keys, P!nk, Gwen Stefani, Courtney Love e Kelly Clarkson. Ha inoltre fondato una propria etichetta discografica chiamata Custard Records, con cui ha lanciato la carriera di James Blunt.\nNell'anno del loro scioglimento, le 4 Non Blondes hanno registrato la canzone \"Bless the Beasts and Children\" nell'album tributo ai The Carpenters \"If I Were a Carpenter\", mentre l'anno successivo cantarono \"Misty Mountain Hop\" nell'album tributo ai Led Zeppelin \"\".\nKitty Rose e Christa Hillhouse hanno iniziato, nel 2007, a lavorare assieme a Carolyn Gage in un musical intitolato \"How to Write a Country-Western Song\". Nell'estate del 2008 la Hillhouse ha cominciato a lavorare con l'artista Bob Malone, con il quale ancora continua a suonare in tour diverse volte l'anno.\nIl chitarrista Roger Rocha ha registrato nel 1995 un lavoro mai pubblicato assieme ad un'altra artista, Dolorosa, e nel 1997 \u00e8 entrato nel gruppo pop \"Mockingbirds\". In seguito ha registrato due CD assieme a El Destroyo: \"The Latest Drag\" (1999) e \"Power of Mind\" (2002). Nel 2006 ha infine inciso l'album \"Roger Rocha has... \"the Blues!\"\" ed ora vive a San Francisco, dove lavora nel gruppo \"Roger Rocha &amp; The Goldenhearts\".\nShaunna Hall \u00e8 diventata nel 2007 membro ufficiale dei Parliament-Funkadelic, con i quali suonava dal 2002. Ha suonato anche con The Alcohol of Fame (1993\u20131995); The Eric McFadden Experience (1995\u20132002; registrando l'album \"Our Revels Now are Ended\", 1998 NMX Records); Tribe 8 (come produttore e chitarrista, incidendo l'album \"Role Models For Amerika\", 1998 Alternative Tentacles Records); Storm, Inc. (1999\u20132001, nell'album \"The Calm Years\", 2000 Taylor Made Records/ Gender Nectar); 420 Funk Mob (nell'album \"Alive in Spain\", 2004 WeFUNK ad2k Records).\nL'11 maggio 2014, il gruppo si \u00e8 riunito per un mini concerto in occasione di una raccolta di fondi organizzata a Los Angeles."}
{"id": "913031", "revid": "1776051", "url": "https://it.wikipedia.org/wiki?curid=913031", "title": "Heart on the Run", "text": "Heart on the Run \u00e8 il primo singolo estratto da \"Four\", quarto album dei Fair Warning.\n\u00c8 stato al primo posto delle classifiche dei singoli in Giappone per 3 settimane."}
{"id": "913032", "revid": "174925", "url": "https://it.wikipedia.org/wiki?curid=913032", "title": "Teorema della convergenza monotona", "text": "In matematica, per teorema della convergenza monotona si identificano diversi teoremi relativi alla convergenza di successioni o serie.\nSuccessioni di numeri reali.\nNel caso di successioni di numeri, il teorema della convergenza monotona afferma che se formula_1 \u00e8 una successione monotona di numeri reali, allora la successione converge se e solo se \u00e8 limitata.\nLa dimostrazione del fatto che se una successione monotona converge allora essa \u00e8 limitata, viene dal fatto che ogni successione convergente \u00e8 limitata (i dettagli della dimostrazione sono indicati qui).\nL'implicazione inversa, cio\u00e8 che se una successione monotona \u00e8 limitata allora essa converge, si dimostra nel modo seguente: prendiamo una successione monotona crescente (nel caso di successioni decrescenti la dimostrazione \u00e8 analoga) e chiamiamo formula_2 l'immagine della successione formula_1 . La limitatezza fa s\u00ec che esista finito un elemento\ntale che per ogni elemento della successione vale formula_5. Scelto un formula_6 arbitrario, esiste un indice formula_7 tale che\nperch\u00e9 formula_9 non \u00e8 maggiorante di formula_2. Se quindi scegliamo un indice formula_11, la monotonia della successione implica formula_12 e quindi vale\nDall'arbitrariet\u00e0 di formula_14 segue la convergenza di formula_1 a formula_16.\nSerie di numeri.\nNel caso di serie di numeri, il teorema della convergenza monotona afferma che se per ogni coppia di numeri naturali \"j\" e \"k\" il numero formula_17 \u00e8 reale e non negativo e formula_18, allora:\nSuccessioni di funzioni.\nNel caso di successioni di funzioni, il teorema della convergenza monotona, anche detto teorema di Beppo Levi, afferma che se formula_20 \u00e8 uno spazio di misura e formula_21 una successione di funzioni misurabili su formula_22 tale che:\nallora formula_25 \u00e8 misurabile in formula_22 e:\ndove l'integrale \u00e8 di Lebesgue. Si noti che il valore di ogni integrale pu\u00f2 essere infinito.\nDimostrazione.\nSia formula_28 una successione non decrescente di funzioni misurabili non negative e si ponga:\nPer la propriet\u00e0 di monoton\u00eca dell'integrale, \u00e8 immediato vedere che:\nSi vuole provare la diseguaglianza nell'altra direzione, cio\u00e8:\nDalla definizione di integrale segue che esiste una successione non decrescente formula_32 di funzioni semplici non negative che convergono puntualmente a formula_25 quasi ovunque e tali che:\nPerci\u00f2 basta provare che per ogni formula_35 si ha:\nSi vuole provare che se formula_37 \u00e8 una funzione semplice e:\nquasi ovunque, allora:\nSpezzando la funzione formula_37 nelle sue parti a valori costanti, questo si riduce al caso in cui formula_37 \u00e8 la funzione indicatrice di un insieme. Il risultato che si vuole provare \u00e8 il seguente. Si supponga che formula_42 sia un insieme misurabile e formula_28 sia una successione non descrescente di funzioni misurabili su formula_42 tali che:\nper quasi tutti gli formula_46. Allora:\nPer provare questo risultato si fissi \u03b5 &gt; 0 e si definisca la successione di insiemi misurabili:\nPer la monoton\u00eca dell'integrale, segue che per ogni formula_49 si ha: \nPer ipotesi:\na meno di un insieme di misura 0. Quindi per l'addittivit\u00e0 numerabile di formula_52 :\nPoich\u00e9 questo \u00e8 vero per ogni \u03b5 positivo, segue la tesi."}
{"id": "913035", "revid": "48479", "url": "https://it.wikipedia.org/wiki?curid=913035", "title": "Chiesa di Dievturiba", "text": ""}
{"id": "913036", "revid": "1776051", "url": "https://it.wikipedia.org/wiki?curid=913036", "title": "Still I Believe", "text": "Still I Believe \u00e8 un singolo dei Fair Warning.\nFu pubblicato solo in Giappone."}
{"id": "913037", "revid": "110157", "url": "https://it.wikipedia.org/wiki?curid=913037", "title": "Ponte del CEP", "text": "Il Ponte del CEP \u00e8 l'ultimo ponte urbano sull'Arno del comune di Pisa, il suo nome \u00e8 dovuto al quartiere ubicato nella stessa zona (Centro Edilizia Popolare o CEP). \nCaratteristiche tecniche.\nIl \"Ponte del CEP\" \u00e8 lungo 120 metri, ha un'altezza massima di 14,50 metri, ha tre campate con una luce massima di 50 metri ed \u00e8 largo 8,50 metri. La struttura \u00e8 in cemento armato. \nRealizzazione.\nLe caratteristiche del \"Ponte del CEP\" ricalcano quelle dei ponti che lo precedono (Ponte dell'Impero e Ponte della Cittadella) senza raggiungere l'impatto architettonico di questi ultimi.\nLa costruzione risulta essenziale, la realizzazione \u00e8 finalizzata alla funzionalit\u00e0 e alla ricerca dell'economicit\u00e0 di tutta l'opera."}
{"id": "913038", "revid": "15756", "url": "https://it.wikipedia.org/wiki?curid=913038", "title": "Mothra", "text": " \u00e8 un \"kaij\u016b\", un mostro misterioso, il cui debutto \u00e8 avvenuto nel 1961, nel film Mothra, prodotto dalla casa di produzione cinematografica Toho. \u00c8 apparsa in vari film tokusatsu della Toho, spesso come personaggio ricorrente nella serie Godzilla. Viene tipicamente raffigurata come una colossale falena, accompagnata da due umanoidi minuscoli che le fanno da portavoce. Al contrario degli altri mostri di Toho, Mothra \u00e8 soprattutto un personaggio eroico, essendo stata raffigurata come la guardiana della sua cultura isolana, della Terra e del Giappone. Bench\u00e9 sia stata ripetutamente identificata come una falena, il design di Mothra \u00e8 pi\u00f9 evocativo d'una Vanessa io, e, al posto di una proboscide, possiede due mandibole dentate simili a quelli di un tricottero. Il personaggio spesso viene raffigurato autoriprodursi secondo la dottrina del sa\u1e43s\u0101ra delle religioni orientali.\nMothra \u00e8 uno dei mostri della Toho pi\u00f9 popolari, secondo solo a Godzilla nel suo numero di apparizioni cinematografiche. Sondaggi fatti nei primi anni novanta indicarono che Mothra \u00e8 soprattutto popolare tra le donne, che costituivano la maggioranza degli spettatori del cinema di quegli anni, un fatto che innesc\u00f2 nel 1992, la produzione di \"Godzilla contro Mothra\" uno dei film della Toho pi\u00f9 redditizi. IGN assegn\u00f2 a Mothra il 3\u00ba posto nella sua lista dei 10 migliori mostri del cinema giapponese, mentre la rivista \"Complex\" lo mise al 7\u00ba posto nel suo elenco dei 15 mostri giapponesi pi\u00f9 forti.\nNome.\nIl nome \"Mothra\" consiste nell'applicazione del suffisso \"-ra\" alla parola inglese \"Moth\" (falena). Siccome la lingua giapponese non possiede fricative dentali, in questa lingua si pronuncia \"Mosura\". Il suffisso \"-ra\" segue la tradizione cominciata da \"Gojira\", che, a sua volta, deriva da \"kujira\" (\u9be8\uff08\u30af\u30b8\u30e9), parola giapponese che significa \"balena\", enfatizzando cos\u00ec l'enorme dimensione del personaggio.\nDurante la pubblicizzazione del doppiaggio in lingua inglese della pellicola, \"Watang! Nel favoloso impero dei mostri\", l'American International Pictures intitol\u00f2 il film, \"Godzilla vs. the Thing\" (Godzilla contro la cosa), probabilmente per evitare azione legale da parte della \"Columbia Pictures\", responsabile, nel 1961, della distribuzione di \"Mothra\".\nCon l'eccezione di \"Godzilla contro Mothra\", i doppiaggi italiani dei film, in cui appare il personaggio, questo viene ripetutamente rinominato con diversi appellativi. Per esempio, in \"Watang! Nel favoloso impero dei mostri\", viene chiamata Watang, mentre nel \"Il ritorno di Godzilla, viene\" chiamata Matra, ed infine, in \"Gli eredi di King Kong\" viene chiamata Polluk.\nLe Shobijin.\nMothra \u00e8 solitamente raffigurata accompagnata da una coppia di fate gemelle, che Shin'ichi Sekizawa battezz\u00f2 \"Shobijin\", cio\u00e8 \"piccole bellezze\". L'abbozzo originale per \"Mothra\" richiedeva quattro fate, ma Sekizawa ridusse il numero a due, siccome i gemelli a quel tempo erano rari nel Giappone, aggiungendo cos\u00ec un certo fascino mistico ai personaggi. La Toho, inoltre, intendeva rafforzare il suo rapporto con la Columbia Pictures assumendo il duo musicale \"The Peanuts\", reso popolare nell'occidente dalla Columbia Records.\n\"Y\u016bji Koseki\" compose la canzone, \"Mosura no uta\", in italiano il \"Canto di Mothra\", cantata dalle fate per invocare Mothra. Inizialmente la canzone venne cantata in lingua malese, ma successivamente venne composta anche una versione giapponese:\nAlla band, The Peanuts, venne richiesto di cantare un'ulteriore canzone per il film, \"Ghidorah! Il mostro a tre teste\", intitolata \"Gridate di gioia\", brano composto da Hiroshi Miyagawa. The Peanuts non ripresero il loro ruolo ne, \"Il ritorno di Godzilla\", venendo rimpiazzate da un altro duo musicale chiamato, Pair Bambi.\nNel film, \"Godzilla contro Mothra\", le fate furono rinominate \"Cosmos\" ed interpretate da \"Keiko Imamura\" e \"Sayaka Osawa\". La scelta delle due cantanti, venne criticata dallo scrittore e storico di Godzilla, \"Steve Ryfle\", lamentando il fatto che le due attrici non erano affatto identiche, e che loro voci riprese durante le scene cantate erano troppo monotone. Secondo Takao Okawara, le scene delle Cosmos erano fra le pi\u00f9 difficili da riprendere, in quanto le attrici dovevano sincronizzare i loro movimenti senza guardarsi.\nStoria cinematografica.\nEra Sh\u014dwa (1961\u20131968).\nMothra venne per la prima concepita nel periodico, \"Le fate luminose e Mothra\", creata da \"Shinichiro Nakamura\", Takehiko Fukunaga e \"Yoshie Hotta\", dopo che vennero incaricati dalla Toho di scrivere un abbozzo per un futuro film. Il personaggio fu ulteriormente sviluppato da Shinichi Sekizawa, le cui sofferenze vissute nelle isole pacifiche durante la Seconda guerra mondiale, tra le quali la fame, lo ispirarono a narrare una storia in un'isola dove succedono eventi misteriosi.\nNel suo film debutto del 1961, la forma adulta di Mothra era rappresentata da una marionetta meccanica manovrata tramite dei fili, mentre la larva era un costume indossato da sei attori che strisciavano in fila indiana. Nella pellicola, \"Watang! Nel favoloso impero dei mostri\", tre anni dopo, la Mothra adulta venne modificata con zampe radio-controllate, mentre le larve furono raffigurate, sia con dei burattini controllati a mano, che con dei pupazzi motorizzati. La larva che appare nel film, \"Ghidorah! Il mostro a tre teste\", era uguale alla larva del film precedente, ma con occhi rossi invece che blu. La Mothra adulta usata in \"Watang! Nel favoloso impero dei mostri\" fu riutilizzata ne \"Il ritorno di Godzilla\", ma il modello era ormai deteriorato per l'usura, avendo colori meno vivaci, peli cadenti, e ali danneggiate.\nNel film nel quale \u00e8 protagonista, \"Mothra\" si schiude dal suo uovo su Infant Island, dopo che le sue sacerdotesse erano state rapite da un certo Rosilicano, un produttore in odore di mafia, che sperava di sfruttarle come celebrit\u00e0 televisive. La Mothra larvale si reca a Tokyo, formando un bozzolo attorno alla Tokyo Tower. Una volta diventata adulta, vola fino alla casa di Roslilicano, minacciando di distruggerla, fino a che non gli vengono consegnate le sacerdotesse.&lt;br&gt;Nel film, \"Watang! Nel favoloso impero dei mostri\", viene scoperto un uovo di Mothra galleggiare sulle acque costiere giapponesi, e sfruttato come attrazione turistica. Le sacerdotesse di Mothra cercarono di negoziare la restituzione dell'uovo, ma ottennero un secco rifiuto. Quando il Giappone viene attaccato da Godzilla, l'umanit\u00e0 implor\u00f2 per l'intervento di Mothra, che accett\u00f2 ma mor\u00ec dopo aver lottato con Godzilla. Comunque il suo uovo si schiuse, rivelando due larve che riuscirono ad imprigionare Godzilla in un bozzolo.&lt;br&gt;Viene rivelato in \"Ghidorah! Il mostro a tre teste\", che solo uno delle larve sopravvisse. Una larva tenta di convincere Godzilla e Rodan ad unire le loro forze contro King Ghidorah, ma i due mostri rifiutano. Mothra viene quasi uccisa nella lotta seguente contro Ghidorah, ma salvata quando Godzilla e Rodan cambiano idea.&lt;br&gt;A un certo punto, la larva diventa adulta, e ne \"Il ritorno di Godzilla\", salva un gruppo di schiavi tentando di fuggire da una base militare isolana in fase di autodistruzione.&lt;br&gt;Un'altra larva appare nella pellicola, \"Gli eredi di King Kong\", vivendo insieme ad altri sull'Isola dei Mostri. Insieme ai suoi isolani, Mothra viene costretta dagli alieni Kilaak a distruggere le capitali terrestri, Pechino nel caso di Mothra. Quando il controllo mentale dei Kilaak venne spezzato, Mothra si reca insieme agli altri mostri alla base Kilaak per scontrarsi per un'ultima volta contro King Ghidorah.\nEra Heisei (1992\u20131998).\n\"Godzilla contro Mothra\" (1992) e \"Gojira VS SpaceGojira\" (1994).\nDurante i primi anni dell'era Heisei dei film di Godzilla, venne ignorata la continuit\u00e0 stabilita dai film prima del 1984, per cui furono fatti diversi tentativi girare un film con Mothra protagonista. \"Akira Murao\" scrisse una sceneggiatura nel 1980 intitolata, \"Mothra vs. Bagan\", vicenda la cui sceneggiatura si incentrava su di un drago mutaforma di nome Bagan, che tenta di distruggere l'umanit\u00e0 a causa del suo abuso delle risorse naturali, poi sconfitto da Mothra, dea della pace. La sceneggiatura venne modificata dal regista giapponese, Kazuki \u014cmori dopo la distribuzione di \"Godzilla contro Biollante\", ma il progetto fu scartato dai direttori della casa di produzione cinematografica, Toho, in quanto intuivano che Mothra fosse un personaggio concepito esclusivamente dalla culture giapponese, e quindi difficile da pubblicizzare all'estero con la stessa facilit\u00e0 del pi\u00f9 famoso Godzilla. Nel 1991, dopo il successo di,\"Godzilla contro King Ghidorah\", la Toho, allo scopo di mantenere la redditivit\u00e0 della serie evit\u00f2 di creare nuovi mostri. La scelta di Mothra come successivo avversario di Godzilla fu dovuta alla popolarit\u00e0 del personaggio tra le donne, che all'epoca, costituivano la maggioranza del pubblico dei cinema. Nel 1991, il direttore degli effetti speciali Koichi Kawakita, scrisse una sceneggiatura intitolata, \"Godzilla contro Gigamoth\", film che avrebbe visto Mothra scontrarsi sia con Godzilla che con un'altra falena gigante nominata \"Gigamoth\", ma l'idea fu scartata a favore della storia finale di \"Godzilla contro Mothra\". Kawakita, direttore degli effetti speciali, diede alla nuova Mothra la capacit\u00e0 di sparare raggi energetici, rappresentandoli con effetti ottici, mentre alle sue spore, emanate dalle ali, possedevano un effetto luccicante, mai visto nei film precedenti. Durante la sua metamorfosi da larva ad adulto, venne inizialmente considerato riprodurla attraverso una nuova tecnica nascente, la Computer-generate imaginery (CGI), ma tale approccio venne scartato. Sebbene il film si fosse rivelato un successo finanziario, i pupazzi di Mothra furono criticati da vari autori, in quanto notarono che i colori pi\u00f9 vivaci del personaggio la rendevano pi\u00f9 simile ad un peluche, e che le sue ali battevano con meno grazia di prima, in quanto vennero confezionate con una stoffa pi\u00f9 pesante. Sia le zampe immobili, simili alle zampe di un pollo adulto, che la mancanza di ondulazione nei movimenti della larva, furono anch'esse criticate e considerati effetti speciali di qualit\u00e0 inferiore rispetto ai film degli anni sessanta. Malgrado le critiche, la nuova popolarit\u00e0 del personaggio indusse la Toho a produrre nel 1996, il film \"Mothra.\"\n\"Godzilla contro Mothra\" definisce Mothra come guardiana della Terra, venerata dodicimila anni fa dalla civilt\u00e0 Cosmos. Quando degli scienziati crearono un dispositivo per controllare il clima del pianeta, la Terra cre\u00f2 Battra, una Mothra nera che semin\u00f2 distruzione. Mothra sconfisse Battra, ma troppo tardi per salvare la civilt\u00e0 che la venerava. Nel 1993, comunque, un suo uovo viene scoperto su Infant Island dalla compagnia Marutomo, che tent\u00f2 di sfruttare, come mascotte, sia l'uovo che i suoi custodi. L'uovo si schiuse durante una lotta fra Godzilla e un Battra rinvigorito. Una volta nata, la larva si rec\u00f2 a Tokyo per salvare le sue sacerdotesse. Forma un bozzolo sulla sede del Dieta nazionale e diventa adulta. Dopo un breve scontro con Battra, le due falene uniscono le forze contro Godzilla. Battra muore a causa delle ferite, mentre Mothra promette di intercettare un meteorite del quale era stata prevista la caduta sulla Terra nel 1999. In \"Gojira VS Spacegojira\", Mothra si accorge dell'arrivo imminente di SpaceGodzilla, e invia le Cosmos ad avvertire la Terra.\nTrilogia \"Mosura\" (1996\u20131998).\nIn \"Mothra\", il personaggio viene raffigurato come l'ultimo membro di una specie di falene giganti che proteggevano la civilt\u00e0 Elias. Questo popolo venne annientato milioni di anni fa dal drago \"Desghidorah\", poi sconfitto da Mothra. Nei tempi moderni, Mothra risulta troppo debole per affrontare di nuovo il drago, siccome ha speso la sua energia nel covare un uovo. L'uovo si schiude e il nuovo Mothra riesce ad uccidere Desghidorah.\nIl nuovo Mothra torna in \"Mothra 2\", dove acquisisce una forma pi\u00f9 potente per lottare contro il mostro dell'inquinamento Dagarah. Nel film finale della trilogia, \"Mothra 3\", Mothra torna indietro nel tempo per uccidere il drago spaziale King Ghidorah.\nEra Millennium (2001\u20132004).\nPer il film, \"Gojira Mothra King Ghidorah - Daikaij\u016b s\u014dk\u014dgeki\", il regista Sh\u016bsuke Kaneko intendeva \"scritturare\" il kaij\u016b Anguirus come uno degli avversari di Godzilla, ma fu convinto dai direttori della Toho di fare uso invece della pi\u00f9 popolare Mothra, siccome il film precedente, \"Gojira \u00d7 Megaguirus - G sh\u014dmetsu sakusen\", un film che introdusse un nemico nuovo, fu un fallimento sia finanziario che di critica. In questo film, Mothra \u00e8 una dei tre guardiani di Yamato, avendo avuto origine mille anni prima degli eventi del film. Inizialmente antagonista, Mothra venne imprigionata nel lago Ikeda, per poi essere risvegliata nel 2001 per fermare l'avanzata di Godzilla. Viene sconfitta, ma trasferisce la sua energia a King Ghidorah.\nPer la pellicola, \"Gojira \u00d7 Mothra \u00d7 Mekagojira - T\u014dky\u014d SOS\", il direttore degli effetti speciali \"Eiichi Asada\", modell\u00f2 Mothra direttamente dal suo aspetto visto nel film originale del 1961, tentando di utilizzar il minimo indispensabile di effetti ottici. Come nel caso di, \"Gojira Mothra King Ghidorah - Daikaij\u016b s\u014dk\u014dgeki\", alla Mothra adulta furono confezionate zampe mobili al fine di aumentare il realismo del pupazzo. L'artista Shinichi Wakasa inizialmente voleva incorporare il disegno di un arcobaleno visto sulle ali del personaggio di \"Mothra 2\", ma alla fine fu deciso di utilizzare il design visto nei film degli anni sessanta. In questo film, il Mothra originale del 1961, attraverso le sue sacerdotesse, esige che il Giappone smantelli il Mechagodzilla, considerata un'arma, mentre la stessa Mothra considera il cyborg un essere contrario all'ordine naturale, essendo stato creato con lo scheletro del primo Godzilla. Quando il secondo Godzilla attacca, Mothra si allea con Mechagodzilla, ma viene uccisa durante la lotta. Nascono due larve su Infant Island, e si recano a Tokyo per imprigionare Godzilla in un bozzolo, che viene poi trasportato nell'oceano da Mechagodzilla.\nIn \"Gojira - Final Wars\" viene svelato che diecimila anni fa Mothra lott\u00f2 contro Gigan. In un futuro distante, Gigan ritorna sotto il controllo degli Xiliani. Quando Mothra si scontra di nuovo con il cyborg, Mothra viene avvolta nelle fiamme, ma riesce a sconfiggere Gigan con un attacco kamikaze. Tuttavia, in una scena post-credit, Mothra viene mostrato ancora in vita, mentre sta volando verso Infant Island, per riunirsi ad Shobijin. \nMonsterVerse (2014-).\nNel 2014, la Legendary Pictures annunci\u00f2 di aver acquisito i diritti su Rodan, Mothra e King Ghidorah dalla Toho, per utilizzare i tre personaggi nel loro MonsterVerse.\nNella scena dopo i titoli di coda del film ' (2017), Mothra appare in una serie di pitture rupestri, insieme a Godzilla, Rodan e King Ghidorah.\nUna chiamata del casting conferm\u00f2 che Rodan, Mothra e King Ghidorah sarebbero stati presenti nel film \"\" (2019). Il marketing virale per il film mostr\u00f2 come il personaggio di Mothra abbia conservato il suo status di creatura deificata come una divinit\u00e0 angelica, venendo indicata all'interno del film come la Regina dei Mostri. Contrariamente alla sua controparte nipponica, la Mothra del MonsterVerse, nasce in un tempio nelle foresta pluviale dello Yunnan. La forma adulta del mostro ha la capacit\u00e0 di emettere bioluminescenza a onde beta che pu\u00f2 essere proiettata attraverso gli intricati motivi sulle sue ali e usate come accecanti raggi distruttivi. Il nuovo design del mostro comprende anche ali pi\u00f9 strette, con un'apertura alare pi\u00f9 ampia di 244,75 metri (803 piedi), seconda solo alla sua originale apertura alare di 250 metri. Il mostro presenta ora anche lunghi arti anteriori, simili a quelli di una mantide, mentre il corpo ricalca molto pi\u00f9 fedelmente quello di una falena, con un corpo voluminoso e tozzo, e la testa piccola. Presenta inoltre un pungiglione retrattile sulla punta dell'addome. I disegni sulle sue ali la identificano come \"la regina dei mostri\", e apparentemente collegano Mothra a Godzilla in una relazione simbiotica, dal momento che gli occhi presenti sulle ali sono modellati sugli occhi di Godzilla. Questi cambiamenti fanno di Mothra il mostro pi\u00f9 pesantemente re-immaginato della serie.\nNel film, Mothra si schiude dal suo uovo apparendo per la prima volta nel suo stato larvale, venendo calmata dalla dott.ssa Emma Russell usando un dispositivo bioacustico chiamato bio-sonar ORCA. La creatura rimane docile fino a quando un gruppo di eco-terroristi guidati dal colonnello Alan Jonah catturano la dott.ssa Russell e sua figlia Madison. Mothra si ritira sotto una cascata e si chiude in un bozzolo, da cui emerger\u00e0 in seguito nella sua forma adulta, volando fino alla locazione di Godzilla schierandosi con quest'ultimo durante la scontro finale contro King Ghidorah. Durante il combattimento a Boston, Mothra sconfigge in una battaglia aerea Rodan, ma viene disintegrata da King Ghidorah mentre tentava di protegge Godzilla ferito. Durante i titoli di coda, alcune immagini di una testata giornalistica speculano sull'esistenza di un secondo uovo di Mothra, che successivamente viene confermato su Twitter dal regista Michael Dougherty, con un tweet.\nTrilogia Anime (2019).\nIn \"\", anche se Mothra non \u00e8 mai apparso fisicamente viene citato, per essere stato ucciso da Godzilla anni prima, il suo uovo \u00e8 finito nelle mani del popolo Houtua, una specie di esseri umani evoluti che ha migliorato Mothra con caratteristiche specifiche per affrontare Godzilla che ormai stava dominando la Terra.\nIn \",\" viene mostrata una proiezione astrale del nascituro di Mothra nella sua forma adulta."}
{"id": "913039", "revid": "12760", "url": "https://it.wikipedia.org/wiki?curid=913039", "title": "Morbo di Cooley", "text": ""}
{"id": "913040", "revid": "1776051", "url": "https://it.wikipedia.org/wiki?curid=913040", "title": "Don't Keep Me Waiting", "text": "Don't Keep Me Waiting \u00e8 il primo singolo estratto da Brother's Keeper, quinto album dei Fair Warning."}
{"id": "913042", "revid": "106456", "url": "https://it.wikipedia.org/wiki?curid=913042", "title": "Intra moenia", "text": "Intra moenia \u00e8 una locuzione latina che significa \"tra le mura\", cio\u00e8 \"all'interno delle mura della citt\u00e0\". Solitamente oggi \u00e8 usata per indicare ci\u00f2 che avviene all'interno di un edificio, o pi\u00f9 propriamente, ci\u00f2 che avviene all'interno di una comunit\u00e0.\nSignificato ed utilizzo nei vari contesti.\nNel sistema sanitario italiano.\nNell'ambito del Servizio Sanitario Nazionale della Repubblica Italiana, l'attivit\u00e0 cosiddetta \"intra moenia\" si riferisce alle prestazioni erogate al di fuori del normale orario di lavoro dai medici di un ospedale, i quali utilizzano le strutture ambulatoriali e diagnostiche dell'ospedale stesso, o di locali ad esso riconducibili, a fronte del pagamento da parte del paziente di una tariffa. Il medico \u00e8 tenuto al rilascio di regolare fattura e la spesa, come tutte le spese sanitarie, \u00e8 detraibile dalle imposte. Le prestazioni sono generalmente le medesime che il medico deve erogare, sulla base del suo contratto di lavoro con il Servizio Sanitario Nazionale, attraverso la normale operativit\u00e0 come medico ospedaliero. Le prestazioni erogate in regime di \"intramoenia\" garantiscono al cittadino la possibilit\u00e0 di scegliere il medico a cui rivolgersi per una prestazione.\nMediamente il medico devolve alla struttura ospedaliera per l'utilizzo dei locali, dei servizi di segreteria, delle apparecchiature e di quant'altro sia necessario allo svolgimento della prestazione circa il 6,5% del suo fatturato: nel 2010 ad esempio i medici ospedalieri italiani hanno fatturato circa 1,13 miliardi di euro, devolvendo alle ASL circa 74 milioni.\nIl decreto Balduzzi prevede la possibilit\u00e0 per i medici ospedalieri di operare anche all'esterno dell'ospedale (presso cliniche private ad esempio) in regime di \"intramoenia extramuraria\". Le attivit\u00e0 \"intramoenia\" sono state pi\u00f9 volte oggetto di critiche politiche e mediatiche.\nNella progettazione grafica e disegno industriale.\nNell'ambito della progettazione grafica e del disegno industriale, con il termine \"comunicazione \"intra moenia\"\" si intende tutta la comunicazione realizzata all'interno di una struttura e rivolta quindi ai suoi occupanti: in un museo, ad esempio, fanno parte della comunicazione \"intra moenia\" tutti i pannelli informativi relativi alle mostre e alla disposizione dei vari servizi: biglietteria, libreria, servizi igienici, uscite di sicurezza e cos\u00ec via.\nL'opposto di \"comunicazione \"intra moenia\"\" \u00e8 la \"comunicazione \"extra moenia\"\"."}
{"id": "913046", "revid": "228587", "url": "https://it.wikipedia.org/wiki?curid=913046", "title": "Vettori di clonazione", "text": "I vettori di clonaggio sono particolari molecole di DNA, naturale o anche artificiale, impiegate nelle tecnologie molecolari di clonaggio. Esistono differenti tipi di vettori di clonaggio. I pi\u00f9 semplici, e anche i pi\u00f9 usati comunemente, sono: 1) Vettori Plasmidici, 2) Vettori Fagici o Batteriofagi, 3) Vettori Cosmidici o Cosmidi.\nEsistono poi altri tipi di vettori di clonaggio che vengono adoperati per soddisfare esigenze particolari (per esempio i cromosomi artificiali di lievito, conosciuti con l'acronimo YAC, che vengono usati per clonare lunghi segmenti di DNA-oltre 100 Kbp)\nVettori plasmidici.\nI plasmidi sono elementi genetici di DNA, circolari ed extracromosomici, che si replicano in maniera autonoma rispetto al cromosoma batterico. Sono stati usati per effettuare il primo clonaggio del DNA, avvenuto negli anni '70. In breve il clonaggio mediante vettore plasmidico consiste nel trattare sia il plasmide che il DNA da clonare mediante uno stesso enzima di restrizione. In questo modo il vettore plasmidico viene linearizzato, cio\u00e8 perde la sua normale struttura circolare ed \u00e8 pronto ad ospitare al suo interno la molecola di DNA esogeno, che viene ligata insieme al plasmide linearizzato dall'enzima DNA ligasi. Il plasmide con il DNA esogeno viene detto plasmide ricombinante. Questo viene infine trasferito in una opportuna cellula ospite (normalmente cellule batteriche) la quale \u00e8 in grado di produrre centinaia di copie del frammento di DNA clonato.\nVettori fagici.\nI vettori fagici sono derivati da batteriofagi, particolari virus che parassitano i batteri. Quello pi\u00f9 usato \u00e8 il fago \u03bb, un batteriofago che ha come ospite naturale il batterio Escherichia coli. In breve il clonaggio mediante il fago \u03bb sfrutta la naturale capacit\u00e0 di questo virus di integrare il proprio DNA nel genoma del batterio. Il DNA da clonare viene inserito in una opportuna regione del DNA virale mediante varie tecniche. Con procedure complesse, in vitro, \u00e8 possibile cos\u00ec produrre migliaia di virus \u03bb ricombinanti, che portano il DNA esogeno inserito nel loro DNA, pronti ad infettare altrettanti batteri.\nCosmidi.\nSono vettori di clonaggio che combinano i vantaggi dei vettori plasmidici e dei vettori fagici."}
{"id": "913050", "revid": "838137", "url": "https://it.wikipedia.org/wiki?curid=913050", "title": "Petria Thomas", "text": "Specializzata nella farfalla e nello stile libero ha vinto tre medaglie d'oro ai Giochi olimpici di Atene 2004, in aggiunta ad altre quattro medaglie d'argento e una di bronzo in un totale di tre edizioni olimpiche."}
{"id": "913053", "revid": "7566695", "url": "https://it.wikipedia.org/wiki?curid=913053", "title": "RJ11", "text": ""}
{"id": "913054", "revid": "111319", "url": "https://it.wikipedia.org/wiki?curid=913054", "title": "Jessica Schipper", "text": ""}
{"id": "913056", "revid": "61798", "url": "https://it.wikipedia.org/wiki?curid=913056", "title": "The Dixie Chicks", "text": ""}
{"id": "913061", "revid": "569996", "url": "https://it.wikipedia.org/wiki?curid=913061", "title": "Superficie di Steiner", "text": "La superficie di Steiner, scoperta dal matematico svizzero Jakob Steiner, \u00e8 un'immersione auto-intersecante del piano proiettivo reale nello spazio 3-dimensionale, con un inusuale alto grado di simmetria. Questa applicazione non \u00e8 un'immersione del piano proiettivo; comunque, la figura risultante dalla rimozione di sei punti singolari lo \u00e8.\nLa costruzione pi\u00f9 semplice \u00e8 l'immagine di una sfera centrata nell'origine sotto l'azione della funzione formula_1. Ci\u00f2 conduce alla formula implicita:\nInoltre, parametrizzando la sfera in termini di longitudine (formula_3) e latitudine (formula_4), si ottengono le seguenti equazioni parametriche per la superficie romana:\nL'origine \u00e8 un punto triplo, e ognuno dei piani formula_8, formula_9, formula_10 \u00e8 tangente alla superficie in questo punto. Gli altri siti dell'auto-intersezione sono punti doppi, che definiscono segmenti lungo ciascun asse coordinato e terminano in sei punti di schiacciamento. Il gruppo di simmetria della superficie \u00e8 quello del tetraedro. Pi\u00f9 in particolare, sono proiezioni lineari di una immersione in uno spazio a 5 dimensioni, detta superficie di Veronese, che \u00e8 l'immagine di una sfera regolare centrata nell'origine.\nEsistono formula_11 tipi di superficie di Steiner (classificate da Coffman, Schwartz e Stanton) fra le quali la cross cap e la superficie romana di Steiner, cos\u00ec chiamata poich\u00e9 Steiner la scopr\u00ec durante il suo soggiorno a Roma nel 1836.\nUna superficie di Steiner \u00e8 un polinomio quadratico formula_12 formula_13 nelle variabili formula_14 dato superficie nello spazio tridimensionale::\nformula_15\nCostruzione: dato lo spazio proiettivo reale, si considerino le coordinate omogenee formula_16 nello spazio proiettivo 5-dimensionale, con le coordinate omogenee:\nDerivazione della formula implicita.\nPer semplicit\u00e0 considereremo solo il caso per formula_18. Si tracci la sfera individuata dai tre punti formula_19 tali che\nApplichiamo ora a questi punti la trasformazione formula_21, dove formula_22.\nIn questo modo, otteniamo che\ne perci\u00f2 formula_24, che \u00e8 la tesi voluta.\nDerivazione delle equazioni parametriche.\nLa superficie romana \u00e8 data da:\nIn coordinate affini abbiamo:\nAltre parametrizzazioni dell'equazione sono dati da:\nSi consideri ora una sfera di raggio formula_30, longitudine formula_4, e latitudine formula_3. Allora le sue equazioni parametriche sono\nOra, applicando la trasformazione formula_21 a tutti i punti di questa sfera otteniamo\nche sono i punti della Superficie di Steiner. Sia formula_4 compreso tra formula_41 e formula_42, e formula_3 variabile tra formula_41 e formula_45.\nCi\u00f2 risulta dalla parametrizzazione della sfera unitaria\nsotto la trasformazione formula_47\nIl cross-cap \u00e8 dato da:\nIn coordinate affini:\nRelazione col piano proiettivo reale.\nLa sfera, prima di essere trasformata, non \u00e8 omeomorfa col piano proiettivo reale formula_50, mentre la sfera centrata sull'origine possiede questa propriet\u00e0: vale a dire che, se i punti formula_19 appartengono alla sfera, allora anche i punti antipod\u00e0li formula_52 appartengono alla medesima sfera, ma le due triplette di punti sono differenti e sono situati su lati opposti rispetto al centro della sfera. \nLa trasformazione formula_21 converte le due triplette di punti antipodali, nel solito punto,"}
{"id": "913063", "revid": "339392", "url": "https://it.wikipedia.org/wiki?curid=913063", "title": "Convergenza monotona", "text": ""}
{"id": "913064", "revid": "123183996", "url": "https://it.wikipedia.org/wiki?curid=913064", "title": "Salmo trutta fario", "text": "La trota fario \u00e8 un pesce d'acqua dolce la cui classificazione scientifica \u00e8 in fase di profonda revisione. Considerata a lungo come una sottospecie della \"S. trutta\" o addirittura come una specie a s\u00e9 stante, la trota fario non \u00e8 considerata differente da altri morfismi della \"Salmo trutta\". Si ritrova tipicamente nella parte superiore dei fiumi, con acque limpide, ben ossigenate e con una temperatura che non superi mai i 25 gradi.\nDistribuzione e habitat.\nLa trota fario naturale \u00e8 considerata la trota di lago pi\u00f9 comune d'Europa. \u00c8 l'unica che era presente prima della disseminazione degli avannotti nei corsi d'acqua; una pratica che inizi\u00f2 verso il 1930. Si trova in tutta le acque dolci d'Europa, ma \u00e8 molto diffusa anche in Asia. Fu introdotta in America del Nord nel 1883 e nel Quebec nel 1890. \u00c8 stata introdotta anche nelle Isole Kerguelen (Territori francesi meridionali).\nTra i diversi habitus assunti dalle trote, la \"trota fario mediterranea\" \u00e8 diffusa esclusivamente nella regione appenninica italiana. Nella regione padana \u00e8 presente anche come trota marmorata, anch'essa oggetto di studio a fin di classificazione. Nel centro-sud si trova la trota sarda.\nAbita in acque veloci e torrentizie, fredde, limpide e ben ossigenate dei torrenti di montagna o d'alta collina. Quando viene a trovarsi all'interno di laghi prende velocemente l'aspetto della trota di mare.\nNei torrenti vive solitamente sotto le cascate ed i piccoli salti con il muso rivolto verso la corrente in caccia di prede, soprattutto nei mesi invernali, mentre nei mesi estivi sta in fondo ai raschi dei corsi d'acqua per cibarsi di insetti che galleggiano sulla superficie.\nDescrizione.\nIl corpo della trota fario \u00e8 poco allungato, compresso ai fianchi e con poche squame, provvisto di testa robusta, acuminata verso la mascella, con occhi di un dorato intenso e dotata di forti denti. Le pinne sono robuste. La dorsale ha 3-4 raggi semplici e 9-11 ramificati, l'anale ha 3 raggi semplici e 7-9 ramificati; negli esemplari giovani la caudale \u00e8 biforcuta.\nLa livrea \u00e8 estremamente variabile per mimetizzarsi con l'ambiente circostante: il dorso va dal bruno al grigio argenteo, i fianchi sono grigio-giallastri, il ventre tende al bianco-giallo chiaro. Tipiche sono le chiazze rotonde nere sul dorso e soprattutto quelle rosso vivo (o brune) sui fianchi, disposte ordinatamente in senso orizzontale. Le pinne pettorali e ventrali sono giallastre, le altre tendenti al grigio.\nLa lunghezza media varia solitamente nei corsi d'acqua in cui vive. Nei piccoli rii montani non supera quasi mai i 30\u00a0cm di lunghezza e i 3 hg di peso, nei torrenti pi\u00f9 grossi e nei fondovalle degli stessi e nei laghi, dove c'\u00e8 pi\u00f9 ricchezza di ittiofauna, alcuni esemplari possono raggiungere pesi ragguardevoli pari anche a 5\u20137\u00a0kg con lunghezza massima di .\nTassonomia.\n\u00c8 interessante notare come, da un punto di vista genetico, le specie di salmonidi del genere siano molto simili tra loro, come ad esempio la trota fario mediterranea e la trota sarda, per cui si pu\u00f2 supporre che la livrea sia un carattere fenotipico e non geneticamente determinato.\nPesca.\nViene catturata soprattutto da pescatori sportivi con la tecnica della pesca al tocco, della pesca a mosca e della pesca a spinning. Le carni sono assai apprezzate, fra le migliori tra quelle dei pesci d'acqua dolce italiani. \u00c8 una preda apprezzata, inoltre, per la sua sospettosit\u00e0 e scaltrezza, che richiedono un'attenzione massima sia nell'azione di pesca che nell'avvicinamento al luogo dove la pesca verr\u00e0 effettuata.\nOltre alla pesca con gli artificiali (cucchiaino rotante e ondulante, pesciolino finto, ecc.) la trota fario si pesca con le esche naturali.\nLa trota \u00e8 un predatore, di conseguenza si cattura con le camole del miele, della farina, della tipula, con il verme di terra, il verme di acqua dolce e in particolar modo con il pesce morto o vivo di acqua dolce e anche di mare, che non deve superare i 5\u00a0cm di lunghezza in modo che possa essere innescato sull'amo pi\u00f9 facilmente.\nRiconoscimenti.\nLa trota fario \u00e8 inserita nell'elenco dei prodotti agroalimentari tradizionali italiani dalla regione Molise.\nLa trota fario \u00e8 un piatto cucinato in Alto Adige, dove viene affumicata come il salmone con trattamenti molto particolari (Alto Adige e Austria)."}
{"id": "913065", "revid": "2051852", "url": "https://it.wikipedia.org/wiki?curid=913065", "title": "Jessicah Schipper", "text": "Specializzata nella farfalla ha partecipato alle Olimpiadi di Atene 2004 e Pechino 2008."}
{"id": "913067", "revid": "1632387", "url": "https://it.wikipedia.org/wiki?curid=913067", "title": "Fading Beauty", "text": "Fading Beauty, pubblicato nel gennaio 2005 con la Fear Dark, \u00e8 il terzo album della band death/doom/symphonic metal Morphia."}
{"id": "913076", "revid": "767487", "url": "https://it.wikipedia.org/wiki?curid=913076", "title": "Crisis (gruppo musicale statunitense)", "text": "I Crisis sono un gruppo musicale di genere crossover formatosi nel 1994 a New York e scioltosi nel 2006 dopo aver pubblicato 4 album.\nStoria.\nIl gruppo, composto da musicisti di differenti origini e tradizioni: chitarrista afgano, bassista coreano, batterista statunitense, attraverso questa miscela multietnica fu in grado di proporre elementi sonori inediti per potenza e qualit\u00e0, dominati da testi intimisti e di protesta e messaggi forti ed estremi.\nIl sound del gruppo pu\u00f2 essere descritto come un'unione di elementi thrash e death metal con altri pi\u00f9 hardcore, punk metal e sludge, a tratti simile a quello primordiale espresso dai Melvins o dai Black Flag ma per altri versi molto pi\u00f9 duro, nervoso, ipnotico e violento quindi si potrebbero considerare i precursori del Deathcore considerando che il secondo album \"Deathshead Extermination\" presenti delle sonorit\u00e0 tipicamente metalcore e anche frequenti screaming pi\u00f9 tipici del death e black metal. Karyn Crisis appare nel quarto album dei Six Feet Under \"True Carnage\" come cantante nella canzone \"Sick And Twisted\". Questo \u00e8 stato il primo duetto death metal fatto da una voce maschile e una femminile."}
{"id": "913098", "revid": "1305772", "url": "https://it.wikipedia.org/wiki?curid=913098", "title": "Ruskin", "text": ""}
{"id": "913105", "revid": "1526204", "url": "https://it.wikipedia.org/wiki?curid=913105", "title": "Vettore ricombinante", "text": "Con il termine vettore ricombinante si intende un vettore che contiene, inserito al suo interno, un frammento di DNA esogeno, cio\u00e8 estraneo alla sua normale costituzione. \u00c8 un prodotto delle tecnologie ricombinanti applicate all'ingegneria genetica e costituisce il passaggio preliminare per il clonaggio del DNA. In pratica, una volta ottenuto un vettore ricombinante, questo viene inserito in un opportuno organismo ospite che provveder\u00e0 alla sua replicazione.\nAttualmente i quattro maggiori tipi di vettori ricombinanti adoperati in ricerca sono plasmidi, vettori virali, cosmidi e cromosomi artificiali. Tra questi appena elencati i pi\u00f9 adoperati sono certamente i plasmidi per la loro semplicita e manipolabilit\u00e0. Tra le caratteristiche comuni a tutti i vettori ricombinanti riconosciamo una origine di replicazione, un sito di clonaggio multiplo e un marker di selezione di ricombinazione."}
{"id": "913108", "revid": "219901", "url": "https://it.wikipedia.org/wiki?curid=913108", "title": "Superficie di Veronese", "text": "In matematica, la superficie di Veronese \u00e8 una superficie algebrica in uno spazio proiettivo a formula_1 dimensioni. Fu scoperta da Giuseppe Veronese (1854-1917), dal quale prende nome.\nLa superficie di Veronese ammette una immersione in uno spazio proiettivo a quattro dimensioni, costruito dalla proiezione di un punto generico dello spazio formula_1-dimensionale. La sua proiezione in uno spazio proiettivo tridimensionale \u00e8 nota come superficie di Steiner. \nA sua volta, la superficie di Veronese \u00e8 l'unico caso di una variet\u00e0 di Scorza-Severi di dimensione formula_3.\nDefinizione.\nLa mappa di Veronese \u00e8 una funzione fra spazi proiettivi di dimensione formula_4 e formula_1, definita nel modo seguente:\ndove formula_8 denota le coordinate omogenee.\nLa superficie di Veronese \u00e8 l'immagine della mappa di Veronese.\nSottovariet\u00e0.\nL'immagine di una variet\u00e0 posta sotto una mappatura di Veronese \u00e8 di nuovo una variet\u00e0; di pi\u00f9, ci si trova davanti ad un isomorfismo poich\u00e9 esiste anche la mappatura inversa, ed \u00e8 regolare. Pi\u00f9 precisamente, le immagini di insiemi aperti in una topologia di Zariski sono ancora degli insiemi aperti. Questo serve a dimostrare che una variet\u00e0 algebrica \u00e8 l'intersezione di una variet\u00e0 di Veronese e di uno spazio lineare, e che perci\u00f2 ogni variet\u00e0 algebrica \u00e8 isomorfa ad un'intersezione di quadriche.\nRegolarit\u00e0.\nL'immagine dell'immersione di una superficie di Veronese, \u00e8 una variet\u00e0 proiettiva. L'immersione di una superficie di Veronese \u00e8 un morfismo, cio\u00e8 una variet\u00e0 con propriet\u00e0 determinate di regolarit\u00e0 nella geometria algebrica.\nSe formula_9 \u00e8 una variet\u00e0 proiettiva, allora lo \u00e8 anche formula_10.\nMappa di Veronese di grado \"d\".\nLa mappa di Veronese di grado formula_11 o variet\u00e0 di Veronese generalizza l'idea di una mappatura di grado formula_11 in formula_13 variabili. In altre parole, la mappa di Veronese di grado formula_11 \u00e8 la mappa \ndove formula_16 \u00e8 definito come:\ndove formula_18 indica il coefficiente binomiale, e formula_19 indica il fattoriale crescente.\nEsempi.\nSe formula_20 si ha:\nSe formula_22 si ha:\nCurva razionale normale.\nPer formula_24, la variet\u00e0 di Veronese \u00e8 nota come curva razionale normale, della quale sono famigliari gli esempi di grado minore:"}
{"id": "913109", "revid": "287204", "url": "https://it.wikipedia.org/wiki?curid=913109", "title": "Junko Onishi", "text": "Specializzata nella farfalla ha vinto una medaglia di bronzo nella staffetta 4x100\u00a0m misti alle Olimpiadi di Sydney 2000."}
{"id": "913110", "revid": "253269", "url": "https://it.wikipedia.org/wiki?curid=913110", "title": "Robert Culp", "text": "Raggiunse il successo internazionale con la serie \"Le spie\" (1965-1968), accanto a Bill Cosby, in cui i due attori interpretavano una coppia di agenti segreti.\nBiografia.\nVita privata.\nNato ad Oakland, California, nel 1930, si diplom\u00f2 alla Berkeley High School. In seguito frequent\u00f2 l'universit\u00e0 della Washington School of Drama e si laure\u00f2 alla University of the Pacific di Stockton. Si spos\u00f2 cinque volte ed ebbe tre figli (Joshua, 1958; Jason, 1961; Joseph, 1963) e due figlie (Rachel, 1964; Samantha, 1982). Dal 1967 al 1970 fu sposato con l'attrice France Nuyen, che conobbe durante un'ospitata dell'attrice nella serie TV \"Le spie\", nel 1966. L'attrice apparve in quattro episodi della serie, due dei quali scritti dallo stesso Culp. L'attore infatti era anche soggettista, e scrisse gli \"scripts\" di sette episodi, uno dei quali venne diretto da lui medesimo. Scrisse inoltre soggetti per molte altre serie televisive, tra le quali \"Trackdown\".\nMor\u00ec il 24 marzo 2010, a seguito di un attacco di cuore nelle vicinanze della sua casa di Los Angeles; trasportato d'urgenza in ospedale, mor\u00ec poco dopo. \u00c8 sepolto al Sunset View Cemetery di El Cerrito, in California.\nTelevisione.\nCulp divenne un volto noto della televisione americana con il ruolo del Texas Ranger Hoby Gilman nella serie western \"Trackdown\", spin-off di \"Zane Grey Theater\" di Dick Powell, anche questo in onda sulla CBS, in cui Culp era apparso in due episodi nel 1960.\nConclusa la serie \"Trackdown\" nel 1959, Culp continu\u00f2 a lavorare in televisione, ad esempio come guest-star nel \"The DuPont Show with June Allyson\" (1960) della CBS. Fece un'apparizione anche nella serie della NBC \"The Barbara Stanwyck Show\" e fu scelto per il ruolo del capitano Shark nella prima stagione di \"Organizzazione U.N.C.L.E.\" (1964). Tra le sue apparizioni pi\u00f9 memorabili, si ricordano tre episodi della serie di fantascienza \"The Outer Limits\" (1963\u20131965), tra cui il classico \"Demon with a Glass Hand\", scritto da Harlan Ellison. Nella stagione 1961\u20131962 apparve nella serie drammatica \"Corruptors\" della ABC. Nel 1962-1963 recit\u00f2 nella serie western della NBC \"Empire\", nella parte di Richard Egan. Nell'episodio sfid\u00f2 il co-protagonista Ryan O'Neal in un incontro di pugilato.\nIl successo internazionale arriv\u00f2 con la serie \"Le spie\", nella quale Culp interpretava il tennista-agente segreto Kelly Robinson, in coppia con Bill Cosby. La serie venne prodotta dalla NBC ed ebbe grandissimo successo nei suoi tre anni di produzione (tra il 1965 e il 1968). Culp scrisse la sceneggiatura di sette episodi, dirigendo anche uno di essi; un altro episodio gli valse la candidatura agli Emmy per le sceneggiature. Per ogni anno di produzione della serie, Culp ottenne anche una candidatura agli Emmy come miglior attore protagonista in una serie drammatica, ma ogni volta fu sconfitto proprio da Cosby.\nCulp interpret\u00f2 anche il ruolo di assassino in tre diversi episodi di \"Colombo\". In precedenza, lui, Peter Falk, Robert Wagner e Darren McGavin a turno presero il posto di Anthony Franciosa nella serie \"Reporter alla ribalta\" dopo il licenziamento dello stesso Franciosa.\nNel 1981 fece il suo grande ritorno in televisione con \"Ralph supermaxieroe\", nel quale interpretava l'agente FBI Bill Maxwell, affiancato all'insegnante Ralph Hinkley, dopo che questi aveva ricevuto una tuta aliena con poteri speciali. Questa serie dur\u00f2 solo tre stagioni e termin\u00f2 nel 1983, ma il personaggio di Bill Maxwell divenne uno dei preferiti dai fan di Robert Culp, tanto che lo stesso attore riprese il personaggio in un doppiaggio nella serie stop-motion \"Robot Chicken\". Nel 1985 prese parte al film per la televisione \"Il Codice Rebecca\", tratto dall'omonimo romanzo dello scrittore gallese Ken Follett, diretto da David Hemmings.\nNel 1987 si riun\u00ec a Bill Cosby, questa volta nel telefilm \"I Robinson\", nella parte di un vecchio amico di Cliff, Scott Kelly; il nome era chiaramente un omaggio ai due protagonisti del telefilm \"Le spie\".\nQuando Larry Hagman cominci\u00f2 le trattative per rinnovare il contratto per il ruolo di J.R. Ewing in \"Dallas\", si vociferava che Culp fosse pronto a subentrare nella parte, con il cambiamento del volto che sarebbe stato spiegato come conseguenza di un incidente di J.R. Lo stesso Culp sment\u00ec l'ipotesi, dichiarando in un'intervista di non essere mai stato contattato dalla produzione di \"Dallas\", affermando che all'epoca stava lavorando per \"Ralph Supermaxieroe\" e in ogni caso non avrebbe mai abbandonato il ruolo di Maxwell.\nNell'ultima parte della sua carriera, interpret\u00f2 il ruolo ricorrente di Warren Whelan, il suocero di Ray in \"Tutti amano Raymond\" (1996\u20132004). Apparve anche in molti altri episodi di programmi televisivi, tra cui \"The Golden Girls\", \"La tata\", \"The Girls Next Door\" e \"Wings\".\nCinema.\nBench\u00e9 sia noto soprattutto come attore televisivo, Culp recit\u00f2 anche in diversi film: nel 1963 fu l'ufficiale di marina George Ross, amico di John Fitzgerald Kennedy in \"PT 109 - Posto di combattimento!\", poi l'avvocato Wild Bill Hickok in \"I temerari del West\" (1963), e il fidanzato di Jane Fonda nella commedia \"Una domenica a New York\" (1963).\nNel 1969 recit\u00f2 in \"Bob &amp; Carol &amp; Ted &amp; Alice\", probabilmente l'apice della sua carriera cinematografica. Un altro ruolo memorabile fu quello del pistolero Thomas Luther Price in \"Hannie Caulder\" (1971) con Raquel Welch. L'anno successivo lo vide riunito con Cosby per la prima volta dai tempi di \"Le spie\", nel film \"Hickey &amp; Boggs\" (1972), di cui Culp fu anche il regista.\nNel 1985 interpret\u00f2 il sindaco Tyler in \"Turk 182\" di Bob Clark, mentre nel 1986 imperson\u00f2 il ruolo del generale Woods in \"Combat Academy\". Nel 1994 interpret\u00f2 invece il Presidente degli Stati Uniti nel thriller \"Il rapporto Pelican\" di Alan J. Pakula, con Denzel Washington e Julia Roberts. Complessivamente, Culp ha recitato in un centinaio di ruoli in circa 50 anni di carriera."}
{"id": "913114", "revid": "39692", "url": "https://it.wikipedia.org/wiki?curid=913114", "title": "Riserva Naturale Regionale di Bergeggi", "text": ""}
{"id": "913116", "revid": "767487", "url": "https://it.wikipedia.org/wiki?curid=913116", "title": "Theocracy (gruppo musicale)", "text": "I Theocracy sono un gruppo prog-power metal statunitense. Il progetto nacque nel 2002 ad Athens in Georgia, per opera di Matt Smith, frontman e cantante della band, mentre questi frequentava il college. Originariamente, i Theocracy erano una one-man band in cui Smith cantava (incluse le voci dei cori) e suonava tutti gli strumenti (la batteria era programmata) nell'album di debutto omonimo.\nDopo il discreto successo ottenuto col disco d'esordio Matt cominci\u00f2 a cercare musicisti allo scopo di creare una band completa e di esibirsi anche in performance live. Dopo alcuni avvicendamenti ai vari strumenti la band si stabilizz\u00f2 con l'ingresso di Jonathan Hinds e Shawn Benson e con questa formazione registr\u00f2, nel 2008, il secondo album \"Mirror of Souls\". In quest'album la band si discosta un po' dal power-prog dell'esordio per addentrarsi in sonorit\u00e0 thrash ed aggiungere una maggiore sperimentazione al proprio sound.\nIl 26 gennaio 2009 venne ufficializzato l'ingresso nel gruppo di Val Allen Wood che sostituisce Matt alla chitarra solista in modo da permettergli di dedicarsi nel modo migliore al suo ruolo di cantante del gruppo.\nNel novembre del 2011 \u00e8 uscito il terzo full-length del gruppo, \"As the World Bleeds\".\nIl 28 ottobre 2016 \u00e8 uscito il quarto album, \"Ghost Ship\"."}
{"id": "913117", "revid": "327773", "url": "https://it.wikipedia.org/wiki?curid=913117", "title": "Piega (geologia)", "text": "In ambito geologico viene definita piega una deformazione duttile di masse rocciose nella quale alcune superfici, in origine planari, vengono piegate o curvate. Queste possono essere strati delle rocce sedimentarie, foliazioni metamorfiche o layering (alternanze nella roccia di livelli di differente composizione mineralogica). \nSolitamente le pieghe sono il risultato di forze compressive agenti in modo non omogeneo entro la massa rocciosa e tali da determinarne un comportamento duttile, ossia una deformazione plastica (cio\u00e8 permanente) e continua (senza rotture). Tale comportamento delle rocce \u00e8 favorito da elevate temperature e/o pressioni litostatiche. Per questo i piegamenti avvengono in genere ad una certa profondit\u00e0 nel sottosuolo, mentre in superficie prevalgono comportamenti fragili (faglie e fratture). Il piegamento superficiale pu\u00f2 avvenire quando le forze sono di debole intensit\u00e0 e la loro azione \u00e8 diluita nel tempo oppure quando la deformazione interessa sedimenti non ancora litificati. in quest'ultimo caso si parla di \"pieghe sinsedimentarie\". Le pieghe sono comunemente associate a zone contrazionali (ad esempio le catene montuose), ma ci\u00f2 non toglie che possano formarsi anche in contesti estensivi (come, ad esempio, le \"anticlinali da rollover\" in una faglia normale listrica).\nIl geologo con il rilevamento geologico, ovvero la cartografia degli affioramenti di roccia (caratteristiche litologiche, geometria delle pieghe, faglie, ecc.), pu\u00f2 stabilire la struttura tettonica in profondit\u00e0 e capire gli sforzi tettonici che hanno provocato la deformazione della roccia. Questo lavoro gli permette di disegnare in seguito sezioni geologiche, molto utili in caso di costruzione di opere di ingegneria civile sotterranee quali tunnel autostradali o ferroviari, gallerie, miniere, ecc.\nElementi della piega.\nUna superficie piana curva pu\u00f2 essere descritta come la curvatura di un arco. Si distinguono, pertanto, in una piega:\nDimensioni.\nLe pieghe sono strutture tridimensionali nelle quali lo sviluppo va considerato nelle tre dimensioni. \nSi originano in genere in sistemi di forme differenti, ad es. con alternanza di curve concave e convesse, in cui non \u00e8 quasi mai possibile identificare una struttura le cui dimensioni prevalgano sulle altre. \nSull'asse orizzontale, la \"lunghezza\" di una singola piega raramente supera le decine di chilometri; quella di un sistema di pieghe, come nel caso di una catena montuosa, pu\u00f2 superare le centinaia di chilometri. Sul piano verticale e trasversale le dimensioni sono di norma inferiori di un ordine di grandezza, o ancora di pi\u00f9. &lt;br&gt;\nLa grandezza di una piega pu\u00f2 essere molto variabile, da \"millimetrica\", alla scala dell'\"affioramento\", fino a pieghe \"di grandezza chilometrica o pluri-chilometrica\" nel caso di catene montuose. Anche l'esame dell'orientamento di pieghe di dimensioni \"decimetriche\" (\"pieghe mesoscopiche\"), permette di determinare il senso di trasporto delle masse rocciose. La propriet\u00e0 delle pieghe di manifestarsi simili ad ogni scala prende il nome di \"invarianza della scala.\" \nClassificazioni morfologiche.\nPrendendo in considerazione, per semplificare, soltanto la forma che possono assumere le pieghe in una sezione trasversale che sia perpendicolare all'asse, le pieghe possono essere classificate in vario modo, a seconda dell'elemento preso in esame. A seconda del numero di fianchi presenti, vengono classificate in: \nLa lettera f nella figura presenta il caso di una \"piega ripiegata\": una piega isoclinale coricata ha subito un successivo piegamento che ha originato delle pieghe diritte aperte. Per chiarezza viene rappresentato un singolo strato, ma bisogna immaginare che la piega interessa tutti gli strati della sequenza originaria. Ogni piega isoclinale coricata ha un fianco diritto, con sequenza cronologica degli strati \"normale\", cio\u00e8 di et\u00e0 crescente verso il basso, e un fianco \"rovesciato\", con sequenza cronologica degli strati \"invertita\", cio\u00e8 di eta\u00e0 crescente verso l'alto.\nNel caso molto semplice di una compressione orizzontale, una serie di strati sedimentari si deforma in cilindri. Generalmente le pieghe non si presentano isolate, ma associate in fasci. Qualora, in conseguenza di una compressione tangenziale, la piega si rompa lungo il fianco sottostante, con spostamento relativo dei blocchi, si forma una piega rovesciata detta \"piega faglia\"."}
{"id": "913119", "revid": "21079", "url": "https://it.wikipedia.org/wiki?curid=913119", "title": "Proiezione lineare", "text": ""}
{"id": "913123", "revid": "1318658", "url": "https://it.wikipedia.org/wiki?curid=913123", "title": "Auasc (fiume)", "text": "L\u2032Auasc (in amarico: , traslitterato anche come Auash o Awash) \u00e8 un grande fiume dell'Etiopia. Esso nasce a sud del monte Uorch\u00e9, a ovest di Addis Abeba; da qui scorre in direzione prima meridionale e poi orientale e nord-orientale, attraverso il parco nazionale dell'Auasc e il Triangolo di Afar; dopo aver alimentato vari laghi termina sfociando nell'endoreico lago Abbe al confine fra Etiopia e Gibuti, a circa 100 chilometri dal golfo di Tagiura.\nL'Auasc \u00e8 lungo 1200 chilometri. Durante la stagione secca il suo livello si abbassa fino a circa un metro di profondit\u00e0, ma durante la stagione delle piogge pu\u00f2 provocare inondazioni su vasta scala su entrambi i lati del suo bacino.\nStoria antica.\nGli esseri umani hanno abitato la valle dell'Auasc fin dall'inizio della storia della specie. Nella sua parte centrale si trova un parco archeologico in cui sono stati ritrovati i resti di numerosi ominidi del Pleistocene e del Miocene, insieme ad alcuni dei pi\u00f9 antichi utensili in pietra del tipo Olduvai che si conoscano, tracce di argilla cotta e controverse evidenze dell'uso del fuoco. L'evoluzione degli scimpanz\u00e9 e degli esseri umani si crede che abbia intrapreso percorsi differenti pi\u00f9 o meno in questo periodo, fra i 5 e i 7 milioni di anni fa.\nI sedimenti ritrovati nel sito erano originariamente parte di laghi o fiumi, mentre i carbonati contengono bassi livelli di isotopi del carbonio: questo suggerisce la possibilit\u00e0 che anticamente il clima della regione fosse umido, permettendo la crescita di foreste o praterie. Anche il ritrovamento di fossili di vertebrati, fra cui i topi del bamb\u00f9, porta in quella direzione. In questa regione si ebbero periodici eventi vulcanici, il che probabilmente ha portato alla creazione di distinti ecosistemi abitati da distinte specie di vertebrati.\nFra i fossili di ominidi ritrovati nella valle dell'Auasc vi sono:\nStoria recente.\nLa valle dell'Auasc \u00e8 tradizionalmente abitata dalla popolazione Afar. Questa regione ha fatto parte delle storiche province o dei regni di Dawaro, Fatagar, Ifat e Scioa; a parte quest'ultima, tutte queste province scomparvero con l'arrivo degli Oromo nel XVI secolo.\nIl primo europeo a cartografare il corso dell'Auasc fino alla foce fu Wilfred Thesiger nel 1933/34, che part\u00ec dalla citt\u00e0 di Auasc e segu\u00ec il fiume fino al lago Abb\u00e8.\nNel 1960 venne ultimata la diga di Koka, a 75 chilometri da Addis Abeba: essa \u00e8 una delle maggiori fonti di elettricit\u00e0 di tutta la regione. Il lago artificiale che ne \u00e8 risultato, il lago \"Gelila\", si estende su di un'area di circa 180 chilometri quadrati. L'intera opera venne eseguita da una impresa italiana e pagata dall'Italia in conto riparazioni di guerra.\nNel 1980 la valle dell'Auasc \u00e8 stata inserita nell'elenco dei Patrimoni dell'umanit\u00e0 dell'UNESCO, per via del grande numero di fossili ritrovati e per la loro notevole importanza per la storia dell'evoluzione dell'umanit\u00e0 (qui nel 1974 venne ritrovato lo scheletro chiamato successivamente Lucy)."}
{"id": "913131", "revid": "1632387", "url": "https://it.wikipedia.org/wiki?curid=913131", "title": "Divinefire", "text": "I Divinefire sono un gruppo musicale christian power metal fondato nell'estate 2004 dal chitarrista finlandese Jani Stefanovic e dal cantante svedese Christian Rivel, il quale \u00e8 anche il leader del gruppo Narnia.\nIl gruppo dapprima ha firmato per la \"King Records\", in Giappone e poi ha proceduto alla pubblicazione del suo primo album, \"Glory Thy Name\", il 18 dicembre 2004. Un mese dopo il disco \u00e8 stato pubblicato nei paesi occidentali dalla \"Rivel Records\", l'etichetta di Christian Rivel.\nIl loro stile mischia essenzialmente elementi power metal con altri tipicamente melodic death metal.\nFino ad ora hanno pubblicato quattro album, e hanno avuti molti ospiti speciali in alcuni di essi."}
{"id": "913133", "revid": "42179", "url": "https://it.wikipedia.org/wiki?curid=913133", "title": "Superluminale", "text": ""}
{"id": "913137", "revid": "1924342", "url": "https://it.wikipedia.org/wiki?curid=913137", "title": "Paul Hunter (regista)", "text": "Biografia.\nLaureato in \"Radio, TV &amp; Film\" alla California State University di Northridge, \u00e8 divenuto famoso per i suoi videoclip ad alto budget per celebri singoli di musica pop, come il suo contemporaneo Hype Williams. Ha lavorato con importanti musicisti e ha diretto pi\u00f9 di 100 video musicali, oltre che spot pubblicitari come quello Nike's Freestyle, nominato agli Emmy Awards. Paul Hunter si \u00e8 laureato al Cal State Northridge, in radio, TV e cinema. Il suo video \"Shame\" (2015) vince il premio Best of Fest dell'edizione 2016 del LA Shorts Fest.\nVita privata.\nHa avuto una breve relazione nel 1999 con l'attrice anglo-giamaicana Natasha Williams."}
{"id": "913143", "revid": "3115", "url": "https://it.wikipedia.org/wiki?curid=913143", "title": "Caso Abu Omar", "text": "Il caso Abu Omar fa riferimento al sequestro di persona e trasferimento dell'imam di Milano in Egitto, suo paese di origine, dove fu imprigionato e torturato. Il suo nome all'anagrafe \u00e8 Hassan Mustafa Osama Nasr. La questione \u00e8 stata riportata dalla stampa internazionale come uno dei pi\u00f9 noti e meglio documentati casi di azione illegale eseguiti dalla Central Intelligence Agency nel contesto della guerra globale al terrorismo. Ventitre agenti della CIA e due agenti italiani sono stati condannati per il rapimento. L'imam ha ricevuto un ingente risarcimento con sentenza pronunciata in Italia, paese dove tuttavia non pu\u00f2 tornare perch\u00e9 accusato di terrorismo internazionale con mandato di cattura pendente.\nLa vicenda.\nNato in Egitto il 18 marzo 1963 e residente in Italia da diversi anni, Abu Omar fu rapito il 17 febbraio 2003 a Milano da agenti della CIA e, secondo alcune ricostruzioni, del SISMI. Secondo quanto ricostruito dagli inquirenti e quanto dichiarato dallo stesso Nasr, l'imam \u00e8 stato rapito a Milano mentre si recava alla moschea e trasportato presso la base aerea di Aviano per essere trasferito in Egitto dove \u00e8 stato recluso, interrogato e avrebbe subito torture e sevizie. L'operazione della CIA ha interrotto le indagini che la procura di Milano stava conducendo su Nasr in merito alla sua partecipazione ad organizzazioni fondamentaliste islamiche.\nOmar fu liberato una prima volta dopo circa un anno, ma sarebbe stato riarrestato perch\u00e9 chiamando la famiglia in Italia e raccontando le torture subite, avrebbe violato un patto di riservatezza accettato per essere rilasciato. \u00c8 stato liberato una seconda volta nel febbraio 2007, ma le autorit\u00e0 egiziane gli avrebbero vietato l'espatrio. Abu Omar ha denunciato le violenze subite ed espresso la volont\u00e0 di tornare in Italia, dove comunque lo attenderebbe un'ordinanza di arresto per le attivit\u00e0 di terrorismo per cui era indagato. Nasr ha dichiarato di avere fiducia nella giustizia italiana e di voler perseguire i torti subiti e far valere i suoi diritti nei tribunali Italiani. Nasr, secondo le sue dichiarazioni, avrebbe inoltre rifiutato un accordo con la CIA che prevedeva 2 milioni di dollari e la cittadinanza per lui e la sua famiglia in cambio del silenzio sulla sua vicenda.\nCoinvolgimento dei servizi segreti.\nSeppure il governo italiano abbia negato di aver ricoperto alcun ruolo nel sequestro, alle indagini condotte dai procuratori aggiunti Armando Spataro e Ferdinando Enrico Pomarici sono seguiti i rinvii a giudizio per i servizi americani, di 26 agenti della CIA tra cui il capocentro di Roma e referente per l'Italia della CIA fino al 2003 Jeffrey W. Castelli e il capocentro di Milano Robert \"Bob\" Seldon Lady, mentre per i servizi segreti italiani, del Generale Nicol\u00f2 Pollari, vertice del SISMI, del suo secondo Gustavo Pignero, morto l'11 settembre 2006, Marco Mancini e dei capicentro Raffaele Di Troia, Luciano Di Gregori e Giuseppe Ciorra.\nSu richiesta degli inquirenti \u00e8 stata trasmessa una richiesta di estradizione per i cittadini americani al Ministero della Giustizia, allora presieduto da Roberto Castelli, affinch\u00e9 la trasmettesse agli Stati Uniti. Il Ministro Castelli si \u00e8 sempre rifiutato d'inoltrare la richiesta di estradizione entrando in conflitto con la procura di Milano. Al termine della legislatura nel 2006 Castelli fece sapere che non aveva trasmesso gli atti. Nonostante la vittoria del centro sinistra alle elezioni politiche, del quale alcuni esponenti avevano sostenuto l'opportunit\u00e0 di trasmettere gli atti, il nuovo governo ha presentato un ricorso alla Corte Costituzionale per un conflitto tra poteri dello Stato lamentando la violazione del segreto di stato da parte degli inquirenti nel corso delle indagini. La decisione dell'allora ministro Clemente Mastella di attendere la risoluzione della questione pendente prima di decidere se presentare le richieste di estradizione ha provocato accese polemiche tra il governo e la procura di Milano.\nAlcuni dei protagonisti di questo caso sono inoltre coinvolti anche nello scandalo dell'archivio segreto di Via Nazionale e nello scandalo Telecom-Sismi (tra essi, l'ex funzionario del Sismi Pio Pompa).\nIn relazione al caso Abu Omar, Renato Farina (ex giornalista del quotidiano \"Libero\", poi deputato del Pdl nella XVI legislatura) ha riconosciuto le accuse di favoreggiamento mosse a suo carico e ha patteggiato la pena ottenendo una condanna a sei mesi di reclusione (poi commutata in sanzione pecuniaria). Ma proprio Renato Farina scriveva cos\u00ec su \"Libero\" il 2 luglio 2005: \"Gaetano Saya e il D.S.S.A. (dipartimento studi strategici antiterrorismo) hanno fatto parte del gruppo operativo della C.I.A. che ha sequestrato Abu Omar\". Il giorno prima era scattato il blitz della Procura di Genova nei confronti degli appartenenti a questa misteriosa struttura, definita \"polizia parallela\": il Capo del D.S.S.A, Gaetano Saya, in sede di interrogatorio davanti ai Giudici di Genova opponeva il segreto NATO. Durante gli interrogatori, Farina ha ammesso di essere stato pagato ripetutamente dal SISMI per le sue attivit\u00e0 e di aver ricevuto pressioni da Pollari e Pompa per reperire informazioni sulle indagini in corso sul sequestro di Abu Omar.\nSull'operazione Abu Omar, il governo Prodi prima, i governi Berlusconi e Monti poi, hanno mantenuto il segreto di stato.\nNel dicembre 2010 WikiLeaks ha per\u00f2 pubblicato dei cablogrammi inviati dalla sede romana dell'ambasciata Usa al quartier generale (\"headquarters\") di Washington che rivelerebbero pressioni degli Stati Uniti sul Governo Italiano per evitare il coinvolgimento degli agenti della CIA nell'inchiesta italiana sul sequestro di Abu Omar. Ad oggi, proprio dopo la pubblicazione dei cablogrammi di WikiLeaks, si nutrono seri dubbi sul fatto che fosse Luciano Pironi, maresciallo dei carabinieri (al Ros) a fermare Abu Omar con la scusa di un controllo di Polizia. \u00c8 certamente stato il mai compiutamente identificato Agente dal nome in codice \"Ombra\" a fermare Abu Omar senza destarne nessun sospetto.\nProcesso penale.\nDurante l'udienza del 22 ottobre 2008, presso la IV sezione penale del Tribunale di Milano, il giudice Oscar Magi ha sospeso l'esame di Giuseppe Scandone, ex funzionario del SISMI, che aveva opposto il segreto di Stato. Ordinanza e trascrizione dell'interrogatorio del teste verranno trasmessi al presidente del Consiglio affinch\u00e9 confermi il segreto di Stato opposto dal teste e chiarisca, in particolare, se le direttive e gli ordini impartiti da Pollari, quando era direttore del SISMI, siano coperti anch'essi da segreto di Stato soprattutto se hanno riguardato l'uso di mezzi e di azioni nell'ambito delle cosiddette \"azioni illegali\" (\"extraordinary rendition\"), ovvero il sequestro illegale (e spesso la tortura) di un sospetto di terrorismo.\nLe registrazioni audio delle udienze passate sono state pubblicate da Radio Radicale. La difesa di Robert Lady veniva assegnata all'avvocato Daria Pesce del Foro di Milano, la quale non concluse l'incarico a causa di apparenti pressioni politiche. Il processo prosegue con le limitazioni previste dal segreto di stato.\nNell'udienza conclusiva, il 30 settembre 2009, al termine della requisitoria, il pubblico ministero Armando Spataro ha chiesto 13 anni di reclusione per l'ex direttore del SISMI Nicol\u00f2 Pollari, definito \"il regista di un sistema criminale\"; 10 anni per l'ex capo del controspionaggio militare italiano, Marco Mancini; la condanna anche per i 26 agenti della CIA coinvolti nel rapimento, con pene comprese tra i 10 anni e i 13 anni di reclusione. Richiesta di proscioglimento, invece, per tre funzionari minori del SISMI, Raffaele Di Troia, Luciano Di Gregori e Giuseppe Ciorra. Secondo la ricostruzione del sequestro fatta in aula dal Pubblico Ministero Spataro - che ha ricordato come ci siano \"prove ineluttabili\" contro quella che pi\u00f9 volte ha chiamato \"la banda Pollari-Mancini\" - il SISMI diretto da Pollari non solo offr\u00ec copertura alla CIA nel rapimento dell'ex imam, avvenuto a Milano, ma collabor\u00f2, l'Agente dal nome in codice Ombra, mai identificato, secondo la Procura fu il \"trait d'union\".\nIl 4 novembre 2009 si giunge alla sentenza di primo grado, che delibera il non luogo a procedere per Mancini e Pollari, mentre condanna a 8 anni Robert Seldon Lady, a 3 anni Pio Pompa del Servizio per le Informazioni e la Sicurezza Militare e Luciano Seno, entrambi funzionari del SISMI e mediamente a 5 anni gli altri 22 agenti CIA. A titolo di provvisionale ad Abu Omar vanno un milione di euro, mentre alla moglie Nabile Ghali 500.000 euro. In separato giudizio civile verr\u00e0 stabilito l'ammontare finale del risarcimento, che dovr\u00e0 essere corrisposto dagli imputati ritenuti colpevoli. Il 1\u00ba febbraio 2010 vengono depositate le motivazioni della sentenza.\nLa sentenza d'appello del 15 dicembre 2010 conferma la sentenza di primo grado, riducendo leggermente le pene per i due ex-funzionari del SISMI, Pio Pompa e Luciano Seno (due anni e otto mesi di reclusione rispetto ai tre anni del primo grado), e inasprendo le pene relative ai 23 funzionari della CIA coinvolti nel processo per il sequestro dell'ex imam, pene che ora vanno dai sette ai nove anni (per Robert Seldon Lady la pena passa dagli otto anni del primo grado ai nove dell'appello).\nIl 19 settembre 2012 la Corte di Cassazione ha annullato con rinvio la sentenza d'appello pronunciata nei confronti degli ex vertici del Sismi Nicol\u00f2 Pollari e Marco Mancini che erano stati dichiarati non processabili, per il Segreto di Stato, il 15 dicembre 2010; La Cassazione ha accolto la richiesta della pubblica accusa, secondo la quale ci sarebbero elementi di prova da valutare non coperti da Segreto di Stato; si terr\u00e0 quindi un nuovo processo di secondo grado. Inoltre i supremi giudici hanno annullato la sentenza con rinvio anche nei confronti dei tre funzionari del Sismi Giuseppe Ciorra, Luciano Di Gregori, Raffaele Di Troia, confermando invece definitivamente la condanna d'appello per i 23 agenti americani della CIA e per Pio Pompa e Luciano Seno, tutti per il reato di Sequestro di persona.\nIl 12 febbraio 2013 la Corte D'appello di Milano dopo il rinvio della Cassazione del settembre 2012 ha condannato Nicol\u00f2 Pollari a 10 anni di reclusione e il suo numero due Marco Mancini a 9 anni riconoscendo quindi la tesi della Cassazione sulla portata troppo ampia e parzialmente illegittima del Segreto di Stato emesso dai vari governi italiani degli ultimi anni su alcuni documenti, la Corte ha inoltre condannato a sei anni anche gli agenti Giuseppe Ciorra, Raffaele di Troia e Luciano di Gregori.\nIl 14 gennaio 2014 la Corte costituzionale smentisce la Corte di cassazione e accoglie il ricorso del governo italiano sul Segreto di Stato.\nIl 24 febbraio 2014 la Corte di Cassazione, recependo la sentenza della Corte costituzionale, annulla senza rinvio la sentenza di condanna della Corte d'appello di Milano emessa il 12 febbraio 2013, quindi assolve definitivamente Nicol\u00f2 Pollari, Marco Mancini e gli agenti Giuseppe Ciorra, Raffaele di Troia e Luciano di Gregori, poich\u00e9 l'azione penale non poteva essere proseguita per l'esistenza del segreto di stato.\nProvvedimenti di grazia.\nNell'aprile 2013 il Presidente degli Stati Uniti d'America Barack Obama ha chiesto di concedere la grazia ai 23 agenti della CIA condannati nell'ambito dell'inchiesta giudiziaria per il sequestro di Abu Omar.\nIl 5 aprile 2013 il Presidente della Repubblica Italiana Giorgio Napolitano ha concesso la grazia al colonnello statunitense Joseph Romano, condannato con sentenza della Corte d'Appello di Milano del 15 dicembre 2010, divenuta irrevocabile il 19 settembre 2012.\nIl 23 dicembre 2015 il Presidente della Repubblica Italiana Sergio Mattarella ha concesso il provvedimento di grazia a Robert Seldon Lady e Betnie Medero. A Robert Seldon Lady il Presidente Mattarella ha ridotto di due anni la pena. L'agente della CIA era stato condannato dalla Corte d'Appello di Milano a nove anni di reclusione (di cui tre coperti da indulto) poich\u00e9 ritenuto dai magistrati la mente del sequestro e coordinatore dei rapporti con il Sismi. La grazia a Betnie Medero ha riguardato l'intera pena ancora da espiare di tre anni di reclusione, nonch\u00e9 la pena accessoria dell'interdizione perpetua dai pubblici uffici. Il 28 febbraio 2017 ha inoltre concesso la grazia parziale di un anno di reclusione all'ex agente De Sousa.\nProcedure di estradizione.\nNel 2017 il Portogallo aveva stabilito di estradare in Italia l'ex agente della CIA Sabrina de Sousa, condannata definitivamente a sette anni di reclusione (di cui tre condonati dall'indulto del 2006 e uno dalla grazia presidenziale) per il rapimento dell'imam, ma alla fine del mese di febbraio la procura di Milano ha revocato il mandato d'arresto europeo emesso nei suoi confronti. Estradata quindi in Italia, \u00e8 messa in affidamento in prova in sostituzione al carcere dal 2017, ma a pochi mesi dalla scadenza della pena nell'anno 2020, fugge negli Stati Uniti.\nRisarcimento civile.\nIl risarcimento \u00e8 stato fissato interamente a carico dei 23 agenti della CIA, suddiviso in \u20ac 1.000.000 per l'ex imam Abu Omar e \u20ac 500.000 per la moglie Nabile Ghali."}
{"id": "913145", "revid": "74801", "url": "https://it.wikipedia.org/wiki?curid=913145", "title": "Dals-Ed", "text": "Dals-Ed \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la cittadina di Ed."}
{"id": "913150", "revid": "1372005", "url": "https://it.wikipedia.org/wiki?curid=913150", "title": "Guido III di Biandrate", "text": "Biografia.\nFiglio di Alberto, conte di Biandrate, ed alla sua morte eredit\u00f2 il titolo paterno. Ampli\u00f2 i suoi domini e partecip\u00f2 alla Seconda Crociata accanto all'imperatore Corrado III di Svevia e al re di Francia Luigi VII. Grazie alla sua partecipazione, Corrado III gli conferm\u00f2 tutti i suoi domini.\nNel 1152 assistette all'incoronazione di Federico Barbarossa, detto Il Barbarossa, che lo zio Corrado III aveva nominato proprio erede. Nel 1154 Guido ospit\u00f2 il nuovo imperatore con tutta la corte presso il suo castello di Biandrate. \nNel 1156 Federico lo nomin\u00f2 capitano delle milizie imperiali del contado e del vescovado di Novara e gli diede i territori dell'Astigiano, del Chierese e della val di Canale. Combattendo contro Pavia acquis\u00ec, oltre ai trentasette castelli gi\u00e0 in suo possesso, anche quelli di Gambal\u00f2 e Vigevano.\nNel 1158 Federico Barbarossa assedi\u00f2 Milano e Guido cerc\u00f2 di convincere l'imperatore a risparmiare la citt\u00e0, ormai allo stremo. Dieci anni pi\u00f9 tardi i comuni della Lega Lombarda sconfissero Federico, che fu tratto in salvo e ospitato dal conte presso il suo castello di Monteacuto d'Asti,e rasero al suolo Biandrate.\nFamiglia e figli.\nSpos\u00f2 nel 1142 una sorella di Guglielmo III del Monferrato, quindi una figlia del marchese Ranieri. L'esatta identificazione della sposa di Guido \u00e8 tutt'oggi, in realt\u00e0, non sicura e il nome rimane sconosciuto. Sono state proposte varie ipotesi di identificazione e di nome: sulla base di alcune tarde fonti, essa si chiamava Isabella, mentre altri la identificano con Giovanna, sempre un'altra sorella di Guglielmo III, dal 1128 vedova di Guglielmo di Clitou.\ndalla quale ebbe i seguenti figli:"}
{"id": "913156", "revid": "30445", "url": "https://it.wikipedia.org/wiki?curid=913156", "title": "Soratte", "text": ""}
{"id": "913157", "revid": "767487", "url": "https://it.wikipedia.org/wiki?curid=913157", "title": "Stop the Bleeding", "text": "Stop the Bleeding \u00e8 il primo album della christian metal band Tourniquet, pubblicato nel 1990."}
{"id": "913178", "revid": "1516566", "url": "https://it.wikipedia.org/wiki?curid=913178", "title": "Armoriale dei comuni delle Alpi dell'Alta Provenza", "text": "Questa pagina contiene le armi (stemma e blasonatura) dei comuni dell'Alpes-de-Haute-Provence."}
{"id": "913187", "revid": "1632387", "url": "https://it.wikipedia.org/wiki?curid=913187", "title": "Psycho Surgery", "text": "Psycho Surgery \u00e8 il secondo album della christian metal band Tourniquet, pubblicato nel 1991."}
{"id": "913188", "revid": "287204", "url": "https://it.wikipedia.org/wiki?curid=913188", "title": "Svobodnyj", "text": "Svobodnyj \u00e8 una citt\u00e0 della Russia nell'estremo oriente russo (Oblast' dell'Amur), porto sul fiume Zeja, 170 km a nord del capoluogo Blagove\u0161\u010densk; \u00e8 il capoluogo amministrativo del distretto omonimo.\nFondata nel 1912 con il nome di \"Alekseevsk\" (\u0410\u043b\u0435\u043a\u0441\u0435\u0435\u0432\u0441\u043a), ricevette il nome attuale nel 1917.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "913189", "revid": "767487", "url": "https://it.wikipedia.org/wiki?curid=913189", "title": "Vincenzo Stefano Breda", "text": "Biografia.\nSi laurea nel 1847 in scienze matematiche e successivamente, come dipendente della ditta di costruzioni Talachini, \u00e8 direttore dei lavori durante la costruzione dellala ferrovia Venezia-Milano (Padova - Vicenza, Vicenza - Verona, Verona - Brescia) e compie le prime mosse come imprenditore nel 1854 quale socio della Societ\u00e0 per le strade ferrate dell'Italia Centrale. Nel marzo 1867, come candidato della Destra, \u00e8 eletto per la prima volta deputato, carica che manterr\u00e0 fino al 1879. Nel 1872 fu tra i fondatori della Societ\u00e0 Veneta Costruzioni Pubbliche, di cui assunse la presidenza per oltre vent'anni; nel 1884 fu tra coloro che promossero le Acciaierie di Terni. Partecip\u00f2 all'edificazione di importanti opere architettoniche, tra cui il Palazzo delle Finanze, sede del ministero delle finanze e il quartiere residenziale dell'Esquilino a Roma, oltre alla costruzione del forte Aurelia Antica e del forte Braschi.\nNel resto d'Italia si occup\u00f2 fra l'altro della realizzazione degli acquedotti di Venezia e Napoli e dell'ampliamento e ristrutturazione dei porti di Genova e di Palermo. Gi\u00e0 nel 1881, infatti, Breda aveva acquisito la maggior parte del capitale della Societ\u00e0 alti forni e fonderie di Terni, principale fornitrice delle tubazioni di ghisa utilizzate dalla Societ\u00e0 Veneta per l'acquedotto di Venezia e poi per l'acquedotto di Napoli; all'inizio del 1884, il consiglio di amministrazione della Veneta aveva deliberato la trasformazione dell'impresa in una nuova societ\u00e0 per la produzione dell'acciaio, di cui Breda aveva assunto la gestione.\nTra i suoi interessi vanno annoverate la politica (cinque volte deputato e poi senatore), e l'ippica: a lui, infatti, si deve la costruzione dell'Ippodromo Vincenzo Stefano Breda di Padova (che ancora porta il suo nome, pur essendo noto anche come \"Le Padovanelle\".) Si trova a Ponte di Brenta, frazione di Padova dove Breda abitava.\nLasci\u00f2 un profondo segno nella storia dello sviluppo economico e sociale dell'Italia contemporanea e per questo Padova lo ricorda con l'intitolazione di una via nelle centralissime \"\", la cui lapide attribuisce a Breda anche la qualit\u00e0 di filantropo.\nArchivio.\nLa documentazione prodotta da Vincenzo Stefano Breda durante il periodo di attivit\u00e0 nell'azienda (1884-1903) \u00e8 conservata nel fondo \"Breda\" dell'Archivio storico Breda conservato presso Fondazione ISEC. Istituto per la storia dell'et\u00e0 contemporanea. Il fondo filmico \"Breda\" (1921-1966) che documenta le attivit\u00e0 svolte dalla Breda negli stabilimenti di Sesto San Giovanni \u00e8 stato depositato dalla Fondazione ISEC presso l'Archivio nazionale del cinema d'impresa, mentre il fondo \"Acciai speciali Terni spa\" (1881-1973), che contiene anche documentazione precedente alla costituzione della societ\u00e0 nel 1884, \u00e8 tuttora conservato presso la societ\u00e0 Acciai speciali Terni spa.\nPia Fondazione Breda.\nIl nome dell'illustre padovano \u00e8 ricordato da una fondazione (che gestisce fra l'altro l'ippodromo gi\u00e0 nominato, oltre a varie attivit\u00e0 di pubblica assistenza), la Pia Fondazione Vincenzo Stefano Breda, coinvolta nel marzo 2008 in uno scandalo giudiziario. Nel primo grado del procedimento penale, gli imputati padovani Sergio Scalisi, ex consigliere d'amministrazione della Breda e l'imprenditore Federico Caporello, sono stati condannati rispettivamente a sei anni e sei mesi e a cinque anni e otto mesi di reclusione, mentre il geometra Stefano De Cia e il figlio dell'ex direttore dell'IPAB Liviano Cibin a due anni. Le imputazioni comprendono truffa ai danni dello Stato, corruzione e turbativa d'asta, falso ideologico e materiale."}
{"id": "913191", "revid": "1632387", "url": "https://it.wikipedia.org/wiki?curid=913191", "title": "Pathogenic Ocular Dissonance", "text": "Pathogenic Ocular Dissonance \u00e8 il terzo album della christian metal band Tourniquet, pubblicato nel 1992."}
{"id": "913192", "revid": "228587", "url": "https://it.wikipedia.org/wiki?curid=913192", "title": "Bikini Kill", "text": "Bikini Kill \u00e8 un gruppo musicale alternative rock riot grrrl di orientamento femminista, fondato agli inizi degli anni novanta, attivo fino al 1998, riunito nel 2019. Lo stile delle Bikini Kill ha ispirato diverse altre formazioni successive, quali ad esempio: The Donnas, The Gossip e Sleater-Kinney.\nStoria.\nKathleen e Tobi si incontrarono al college di Olympia, nello stato di Washington, e, con Kathi e Billie, diedero origini al gruppo Bikini Kill, creando uno dei gruppi pi\u00f9 rappresentativi del movimento Riot grrrl.\nIl gruppo si sciolse, quando Kathleen scelse di dedicarsi a un altro genere di musica alternativa, sempre orientato sul punk, mentre le altre componenti parteciparono a un progetto con Neuman delle Bratmobile gi\u00e0 cominciato tempo addietro.\nNel 2019 Kathleen, Toby e Kathy si sono riunite intraprendendo una serie di concerti con alla chitarra Erica Dawn Lyle."}
{"id": "913196", "revid": "120175861", "url": "https://it.wikipedia.org/wiki?curid=913196", "title": "Guido Petter", "text": "Biografia.\nGi\u00e0 partigiano in Val d'Ossola durante la Seconda guerra mondiale, divenne maestro elementare alla fine della guerra. Consegu\u00ec quindi la laurea presso la Facolt\u00e0 di Lettere e Filosofia all'Universit\u00e0 Statale di Milano nel 1952, discutendo la tesi con lo psicanalista Cesare Musatti. Tra il 1956 e il 1958 \u00e8 assistente di Gaetano Kanizsa all\u2019Istituto di Psicologia dell\u2019Universit\u00e0 di Trieste, quindi libero docente nel 1959 e nel 1960 vincitore del concorso per docente di prima fascia. \nDal 1963 \u00e8 infine ordinario di Psicologia dell\u2019Et\u00e0 evolutiva all\u2019Universit\u00e0 di Padova, presso la Facolt\u00e0 di Magistero, Corso di Laurea in Pedagogia. Partecipa nel 1971 all'istituzione - sempre in seno alla Facolt\u00e0 di Magistero - del corso di Laurea in Psicologia (il primo in Italia assieme a quello di Roma), di cui \u00e8 Preside dal 1977 al 1985, divenendo nel frattempo professore ordinario prima ed emerito poi, sempre nei ruoli di quella che sarebbe divenuta, dal 1992, la nuova Facolt\u00e0 di Psicologia.\nHa scritto diversi volumi di racconti per bambini, e libri di memorie sui suoi trascorsi nella Resistenza. Ha curato, negli anni '70, per conto della casa editrice Giunti Marzocco, la collana di divulgazione scientifica \"Orsa Maggiore\".\nHa curato la traduzione e diffusione del pensiero di Jean Piaget in Italia, ed ha compiuto numerose ricerche su temi dello sviluppo cognitivo, del linguaggio, della psicologia dell'adolescenza, della genitorialit\u00e0 e della psicologia dell'educazione.\nIn particolare, assieme ai suoi collaboratori ha articolato i primi progetti di ricerca italiani sull'epistemologia genetica e sullo sviluppo concettuale nell'infanzia; progetti da cui sono derivate, negli ultimi decenni, molte rilevanti linee di ricerca della psicologia dello sviluppo.\nMaestro di molte generazioni di psicologi italiani, ha contribuito significativamente alla diffusione di una cultura psicologica nelle scuole e tra gli insegnanti, pubblicando numerosi volumi scientifici e divulgativi di psicologia e psicopedagogia.\nOppostosi con rigore alle violenze degli esponenti padovani di Autonomia Operaia all'interno della Facolt\u00e0 di Magistero, il 14 marzo 1979 fu vittima di una brutale aggressione sotto casa.\nNel dicembre 2005 fu insignito della Medaglia d'Oro del Presidente della Repubblica per i Benemeriti della cultura e dell'arte. Precedentemente, nel 2003 l'Universit\u00e0 di Cagliari gli aveva conferito la laurea honoris causa in Scienze della Formazione primaria.\nIl 19 maggio 2011, durante un incontro pubblico a Spinea, \u00e8 stato colpito da un improvviso malore. Subito ricoverato, \u00e8 morto il 24 maggio dello stesso anno."}
{"id": "913198", "revid": "125360192", "url": "https://it.wikipedia.org/wiki?curid=913198", "title": "Barbagia di Ollolai", "text": "La Barbagia di Ollolai (Barb\u00e0gia 'e Ollol\u00e0i o Barb\u00e0za 'e Ollol\u00e0i in sardo) \u00e8 una regione storica della Sardegna centrale.\nFu una curatoria del Giudicato di Arborea.\nNe fanno parte i comuni di Olzai, Ollolai, Gavoi, Lodine, Fonni, Ovodda, e Mamoiada, (spesso sono citati in questo gruppo anche Orgosolo e Oliena). Secondo alcune tesi anche alcuni altri centri sarebbero ricompresi nella Barbagia di Ollolai durante la vigenza dell'Impero Bizantino e il primo periodo giudicale del Giudicato di Arborea. \nLa regione comprendeva anche i villaggi scomparsi di Crapedha Sa Itria, Orrui o San Michele, Orreade (o Orcadae pronunciata Ortzade) o San Sebastiano, oggi localit\u00e0 Ortziai, e Oleri o Santu Predu, rispettivamente collocati negli odierni agri di: Gavoi, Fonni, Ollolai e Ovodda. A Orgosolo nel XVII secolo scomparve Locoe (San Leonardo). A Oliena nel XIV-XV secolo scomparvero Golcone (Santu Milianu), Dule o Notule (Sa Misericordia), Gadu o Giumpattu (Santa Ligustina), Filihuri o Filluri (N.S. de sos Disamparados), Latinaco o Lanaito. Della Barbagia di Ollolai faceva parte anche Ilohe, localit\u00e0 Iloghe (San Pietro), in agro di Dorgali, scomparso nel XIV secolo, la cui grafia tradisce l'appartenenza linguistica barbaricina."}
{"id": "913199", "revid": "1516566", "url": "https://it.wikipedia.org/wiki?curid=913199", "title": "Armoriale dei comuni delle Alte Alpi", "text": "Questa pagina contiene le armi (stemma e blasonatura) dei comuni delle Hautes-Alpes."}
{"id": "913205", "revid": "32428", "url": "https://it.wikipedia.org/wiki?curid=913205", "title": "Cimitero Monumentale di Poggioreale", "text": ""}
{"id": "913207", "revid": "21880", "url": "https://it.wikipedia.org/wiki?curid=913207", "title": "Ophrys exaltata", "text": ""}
{"id": "913211", "revid": "767487", "url": "https://it.wikipedia.org/wiki?curid=913211", "title": "Cromoplasto", "text": "I cromoplasti sono un tipo di plastidi, quindi degli organuli cellulari tipici delle cellule eucariote vegetali.\nHanno la funzione di sintetizzare e accumulare pigmenti quali carotenoidi, xantofille e antociani e sono sprovvisti di clorofilla.\nLo stadio di cromoplasto segue spesso quello iniziale di cloroplasto, dunque esso rappresenta una fase terminale della vita del plastidio, quella in cui avviene la degradazione proteica e la messa in evidenza della componente lipidica e dei pigmenti in essa solubili.\nSono responsabili del colore arancione, rosso e giallo di fiori, frutti e radici (es. la carota). Se presenti in organi epigei, contribuiscono, con il conferimento del colore, alla funzione vessillare.\nNei cromoplasti \u00e8 presente un sistema esteso di membrane ma non ci sono grana, i pigmenti possono essere associati alle membrane o diffusi nello stroma sotto forma di cristalli, corpi filamentosi o goccioline (dette plastoglobuli).\nPossono derivare:\nAssimilabili ai cromoplasti, ma differenziati dal fatto che in essi non avviene sintesi di carotenoidi ex novo, sono i \"gerontoplasti\", organuli che derivano da processi degradativi irreversibili in cloroplasti di foglie senescenti."}
{"id": "913212", "revid": "1893", "url": "https://it.wikipedia.org/wiki?curid=913212", "title": "Palindrome", "text": ""}
{"id": "913215", "revid": "1452073", "url": "https://it.wikipedia.org/wiki?curid=913215", "title": "Acido shikimico", "text": "L'acido shikimico (o acido scichimico), pi\u00f9 comunemente noto nella forma anionica shikimato, \u00e8 un importante intermedio biochimico in piante e microrganismi. Il suo nome deriva dal fiore giapponese \"shikimi\" (\"Illicium anisatum\") da cui \u00e8 stato isolato per la prima volta.\nBiosintesi.\nIl fosfoenolpiruvato e l'eritrosio 4-fosfato reagiscono formando 3-deossi-arabinoeptulsonato-7-fosfato (DAHP), in una reazione catalizzata dall'enzima DAHP sintasi. Il DAHP viene quindi trasformato in 3-deidrochinato (DHQ), in una reazione catalizzata da DHQ sintasi. La reazione richiede come cofattore NAD, il quale per\u00f2, contrariamente a quanto mostrato nello schema sottostante, sar\u00e0 successivamente rigenerato.\nIl 3-deidrochinato viene disidratato a 3-deidroshikimato dall'enzima deidrochinasi, successivamente il deidroshikimato viene ridotto ad acido shikimico dall'enzima shikimato deidrogenasi, che utilizza NADPH quale cofattore.\nL'acido shikimico \u00e8 un precursore biosintetico delle seguenti classi di composti:\nIndustria farmaceutica.\nNell'industria farmaceutica, l'acido shikimico ottenuto dall'anice stellato cinese viene utilizzato per la produzione dell'antivirale Tamiflu (oseltamivir). Sebbene l'acido shikimico sia presente in molti organismi autotrofi, rappresenta pur sempre un intermedio biosintetico e generalmente viene riscontrato in concentrazioni molto basse. L'acido shikimico pu\u00f2 essere estratto anche dai semi dei frutti di liquidambar, pianta abbondantemente presente in Nord America, con resa del 1,5%. A livello comparativo, l'anice stellato ha una resa produttiva in acido shikimico del 3-7%. Recentemente la produzione di acido shikimico da colture di \"Escherichia coli\" \u00e8 stata sensibilmente migliorata."}
{"id": "913219", "revid": "81195", "url": "https://it.wikipedia.org/wiki?curid=913219", "title": "Shikimato", "text": ""}
{"id": "913221", "revid": "13648", "url": "https://it.wikipedia.org/wiki?curid=913221", "title": "Rappresentazione grafica", "text": ""}
{"id": "913258", "revid": "116451135", "url": "https://it.wikipedia.org/wiki?curid=913258", "title": "Pedro Iturralde", "text": "Fu compositore e docente di sassofono al \"Reale conservatorio superiore di musica\" di Madrid.\nBiografia.\nNasce a Falces in Navarra nel 1929 ed inizia in tenera et\u00e0 gli studi musicali. Debutta come saxofonista a nove anni.\nSi esibisce in Spagna e in tourn\u00e9e all'estero e, al suo ritorno, nel 1964, inizia gli studi accademici al conservatorio di Madrid, dove fissa la sua residenza.\nAssieme al suo quartetto, collabora con importanti artisti spagnoli, come Tete Montoli\u00f9, ed americani, come Gerry Mulligan, Donald Byrd, e Lee Konitz.\n\u00c8 al W. Jazz Club di Madrid che sperimenta l'unione tra jazz e flamenco. \nLavora con Paco de Luc\u00eda in concerti a Berlino e successivamente si esibisce in Europa, America ed Asia.\nApprofondisce i suoi studi di armonia e composizione nel 1972 al Berklee College of Music di Boston. Insegna saxofono al Reale conservatorio di Madrid dal 1978 fino al pensionamento, nel 1994.\nA fianco dell'attivit\u00e0 concertistica, realizza svariate incisioni e compone molti brani che sono venuti a far parte del repertorio classico del saxofono.\nSono da ricordare le \"Cz\u00e1rd\u00e1s\", composte per l'amico Theodore Kerkezos, la \"Suite Hell\u00e9nique\" e la \"Jazz Suite\", per quartetto di saxofoni.\nRealizza inoltre l'adattamento di brani altrui, come la Sonatina di Jos\u00e9-Fermin Gurbindo per saxofono e pianoforte."}
{"id": "913259", "revid": "1543377", "url": "https://it.wikipedia.org/wiki?curid=913259", "title": "Clonaggio", "text": "Clonaggio, con riferimento a frammenti di DNA, \u00e8 un insieme di metodi sperimentali nella biologia molecolare che descrive l'assemblaggio di molecole ricombinanti e, dunque, una serie di tecniche con le quali \u00e8 possibile ottenere pi\u00f9 copie di una determinata sequenza nucleotidica, non necessariamente di natura genica.\nL'uso del termine clonaggio si riferisce al fatto che il metodo includa la replicazione di una molecola per produrre una colonia di cellule con le stesse molecole di DNA.\nEsistono essenzialmente due tecnologie di clonaggio: la prima, anche in ordine temporale (risale agli anni settanta), utilizza per il clonaggio del DNA gli enzimi di restrizione e vettori di clonaggio. Il frammento d'interesse deve essere isolato con enzimi di restrizione e quindi inserito in un vettore (tipicamente un plasmide) mediante reazione di ligasi. Il vettore cos\u00ec ottenuto viene inserito nella cellula ospite, che viene coltivata in terreni selettivi.\nUn secondo tipo di clonaggio, oggi ampiamente pi\u00f9 usato e che ha rivoluzionato la biologia molecolare, \u00e8 divenuto possibile nel 1985 con la messa a punto della reazione a catena della polimerasi o PCR. In breve, questa tecnica sfrutta la reazione catalizzata in vivo dall'enzima DNA polimerasi, durante la duplicazione semiconservativa del DNA, per realizzare clonaggi in vitro di qualsiasi frammento, di opportuna lunghezza, localizzato tra due brevi sequenze nucleotidiche dette primers.\nStoria.\nPrima del 1970, la nostra comprensione della genetica e della biologia molecolare \u00e8 stata gravemente ostacolata da un'incapacit\u00e0 di isolare e studiare i singoli geni da organismi complessi.\nLa situazione \u00e8 cambiata radicalmente con l'avvento di metodi di clonazione molecolare. \nNel 1971 Paul Berg, biochimico statunitense, dopo un periodo trascorso alla Washington University in St. Louis, si trasfer\u00ec alla Universit\u00e0 di Stanford dove si occup\u00f2 principalmente di ingegneria genetica. Egli riusc\u00ec a rimuovere e trapiantare numerosi geni trasferendo il DNA da un organismo a un altro. Integr\u00f2 infatti il DNA di alcuni geni del virus SV 40 della scimmia nel cromosoma del batterio Escherichia coli, che \u00e8 in grado di moltiplicarsi rapidamente. Con questa tecnica di ingegneria genetica si \u00e8 creata la premessa per la conoscenza della struttura dei geni e per interventi diretti sul materiale genetico degli organismi. \nBerg nel 1972 realizz\u00f2 il primo clonaggio e successivamente nel 1977 clon\u00f2 il primo gene umano\n(somatostatina), che permetteva ai batteri di produrre questa proteina umana.\nQuesti studi gli valsero nel 1980 il premio Nobel condiviso con Walter Gilbert e Frederick Sanger.\nElementi del clonaggio.\nSono necessari degli elementi affinch\u00e9 avvenga il processo del clonaggio; questi sono i vettori, che devono essere in grado di: \nI vettori principali sono: \nEnzimi di restrizione.\nGli enzimi di restrizione sono enzimi prodotti dalle cellule batteriche, che tagliano la molecola di DNA. Ogni enzima taglia in corrispondenza del suo specifico sito di restrizione. Solitamente i tagli vengono effettuati obliquamente, cio\u00e8 lasciando delle basi non appaiate. Questi enzimi nei batteri svolgono una funzione protettiva contro l'infezione di virus: quando il materiale genetico virale viene iniettato nella cellula, gli enzimi di restrizione lo tagliano. Per evitare per\u00f2 che gli enzimi taglino il DNA batterico dove non dovrebbe, avviene un processo chiamato metilazione a carico della metilasi che consiste nell'aggiunta di un gruppo metile ai siti di restrizione del DNA batterico. In questo modo gli enzimi di restrizione non tagliano il DNA batterico.\nIl primo enzima di restrizione scoperto \u00e8 stato trovato in un ceppo di Escherichia coli: l'EcoR1: E indica il genere batterico (Escherichia), co la specie (coli), R il ceppo di laboratorio (ceppo RY13), 1 indica il fatto che fu il primo identificato in quel ceppo batterico. Questo enzima di restrizione taglia in corrispondenza della sequenza GAATTC in direzione 5' \u2192 3'. L'enzima EcoR1 seca i due filamenti di DNA tra la guanina e l'adenina ad essa adiacente, ottenendo cos\u00ec due estremit\u00e0 coesive (\"sticky ends\").\n 5'...G AATTC...3'\n 3'...CTTAA G...5'\nLe estremit\u00e0 non appaiate saranno complementari alle estremit\u00e0 del transgene che si vuole inserire nel DNA batterico affinch\u00e9 si leghino e il DNA batterico inglobi il transgene.\nIl problema che emerge con questo tipo di taglio \u00e8 che le due estremit\u00e0 coesive sono identiche, perci\u00f2 il transgene pu\u00f2 essere inglobato in entrambe le direzioni. Se si inserisce nella direzione giusta codifica correttamente, mentre se si inserisce al contrario non codifica in modo corretto. \nPer questo motivo si devono utilizzare due diversi enzimi di restrizione che taglino il DNA batterico lasciando estremit\u00e0 diverse, in modo che il transgene possa inserirsi correttamente. Ad esempio il segmento di DNA\n 5'...GAATTC...GGATCC...3'\n 3'...CTTAAG...CCTAGG...5'\nquando tagliato dagli enzimi di restrizione EcoRI e BamHI diventa\n 5'...GAATT C...G GATCC...3'\n 3'...C TTAAG...CCTAG G...5'\ne perde la parte centrale che viene sostituita dal transgene che avr\u00e0 come estremit\u00e0:\n 5' ... 3'\n 3' TTAA...CTAG 5'\nil quale si lega al DNA batterico in modo univoco:\n 5'...GAATT ... GATCC...3'\n 3'...C TTAA...CTAG G...5'\nIl problema di questa tecnica \u00e8 che ogni enzima di restrizione necessita del proprio buffer.\nSi pu\u00f2 ricorrere, per\u00f2, a enzimi di restrizione che non lasciano estremit\u00e0 coesive identiche, come ad esempio il Bsu36I che individua il segmento:\n 5'...CCTNAGG...3'\n 3'...GGANTCC...5'\n(in cui la coppia di nucleotidi N pu\u00f2 essere qualunque) e lo taglia nel seguente modo:\n 5'...CC TNAGG...3'\n 3'...GGANT CC...5'\nSi nota quindi che le estremit\u00e0 coesive non sono identiche, poich\u00e9 N nel filamento 3'\u21925' \u00e8 complementare ad N nel filamento 5'\u21923', ad esempio:\n 5'...CC TTAGG...3'\n 3'...GGAAT CC...5'\nQuindi un transgene alle cui estremit\u00e0 presenta:\n 5' TTA... 3'\n 3' ...AAT 5'\npu\u00f2 legarsi in modo univoco e direzionato all'interno del DNA:\n 5'...CC TTA... TTAGG...3'\n 3'...GGAAT ...AAT CC...5'\nQuesto permette di inserire un transgene nella direzione corretta utilizzando un solo enzima di restrizione.\nPlasmidi.\nI plasmidi sono elementi genetici extracromosomici che si replicano autonomamente in cellule batteriche. Normalmente i plasmidi hanno DNA circolare a doppio filamento, anche se esistono dei plasmidi con DNA lineare. All'interno delle cellule di E. coli il DNA plasmidico si trova in una forma caratteristica, in cui il DNA circolare a doppio filamento condensa nello spazio intorno all'asse della doppia elica. Tale struttura viene chiamata \u201cstruttura superavvolta\u201d ed \u00e8 quella presente in natura.\nI plasmidi utilizzati come vettori di clonaggio sono dei derivati di plasmidi naturali, specializzati per rispondere a ben precisi requisiti:\nCosmidi.\nUn cosmide \u00e8 un vettore che utilizza specifici geni \u03bb (\"lambda\"). I cosmidi sono vettori plasmidici in cui sono stati inseriti i siti cos (estremit\u00e0 coesive) del genoma \u03bb. Questi siti sono richiesti per impacchettare il DNA nel virione \u03bb. I plasmidi modificati possono essere impacchettati in vitro nel virione, e le particelle fagiche utilizzate per infettare Escherichia coli. Quindi, utilizzando i cosmidi, non \u00e8 richiesta la trasformazione di E. coli, processo poco efficiente.\nBatteriofagi.\nI fagi (o batteriofagi) sono virus formati da una coda e da una testa nella quale \u00e8 contenuto il genoma che rilascia una volta infettata la cellula. I fagi atti al clonaggio sono il fago \u03bb e il fago M13. Il fago \u03bb permette clonazioni piccole, al massimo fino a 20\u00a0kB, ci\u00f2 \u00e8 dovuto al suo DNA impacchettato nella testa di forma icosaedrica. La coda, invece, \u00e8 formata da costituenti codificati dal genoma del fago. Il fago M13, invece, \u00e8 pi\u00f9 efficiente e riesce a clonare DNA di grandi dimensioni in quanto il suo unico filamento genetico non ha vincoli. Il fago M13 \u00e8 denominato anche maschio-specifico poich\u00e9 entra nella cellula ospite attraverso il pilus, un'appendice batterica che favorisce l'interazione con altri organismi.\nBAC.\nUn \"bacterial artificial chromosome\" (BAC) \u00e8 un vettore di DNA creato artificialmente e basato sul plasmide F isolato da E. coli.\nIl BAC si distingue per la capacit\u00e0 di trasportare una quantit\u00e0 maggiore di DNA rispetto ai vettori naturali. Infatti oscilla tra i 100\u00a0kB e 300\u00a0kB, 10-30 volte maggiore ai plasmidi. Al fine di inserire i BAC all'interno di una cellula viene sfruttata l'elettroporazione, attraverso la quale la permeabilit\u00e0 di membrana aumenta.\nYAC.\nGli \"yeast artificial chromosome\" (YAC) sono vettori cromosomici eucariotici artificiali di lievito che possiedono telomeri, centromeri a pi\u00f9 punti di duplicazione. Possiedono, inoltre, diversi siti di restrizione che permettono loro di avere una capacit\u00e0 di trasportare fino a 1400\u00a0kB, fino ad oggi sono tra tutti, i vettori che trasportano pi\u00f9 regioni del DNA.\nFasi del clonaggio.\nIl processo del clonaggio richiede 4 fasi: isolamento di una sequenza di DNA, inserimento della sequenza in una cellula ospite, moltiplicazione delle cellule riceventi e selezione delle cellule.\nIsolamento.\nIl clonaggio pu\u00f2 essere effettuato su una sequenza di DNA del genoma o su una copia a DNA di un RNA messaggero (mRNA). Nel primo caso si possono prelevare anche sequenze non codificanti, mentre nel secondo si pu\u00f2 isolare solo la sequenza espressa di un gene, metodo preferito nelle biotecnologie. Nel caso in cui si scelga una molecola di mRNA, per poterlo inserire nel genoma si utilizza un enzima, chiamato trascrittasi inversa, che permette di convertirlo nuovamente in DNA. La copia di una sequenza di mRNA \u00e8 detta DNA complementare (cDNA), l'insieme di questi \u00e8 chiamata libreria di cDNA. L'isolamento della sequenza di mRNA interessata avviene grazie alla sua caratteristica di avere una coda di poli-A all'estremit\u00e0 3', formata da adenosina, l'RNA viene immerso in una resina contenente catene di poli-T che si legano alle code poli-A, il restante mRNA viene poi raccolto nella sua forma pura.\nInserimento.\nPer inserire le molecole selezionate di cDNA si utilizzano i vettori plasmidici. Per inserire nel vettore la sequenza scelta \u00e8 necessario tagliare una sequenza di DNA plasmidico e sostituirla con quella selezionata. A questo punto bisogna utilizzare particolari enzimi batterici, endonucleasi di restrizione, capaci di legarsi a determinate sequenze di DNA e tagliare la doppia elica negli appositi siti di taglio, per preparare il cDNA e il vettore all'inserimento. L'inserimento vero e proprio avviene attraverso le DNA ligasi, enzimi che ripristinano il legame fosfodiesterico tra i nucleotidi, saldando due frammenti di DNA distinti.\nMoltiplicazione.\nI DNA ricombinanti contenenti cDNA vengono inseriti nelle cellule batteriche ospiti. I vettori contengono anche un plasmide di resistenza a una particolare sostanza; solo alcuni batteri, quelli che contengono il fattore di resistenza all'antibiotico in cui vengono fatti riprodurre, sopravvivono. Questi possiedono tutte le sequenze di cDNA. Ogni singola cellula originer\u00e0 un clone di un singolo cDNA. L'insieme dei cloni \u00e8 la biblioteca di DNA.\nSelezione.\nPer capire in quali batteri \u00e8 effettivamente presente la sequenza di cDNA si usa il metodo di Southern Blotting. Questo procedimento \u00e8 composto da tre fasi:\nApplicazioni del clonaggio.\nUtilizzi delle proteine ricombinanti.\nLe proteine ricombinanti sono ottenute in seguito alla trascrizione e traduzione di un frammento di DNA ricombinante. Per ottenerle bisogna clonare il gene che codifica per la proteina in \" vettori di espressione \" che contengono i segnali per dare il via alle fasi di trascrizione e traduzione.\nVengono utilizzate anche in campo medico per:\nOrganizzazione del genoma e espressione del gene.\nIl clonaggio ha avuto un ruolo fondamentale nell'opera di sequenziamento del DNA di una vasta gamma di specie e all'esplorazione della loro diversit\u00e0 genetica. Questo lavoro \u00e8 stato condotto determinando la sequenza di DNA di un gran numero di frammenti del genoma clonati casualmente e assemblando le sequenze che si sovrapponevano.\nA livello dei geni individuali, le cellule clonate sono impiegate come sonde molecolari utili a esaminare come i geni sono espressi e come l'espressione sia collegata ad altri processi biologici quali il metabolismo, i segnali extracellulari, lo sviluppo, l'apprendimento, l'invecchiamento e la morte della cellula. I geni clonati possono anche provvedere strumenti per analizzare la funzione biologica e l'importanza dei geni individuali.\nOrganismi transgenici.\nUna volta caratterizzato e manipolato a fornire segnali per un'adeguata espressione, i geni clonati possono essere inseriti all'interno dell'organismo, generando organismi transgenici, chiamati anche organismi geneticamente modificati (OGM). Bench\u00e9 molti OGM sono generati per le ricerche biologiche, un numero di OGM sono stati sviluppati per l'uso commerciale, che vanno dagli animali e piante che producono farmaci o altri composti, piante di grano resistenti agli erbicidi e pesci tropicali fluorescenti per acquari (GloFish).\nTerapia del gene.\nUn'applicazione del clonaggio si ha nella terapia genica, cio\u00e8 l'inserzione di materiale genetico (DNA) all'interno di cellule per poter curare delle patologie legate al difetto o all'assenza di uno o pi\u00f9 geni. La terapia pu\u00f2 riguardare sia cellule germinali, che portano mutamenti all'intero organismo e alla generazione filiale, sia cellule somatiche. La prima applicazione si ebbe negli anni settanta, mentre nel 1990 William French Anderson realizz\u00f2 la prima terapia genica applicata a un essere umano, una bambina affetta da SCID. La pratica ha sollevato molte critiche e non ha sempre dato esiti, in quanto alcuni pazienti sono morti o in alcuni casi i geni erano stati infettati da virus durante la terapia."}
{"id": "913273", "revid": "31360", "url": "https://it.wikipedia.org/wiki?curid=913273", "title": "Auto ibrida", "text": ""}
{"id": "913276", "revid": "1194709", "url": "https://it.wikipedia.org/wiki?curid=913276", "title": "Chiesa di Santa Maria del Pi", "text": "La basilica di Santa Maria del Pino (in catalano, \"bas\u00edlica de Santa Maria del Pi\") \u00e8 un luogo di culto cattolico della citt\u00e0 di Barcellona.\nL'appellativo \"del pino\" deriva dal fatto che, nella piazza antistante la chiesa, vi \u00e8 un esemplare di questa pianta. Dal 1925 \u00e8 basilica minore.\nStoria.\nSecondo una tradizione non documentata, riconosciuta per\u00f2 da alcuni storici, gi\u00e0 dal 413 esisteva una piccola chiesa paleocristiana nel luogo dove oggi sorge questa chiesa. Prima informazione documentaria di una chiesa dedicata alla Madonna del Pi si ha nel 987: infatti si ha certezza che esistesse \"fuori le mura, a ovest di Barcellona\" una piccola chiesa romanica con tale nome. L'edificio attuale venne costruendosi tra il 1319-20 e il 1391, con uno stile gotico puro, a una sola navata e completamente sprovvisto di decorazioni. In seguito a un incendio, venne adeguata al nuovo gusto architettonico, divenendo cos\u00ec una chiesa con facciata gotica e interno neogotico.\nDescrizione.\nEsterno.\nFacciata principale.\nLa facciata principale ha un grande rosone nel centro, con un diametro di circa 10 m, che ben s'adatta allo stile scarno e minimalista della chiesa; dopo un secondo incendio (nel 1936), il rosone venne ricostruito completamente nel 1940. Il timpano principale \u00e8 diviso da due colonne che lo dividono in tre piccole cappelle: quella centrale \u00e8 occupata da un'immagine della Madonna a cui la chiesa \u00e8 dedicata, mentre le altre sono occupati dallo stemma della citt\u00e0 e della parrocchia. Alle estremit\u00e0 della base del timpano ci sono due pigne che testimoniano, insieme al pino dello stemma, il nome della chiesa.\nFacciata laterale.\nSulla facciata laterale troviamo i contrafforti dove poggiano gli archi e le volte delle navate. Al centro di questa facciata, si trova il portale dell\"Avemaria\", che tuttora conserva elementi provenienti dal portale romanico della chiesa che sorgeva sullo stesso luogo. Infine, la facciata posteriore \u00e8 occupata anche dai contrafforti e dai finestroni dell'abside, oltre che da un'antica porta (1578) che accedeva al tempio dal lato posteriore. Nel tempo le mura originali della chiesa sono state nascoste da altre costruzioni.\nCampanile.\nIl campanile \u00e8 uno degli elementi pi\u00f9 caratteristici dell'edificio. Costruito a partire dal 1379, su progetto dell'architetto Bartomeu Mas, venne probabilmente terminato intorno al 1461: di struttura ottagonale, alto 54 m, le sue mura hanno alla base uno spessore di oltre 3 m. Tra le 6 campane che ospita, la maggiore \u00e8 soprannominata \"Antonia\", ha un diametro di circa un metro e mezzo e un peso di 1806 kg.\nInterno.\nLa pianta della chiesa \u00e8 a navata singola, con sette volte rettangolari a crociera, con cappelle laterali tra i contrafforti: le misure dell'edificio sono notevoli se si parte da quelle della navata che \u00e8 lunga 54 m, larga 16,50 e alta 27. Le cappelle invece sono poco pi\u00f9 alte di 12 m.\nL'incendio del 1936 ha completamente distrutto l'altare maggiore, le immagini religiose, l'arredamento neogotico del 1868 e l'organo del 1808.\nAttualmente, l'altare maggiore \u00e8 in alabastro, opera dell'architetto Joaquim de Ros i de Ramis: \u00e8 stato inaugurato nel 1967. L'arredamento originale del 1771, invece, in stile barocco, \u00e8 stato rimpiazzato come detto nel 1868: in seguito all'incendio, nel 1986 \u00e8 stato reinstallato l'originale.\nNemmeno le vetrate originarie si sono conservate: le pi\u00f9 antiche presenti al giorno d'oggi sono del 1718. Quella dell\"Adorazione dei re magi\", sopra il portale dell\"Avemaria\", \u00e8 opera di Antoni Viladomat.\nNella quarta cappella laterale di destra, sull'apposita cantoria lignea, si trova l'organo a canne, costruito nel 2002 dall'organaro tedesco Gerhard Grenzing. Lo strumento \u00e8 a trasmissione integralmente meccanica, ha tre tastiere e pedaliera. La cassa, progettata dall'architetto Simon Platt, presenta una mostra articolata in pi\u00f9 campi e su pi\u00f9 livelli."}
{"id": "913329", "revid": "32428", "url": "https://it.wikipedia.org/wiki?curid=913329", "title": "Aeroporto di Capodichino", "text": ""}
{"id": "913331", "revid": "1983214", "url": "https://it.wikipedia.org/wiki?curid=913331", "title": "Ospedale degli Incurabili", "text": "Sotto questa categoria vi sono vari ospedali, eretti in varie citt\u00e0 italiane durante il secolo XVI a causa del diffondersi della sifilide, su proposta del medico Gaspar Torella."}
{"id": "913429", "revid": "599", "url": "https://it.wikipedia.org/wiki?curid=913429", "title": "Domenico Maria Nova da Ferrara", "text": ""}
{"id": "913477", "revid": "124616346", "url": "https://it.wikipedia.org/wiki?curid=913477", "title": "Crociera nell'infinito", "text": "Crociera nell'infinito \u00e8 un romanzo di fantascienza di A. E. van Vogt, considerato un classico del filone della \"space opera\". Il romanzo \u00e8 costituito dalla fusione di quattro racconti originariamente pubblicati dall'autore fra il luglio 1939 ed il maggio 1950, poi editi in un testo unico nel 1950 in Canada con il titolo \"The Voyage of the Space Beagle\". \nIl titolo del romanzo fa riferimento al libro \"The Voyage of the Beagle\", scritto da Charles Darwin sul suo viaggio di cinque anni a bordo del brigantino HMS Beagle.\nStoria editoriale.\nRacconti.\nIl romanzo, come altri dell'autore, \u00e8 un adattamento di racconti scritti in precedenza.\nNel corso della lettura, sono chiaramente distinguibili le soluzioni di continuit\u00e0 fra un episodio e l'altro. \nRomanzo.\nIl romanzo fu pubblicato nel 1950 in Canada con il titolo \"The Voyage of the Space Beagle\" e nel 1952 con il titolo \"Mission: Interplanetary\".\nLa prima traduzione in italiano, di Sergio Su\u00e8, \u00e8 stata pubblicata dalla Mondadori, nella collana Urania, il 10 novembre 1953 nel volume n. 27 e il 21 luglio 1963 nel volume n. 312 bis; poi di nuovo nel gennaio 1979 nel volume n. 22 della collana Urania Classici.\nUna traduzione di Sebastiano Fusco \u00e8 stata pubblicata dalla Fanucci Editore nel 1973, nel primo volume della collana Futuro. Biblioteca di Fantascienza e di nuovo nel 1989 nel volume n. 7 della collana Biblioteca di Fantascienza; ancora nel 1994 dalla Compagnia del Fantastico.Gruppo Newton nel volume n. 3 della collana Il Fantastico Economico Classico; di nuovo dalla Mondadori nel 1999 come parte dell'antologia \"Millemondi Primavera 1999: Creature dello spazio profondo\" nel volume n. 19 della collana Millemondi e nel novembre 2009 nel volume n. 082 della collana Urania collezione.\nTrama.\nL'astronave \"Argus\", ricalcando avveniristicamente le orme del brigantino Beagle, che ospit\u00f2 Charles Darwin nel suo celebre viaggio naturalistico (a cui \u00e8 ispirato esplicitamente il titolo originale dell'opera), svolge una missione pluriennale alla ricerca di mondi sconosciuti e di forme di vita aliene. Il suo numeroso equipaggio, che conta pi\u00f9 di mille componenti, \u00e8 diviso in due fazioni: gli scienziati, esperti nei pi\u00f9 vari settori, ed i militari, che rappresentano la minoranza (circa centottanta uomini) ma che sono pronti a prendere il comando in situazioni di emergenza.\nMentre le sezioni della scienza tradizionale, come la chimica, la medicina, la biologia, sono costituite da numerosi membri, Elliot Grosvenor, lo scienziato della Sezione Connettivista, \u00e8 l'unico esponente, a bordo, a rappresentare la sua disciplina. Tuttavia il suo apporto risulter\u00e0 essenziale in ogni battaglia che l'Argus dovr\u00e0 sostenere contro i nemici che incontrer\u00e0.\nIl connettivismo (nell'originale inglese \"nexialism\") \u00e8 una disciplina che mira a costituire una visione unica ed integrata, un olismo piuttosto che un riduzionismo, un punto di vista globale piuttosto che specifico. Questo non significa che un connettivista sia un \"tuttologo\": lo scienziato connettivista \u00e8 esperto dei vari rami della scienza quasi come uno specialista ma aggiunge ai singoli punti di vista una capacit\u00e0 di visione generale del problema.\nIl romanzo si articola implicitamente in quattro parti ed ogni parte ha per protagonista una differente specie aliena.\nCoeurl.\nUn coeurl \u00e8 un essere virtualmente immortale, intelligente, feroce e spietato, con l'aspetto di un felino gigantesco sormontato da tentacoli.\nI coeurl hanno una storia antichissima; essi erano animali da esperimento dei costruttori della citt\u00e0 morta, gli antichi abitanti scomparsi di un pianeta ormai quasi privo di forme di vita, su cui l'astronave Argus \u00e8 atterrata per scopi esplorativi. Secondo la teoria dell'archeologo giapponese Korita, i costruttori erano un popolo di matematici e di artisti, come \u00e8 testimoniato dalle rovine della citt\u00e0 morta, costituita da edifici bizzarri e da architetture gioiose. La vitalit\u00e0 delle forme architettoniche testimonia che la civilt\u00e0 dei costruttori non si trovava in uno stadio di declino, quanto piuttosto di piena espansione. Circa milleottocento anni prima dell'arrivo dell'Argus, la civilt\u00e0 dei costruttori improvvisamente venne distrutta. Non si sa quali siano state le ragioni di questa brusca fine. Dall'analisi di elementi raccolti sul pianeta, si pu\u00f2 stabilire soltanto che, in quell'epoca, avvenne una repentina riduzione di alcune lunghezze d'onda della luce, causata a sua volta dall'aumento di polveri nell'atmosfera; di conseguenza, la quasi totalit\u00e0 delle piante scomparve quasi da un giorno all'altro, alterando irrimediabilmente l'ecosistema del pianeta. I coeurl, che erano stati addestrati e perfezionati negli esperimenti dei costruttori, si salvarono, ma vennero messi a dura prova da condizioni di sopravvivenza sempre pi\u00f9 difficili. Uno di questi, Coeurl, durante il secolo precedente l'arrivo dell'Argus, aveva incontrato suoi conspecifici, ancora vivi ma oramai troppo provati dalla fame, e se ne era avidamente cibato.\nIl problema, ora, \u00e8 che la spedizione scientifica dell'astronave, guidata dal comandante Hal Morton, ha adottato questa creatura e l'ha presa a bordo quasi come animale da compagnia. Tale scelta si riveler\u00e0 catastrofica, giacch\u00e9 i coeurl si nutrono esclusivamente di \"id\", il potassio contenuto nelle cellule viventi dell'organismo, che questi animali estraggono dalle loro vittime mentre esse sono ancora palpitanti di vita. Coeurl prelevato dalla spedizione \u00e8 digiuno da mesi, forse da anni, e disperatamente affamato, riesce ad ingannare l'equipaggio fingendosi docile e molto meno intelligente di quanto non sia. Tuttavia la bestia dovr\u00e0 pur mangiare, essendo oramai al limite della sopravvivenza. Ne far\u00e0 le spese uno scienziato della sezione dei chimici, che si era allontanato da solo nella citt\u00e0 morta, vicino al punto dove l'astronave \u00e8 atterrata, e che viene seguito di nascosto dal \"gatto\". La fine del dottor Jarvey, il chimico, indurr\u00e0 l'equipaggio a comportarsi in maniera pi\u00f9 prudente nei confronti di Coeurl; anche se non ci sono prove che colleghino l'omicidio di Jarvey con la creatura, l'animale verr\u00e0 imprigionato, per sicurezza, in una gabbia speciale. Ma Coeurl \u00e8 pieno di risorse sconosciute ai suoi carcerieri: \u00e8 capace di far scattare la serratura della gabbia attraverso un flusso di radiazione elettromagnetiche opportunamente direzionato dalle sue vibrisse e in questo modo liberarsi ed iniziare il suo piano; vuole, infatti, impossessarsi dell'astronave uccidendo l'equipaggio, quindi dirigersi verso il pianeta di origine dell'Argus, la Terra, dove si aspetta - a giusta ragione - che siano presenti quantit\u00e0 illimitate di \"id\". Ma il suo disegno \u00e8, in realt\u00e0, ancora pi\u00f9 ambizioso: vuole entrare in contatto con gli altri membri della sua specie per andare alla conquista dell'intera galassia.\nOccorrer\u00e0 elaborare rapidamente una strategia che consenta di contrastare le aspirazioni del mostro. Grosvenor, il connettivista, che fino a questo momento \u00e8 stato perlopi\u00f9 ignorato dagli altri scienziati, grazie all'attento studio delle caratteristiche e dei punti deboli dell'animale, sar\u00e0 in grado di elaborare la mossa vincente che porter\u00e0 alla distruzione Coeurl e alla salvezza l'equipaggio dell'Argus.\nI Riim.\nLasciato alle spalle il pericolo del \"gatto\", l'astronave Argus procede nel suo viaggio; la quotidiana vita di bordo \u00e8 animata, come sempre, dalle battaglie politiche fra le varie fazioni di scienziati. Le imminenti elezioni per il nuovo capo della spedizione non contribuiscono certo a distendere le tensioni. All'improvviso, un flusso di immagini visive irrompe nelle coscienze dei componenti dell'equipaggio, destrutturandole e rendendo espliciti gli antagonismi. Quelli che erano conflitti latenti, irregimentati dai freni della ragione, sfociano in guerre aperte ed attacchi paramilitari; in questo modo l'astronave si trasforma in un campo di battaglia. I responsabili di questa destrutturazione psichica sono i Riim, un popolo di esseri intelligenti probabilmente discendenti da un ramo evolutivo affine a quello degli uccelli terrestri. I Riim avevano intenzioni pacifiche, inviando le loro allucinazioni ipnotiche, ignari dell'effetto destrutturante che esse avrebbero avuto sugli esseri umani.\nSoltanto Grosvenor, educato dalla scienza connettivista a padroneggiare la suggestione ipnotica, riuscir\u00e0 a contattare i Riim e ad evitare, cos\u00ec, l'autodistruzione dell'Argus.\nIxtl.\nIxtl naviga, da eoni innumerabili, nello spazio profondo, sospinto da un immemorabile slancio iniziale. Il suo moto, non ostacolato da alcun attrito, procede uniforme da cos\u00ec tanti milioni di anni che Ixtl \u00e8 divenuto, ormai, persino dimentico di s\u00e9, della sua coscienza, del nucleo del suo essere chiamato \"Io\". Procede, dalla notte dei tempi, sopravvivendo grazie all'energia remota delle galassie lontanissime, di cui riesce ad intercettare le particelle sfuggenti. Finch\u00e9, per uno strano capriccio di un destino improbabile, l'Argus gli sfreccia accanto, nel suo viaggio esplorativo. Ixtl \u00e8 scosso, non riesce a credere alle sue percezioni, risulta tanto sopraffatto dalla sorpresa che quasi si fa sfuggire quella sua unica occasione di sopravvivenza; e di riproduzione. Ma, dopo il primo istante di sbigottimento, prontamente genera, grazie ai suoi poteri manipolatori dell'energia, un deficit di funzionamento nelle macchine dell'astronave, causandone l'arresto. Ha cos\u00ec modo di osservare gli strani esseri bipedi che fuoriescono dallo scafo per effettuare le riparazioni e decide di farsi notare. L'equipaggio, sbalordito dal suo aspetto purpureo e diabolico, tenta di prenderlo a bordo per studiarlo, ma Ixtl, erroneamente, passa attraverso il pavimento della gabbia in cui gli esseri umani l'hanno costretto. Oramai \u00e8 tardi per rimediare, ma Ixtl non ha nulla da temere, visto che \u00e8 invincibile, immortale e capace di modificare a piacimento la sua struttura atomica in modo da passare \"attraverso\" la materia.\nIl suo obiettivo \u00e8 impossessarsi dell'astronave, fondamentalmente allo scopo di riprodursi. Da un tempo non misurabile Ixtl porta nel suo grembo le uova della sua razza, che gli consentiranno di dare origine a una nuova stirpe di dominatori dell'universo. Ora effettua una serie di blitz per catturare uomini, che risultano essere idonei ricettacoli per le sue uova. Quando l'uovo viene innestato nell'essere umano, questi si paralizza, pur restando cosciente; una volta, poi, che l'uovo si schiude, l'Ixtl neonato si ciba del suo ospite dall'interno, man mano che si accresce. Gli uomini catturati sono destinati a una fine di un inimmaginabile orrore.\nLa teoria dei cicli storici.\nLa situazione \u00e8 grave, e l'equipaggio lo sa bene. Il comandante, Hal Morton, convoca una riunione collegiale per poter analizzare la situazione e predisporre un piano offensivo. L'essere penetrato nell'astronave ha origine planetaria, come \u00e8 testimoniato dalle quattro braccia, dalle quattro gambe e dalle mani prensili. Tuttavia \u00e8 stato capace di sopravvivere nel freddo e nel vuoto dello spazio; inoltre le sue possibilit\u00e0 di trasformazione della propria struttura atomica sono sbalorditive. Una specie simile - \u00e8 la conclusione di molti scienziati - date le sue capacit\u00e0 dovrebbe essere oramai padrona della galassia. Eppure mai nessuno, prima, ha incontrato un Ixtl. Dunque qualcosa non quadra.\nSecondo la teoria dei cicli dell'archeologo Korita, le civilt\u00e0 si sviluppano ciclicamente; dalla colonizzazione naturale della terra (stadio del contadino) nasce lo scambio commerciale di prodotti; dall\"'agor\u00e0\", la piazza del mercato dove questi prodotti vengono venduti, sorge e si sviluppa l'aggregazione umana, che culmina nello sviluppo delle \"poleis\", le citt\u00e0. Queste si trasformano, progressivamente, in megalopoli globali, dove si diffonde diffusamente l'anomia e la perdita del senso di appartenenza; le spinte centrifughe, in questo quadro vuoto di valori, culminano in una serie di guerre per il potere che realizzano la distruzione globale e ripiombano l'umanit\u00e0 allo stadio del contadino e del diseredato.\nIl contadino \u00e8 radicato alla sua terra come lo sono i suoi alberi; l'individuo che si collochi in questo punto del quadro evolutivo, desiderer\u00e0 quindi soltanto appagare i suoi bisogni di base: la sopravvivenza e la riproduzione.\nUn universo ritrovato e riperduto.\nFrattanto, il mostro scarlatto sta procedendo alacremente nella sua opera di raccolta dei \"guul\", i ricettacoli per le sue uova. \u00c8 molto contento di s\u00e9 stesso: dopo aver ridotto a \"guul\" una dozzina uomini uccider\u00e0 tutti gli altri e si impadronir\u00e0 dell'astronave. Con un equipaggio composto di soli Ixtl, la conquista dell'universo \u00e8 assicurata.\nMa, improvvisamente, i motori si arrestano. Tendendo i suoi sensi, Ixtl capisce che non c'\u00e8 pi\u00f9 nessuno sull'astronave. L'equipaggio ha messo in atto una mossa che un individuo allo stadio del diseredato non avrebbe mai previsto: l'abbandono della propria \"casa\". Tutta l'energia che l'Argus \u00e8 in grado di produrre \u00e8 incanalata verso un unico scopo: la distruzione totale.\nUn gruppo di individui \u00e8 stato disposto ad immolarsi pur di salvare l'intera umanit\u00e0. Un'operazione che un diseredato non sarebbe mai in grado di compiere, perch\u00e9 egli, se dovesse abbandonare la propria casa, si sentirebbe \"spiritualmente annullato\"; ma \u00e8 invece un sacrificio che gli uomini hanno messo in atto perch\u00e9 erano in grado di concepire un ideale che trascendesse la loro esistenza individuale.\nIl disastro \u00e8 imminente. Ixtl, per quanto virtualmente immortale, non \u00e8 in grado di sopravvivere a un'esplosione della portata di quella che sta per distruggere l'Argus. \u00c8 costretto, pazzo di rabbia, a lasciare la sua nuova \"casa\", i suoi \"guul\" e i suoi disegni di grandezza. Ha commesso una serie di errori madornali: avrebbe \"prima\" dovuto impadronirsi dell'astronave e \"poi\" pensare a riprodursi, non viceversa. Ma \u00e8 troppo tardi: cos\u00ec fugge dall'Argus e si catapulta nuovamente nel vuoto dello spazio; in tempo per vedere le scialuppe dell'equipaggio rientrare precipitosamente, i tecnici invertire il flusso di energia, evitando l'esplosione e gli astronauti fare rotta, sani e salvi, il pi\u00f9 lontano possibile dal mostro scarlatto, abbandonato nuovamente al suo vagare perpetuo.\nL'Anabis.\nIn principio fu un nulla indistinto, una nuvola di elementi sulla superficie di una pozza di fango; la materia inanimata veniva passivamente travolta dagli elementi. Poi si svilupp\u00f2 un abbozzo di organizzazione e quindi vi fu il miracolo: nacque la vita. Ma, inizialmente, fu una \"protovita\", un ammasso di sostanze gassose che cooperavano; si svilupp\u00f2 una rudimentale percezione, poi il trofismo, il movimento, la ricerca; ricerca di cibo, per sopravvivere, per continuare la propria evoluzione.\nQuesto fu l'Anabis per molti milioni di anni. Un nucleo vivente senza coscienza di s\u00e9, che il puro istinto spingeva all'evoluzione. Poi vi fu l'incontro con un'altra forma di vita: un insetto. L'Anabis lo ha memorizzato bene, anche se sono passati eoni da quel momento. L'Anabis lo vide morire e ne assorb\u00ec l'energia. E questo gli piacque; cerc\u00f2 un altro insetto. Ora aveva un fine, uno scopo: cominciava ad essere consapevole della propria evoluzione; cominciava ad avere la coscienza di s\u00e9. Nel corso di altri milioni di anni quello che era stato un agglomerato di gas esalati da una palude di un pianeta remoto divenne il pi\u00f9 grande predatore della sua galassia; composto da miliardi di miliardi di particelle, con la forma di una nuvola indistinta, eppure oramai consapevole di ogni sua piccola parte del suo sterminato corpo gassoso. Entr\u00f2 in contatto con le specie pi\u00f9 diverse, conobbe le pi\u00f9 evolute civilt\u00e0, che pieg\u00f2 e distrusse, assorbendone tutta la sapienza. Si ritenne invincibile, egli stesso l'immagine di un dio; egli stesso Dio.\nMa Dio \u00e8 infallibile, mentre l'Anabis commise un errore fatale: si svilupp\u00f2 troppo. Il suo corpo, oramai, si estendeva da un sistema stellare all'altro; si era cibato di tutte le forme di vita presenti sui pianeti; non aveva pi\u00f9 alimenti, e si era lasciato crescere a dismisura. Avrebbe potuto tentare di uscire dai limiti della sua galassia, ma lo spazio intergalattico era troppo vasto anche per l'Anabis; che non poteva sopravvivere in un viaggio di migliaia di anni luce, da una galassia all'altra, senza conoscere la direzione migliore per compiere il tragitto, senza sapere cosa avrebbe trovato alla fine del percorso. Cos\u00ec l'Anabis cerc\u00f2 di creare le condizioni ideali per la vita spostando pianeti, creandoli addirittura, a partire da nuvole di gas e materia che egli agglutinava insieme. Ma i tempi occorrenti per lo sviluppo di forme di vita, sia pure su un pianeta idoneo ad ospitarla, erano lunghissimi. E l'Anabis doveva mangiare.\nNel suo viaggio pluriennale, l'Argus si trova ora nella Galassia di Andromeda: la galassia dell'Anabis. E rappresenta un'inestimabile speranza di salvezza per questo predatore. Gli indizi che ne rivelano la presenza sono molto sottili; tuttavia il connettivista Grosvenor riesce a ricollegarli, come in un'indagine poliziesca, e alla fine rivela agli altri scienziati la natura insidiosa del pericolo che li minaccia. L'unica soluzione consiste nel prolungare il viaggio tutto il tempo necessario per la distruzione di questa terribile insidia, cio\u00e8 almeno altri cinque anni. In questo periodo, sar\u00e0 necessario rendere inabitabile l'ambiente, anche per una creatura formidabile come l'Anabis. Ci\u00f2 verr\u00e0 fatto essenzialmente lanciando in tutte le direzioni dello spazio interstellare milioni di siluri atomici che, per trentamila anni, spargeranno all'intorno la sostanza radioattiva, che rester\u00e0 nel campo gravitazionale della galassia senza ricadere sulla superficie dei pianeti o delle stelle. Questo creer\u00e0 enormi lacerazioni nel corpo gassoso dell'essere. Dopodich\u00e9 l'Argus si diriger\u00e0 verso la nebulosa NGC 50347, distante molti milioni di anni luce. Questa manovra attirer\u00e0 il predone fuori dalla sua galassia; l'Anabis creder\u00e0, infatti, che gli uomini stiano tornando verso la propria galassia di origine; inoltre, il suo habitat naturale sar\u00e0 divenuto inabitabile; non avr\u00e0 quindi altra scelta che seguire l'astronave. In questo modo morir\u00e0, per mancanza di cibo, nello spazio intergalattico e l'Argus potr\u00e0 finalmente fare rotta verso casa.\nTemi.\nLa concezione di van Vogt \u00e8 che, nell'universo, la vita pu\u00f2 assumere molteplici e diversissime forme; ci\u00f2 che resta invariante, da specie a specie, sono le motivazioni che risiedono alla base dei comportamenti: la fame spinge alla ricerca di cibo, che induce allo sviluppo di strategie predatorie; il bisogno di riprodursi pu\u00f2 essere cos\u00ec feroce da offuscare le capacit\u00e0 individuali ed impedire che le facolt\u00e0 di cui si dispone vengano sfruttate al meglio.\nTali moventi fondamentali vengono declinati dall'autore secondo le caratteristiche peculiari delle quattro \"razze aliene\" incontrate dall'astronave Argus, nel suo viaggio intergalattico; alieni che si sottraggono all'iconografia della fantascienza classica (van Vogt scrive negli anni quaranta) per esitare in forme di vita tanto bizzarre quanto paradossalmente \"possibili\":"}
{"id": "913583", "revid": "79968", "url": "https://it.wikipedia.org/wiki?curid=913583", "title": "Agente di commercio", "text": "L'agente di commercio \u00e8 un'attivit\u00e0 lavorativa che consiste nella promozione di prodotti per conto di una o pi\u00f9 aziende in una determinata area geografica.\nCaratteristiche.\nL'agente di commercio assume in maniera stabile l'incarico di promuovere contratti commerciali di vendita tra l'azienda committente e clienti potenziali, in base a un contratto di agenzia, che lo vincola su una precisa area geografica con determinati limiti e obiettivi. Per l'art. 1743 c.c. il preponente non pu\u00f2 valersi contemporaneamente di pi\u00f9 agenti nella stessa zona e per lo stesso ramo di attivit\u00e0, n\u00e9 l'agente pu\u00f2 assumere l'incarico di trattare nella stessa zona e per lo stesso ramo gli affari di pi\u00f9 imprese in concorrenza tra loro. Se il mandato ha durata nel tempo illimitata, allora il contratto si definisce a tempo indeterminato con la stessa accezione dei contratti di lavoro subordinati anche se bisogna sempre ricordare che lavorare come agente di commercio \u00e8 un'attivit\u00e0 imprenditoriale a tutti gli effetti, non soggetta a subordinazione che non prevede di solito una retribuzione fissa ma un guadagno in percentuale predeterminata sui fatturati prodotti per il mandante, ovvero le provvigioni.\nL'agente di commercio \u00e8 una figura lavorativa autonoma molto ricercata perch\u00e9 per un'azienda ha dei \"costi di gestione\" certi e mediamente pi\u00f9 bassi di quelli sostenuti per assumere un lavoratore dipendente e comunque proporzionali al fatturato. In sostanza un agente di commercio si assume una parte del rischio d'impresa del mandante legando i propri guadagni ai risultati prodotti per l'azienda mandante. L'azienda retribuisce l'agente di commercio secondo una politica provvigionale, retribuendo cio\u00e8 l'agente di commercio in base al fatturato che esso produce. Talvolta tra azienda ed agente di commercio si stabilisce che una parte della sua retribuzione sia fissa ed una parte sia variabile, cio\u00e8 ancorata al fatturato.\nGli agenti di commercio in Italia si distinguono tra monomandatari e plurimandatari:\nL'agente o rappresentante di commercio non pu\u00f2 svolgere contemporaneamente un'altra attivit\u00e0 alle dipendenze di persone, associazioni, enti pubblici o privati n\u00e9 un'altra attivit\u00e0 che preveda l'iscrizione al ruolo dei mediatori.\nRequisiti.\nEgli deve essere dotato di partita IVA e di autorizzazione della Camera di Commercio di competenza rilasciata alla presenza di particolari requisiti professionali, tecnici, legali e morali.\nIn particolare, \u00e8 necessario avere requisiti di carattere personale, morale e professionale:\nComunicazione inizio attivit\u00e0.\nIn base ai decreti del Ministero dello Sviluppo Economico del 26/10/2011, pubblicati sulla Gazzetta Ufficiale n. 10 del 13/1/2012, dal 12 maggio 2012, chi vuole iniziare la professione di agente o rappresentante di commercio non deve pi\u00f9 iscriversi al ruolo, ormai soppresso.\nPer iniziare l'attivit\u00e0 \u00e8 necessario inviare alla Camera di Commercio di competenza una \"Segnalazione Certificata di Inizio Attivit\u00e0\" (SCIA). L'invio \u00e8 possibile solo in forma telematica utilizzando la procedura della Comunicazione Unica e la comunicazione va firmata digitalmente.\nOccorre allegare alla SCIA:\nGli agenti che trattano preziosi importati dall'estero devono ottenere in precedenza la licenza della Questura e presentarla insieme alla SCIA. Il costo complessivo dell'iscrizione (avendo gi\u00e0 il requisito professionale, senza quindi effettuare il corso) \u00e8 di circa 400 euro (Tassa concessione Governativa, diritti di segreteria camerali, invio telematico, imposta di bollo, diritto annuale camerale). Chi non ha i requisiti inizia solitamente l'attivit\u00e0 con la ditta mandante quale procacciatore d'affari per poi diventare agente una volta frequentato il corso abilitante.\nCompensi e fisso mensile.\nDal punto di vista legale, l'agente non ha diritto a un compenso fisso. Tuttavia, dal momento che soprattutto in momenti di crisi economica pu\u00f2 risultare difficile ampliare la propria forza commerciale se gli agenti devono affrontare i primi mesi di collaborazione senza la prospettiva di un guadagno certo, numerose aziende hanno iniziato a offrire agli agenti un \"fisso mensile\". Tale somma viene corrisposta in due forme: a) quale anticipo del fatturato mensile atteso / generato (e quindi scalata dalle spettanze vere e proprie per lo pi\u00f9 a livello trimestrale) b) quale corresponsione di una somma minima garantita mensilmente. Non esiste una statistica attendibile su quante siano le aziende che offrono un fisso mensile.\nFigure assimilabili.\nPossono definirsi genericamente venditori o consulenti commerciali anche venditori nell'ambito immobiliare, assicurativo, agenti del settore automotive o farmaceutico come il \"promulgatore scientifico\" o informatore scientifico, finanziario ovvero, quello che, a differenza del \"propagandista di medicinali\" si limita ad una mera illustrazione dei prodotti, senza promuoverne o concluderne la vendita.\nDifferenze con il \"rappresentante di commercio\".\nA differenza dell'agente, il rappresentante di commercio ha il potere di concludere effettivamente i contratti che ha promosso, cio\u00e8 anche di firmarli in nome e per conto dell'impresa per cui lavora. L'attivit\u00e0 di rappresentante commerciale, spesso viene confusa con l'attivit\u00e0 di agente di commercio o di procacciatore d'affari che in qualit\u00e0 di intermediano, ha il compito di ricercare intermediazioni per conto dell'impresa proponente con la possibilit\u00e0 di stipulare contratti che per\u00f2 potranno essere conclusi solo \"salvo accettazione della casa mandante\".\nL'agente o rappresentante di commercio svolge quindi un'attivit\u00e0 di promozione commerciale in nome e per conto dell'azienda che lo ha ingaggiato e si distingue dal procacciatore di affari per la necessaria autorizzazione che deve essere rilasciata dalla Camera di Commercio competente e per una maggiore tutela legale sancita oltre che dal Codice Civile italiano, da accordi economici collettivi (AEC) di settore appositamente redatti. Il procacciatore di affari, lavoratore autonomo con Partita IVA titolare di ditta individuale, si distingue a sua volta dal procacciatore di affari occasionale che in forma temporanea ed atipica pu\u00f2 segnalare clientela potenziale ad una o pi\u00f9 aziende."}
{"id": "913602", "revid": "1075510", "url": "https://it.wikipedia.org/wiki?curid=913602", "title": "Ottaviano Fabrizio Mossotti", "text": "Biografia.\nNato a Novara da famiglia agiata originaria di Carpignano Sesia, dopo gli studi secondari a Novara, frequent\u00f2 l'Universit\u00e0 degli Studi di Pavia, dove fu allievo di Vincenzo Brunacci e si laure\u00f2 con il massimo dei voti il 6 giugno 1811. Dopo un paio di anni trascorsi all'Universit\u00e0 di Pavia come \"uditore\", nel 1813 cominci\u00f2 a lavorare all'Osservatorio astronomico di Brera, dove ebbe i primi successi scientifici.\nDi simpatie liberali (collabor\u00f2 anche al \"Conciliatore\"), nel 1823 la polizia austriaca ebbe notizia di suoi contatti con seguaci di Filippo Buonarroti e di un suo coinvolgimento nelle turbolente vicende del 1820-21, circostanza che lo costrinse ad espatriare: prima in Svizzera, poi a Londra ed infine, nel 1827, a Buenos Aires. In Argentina svolse un'intensa attivit\u00e0 come astronomo, topografo, matematico, fisico e meteorologo. Fu anche professore presso l'Universit\u00e0 di Buenos Aires.\nNel 1835, tornato in Italia, ebbe la possibilit\u00e0 di essere nominato direttore dell'Osservatorio di Bologna, ma la nomina fu osteggiata dagli austriaci. Grazie a Giovanni Plana, trov\u00f2 quindi ospitalit\u00e0 a Torino, dove stamp\u00f2 un lavoro di risonanza internazionale, \"Sur les forces qui r\u00e9gissent la constitution int\u00e9rieure del corps\" (1836), elogiato da Michael Faraday. Ottenne quindi un posto presso l'Universit\u00e0 Jonia di Corf\u00f9. \nNel 1840, nel quadro del rilancio dell'attivit\u00e0 scientifica dell'ateneo voluto dal governo granducale, Mossotti fu poi chiamato a Pisa per insegnare Fisica matematica e Meccanica celeste. Qui, dove ebbe tra gli allievi Enrico Betti, fu tra i fondatori della scuola matematica pisana. Nel 1848 partecip\u00f2 alla battaglia di Curtatone e Montanara come comandante del Battaglione universitario pisano.\nNel 1859 fu membro della Consulta di Stato della Toscana ed il 20 gennaio 1861 fu nominato senatore del Regno.\nA lui inoltre sono state dedicate una via a Novara, una a Milano, una a Firenze e una a Roma.\nRisultati scientifici.\nDopo i primi lavori di idraulica (settore al quale era stato avviato dal maestro Brunacci e sul quale sarebbe tornato negli anni successivi), ebbe i primi risultati di rilievo nel campo della meccanica celeste, elaborando un metodo pi\u00f9 semplice di quelli allora noti per determinare le orbite dei corpi celesti sulla base di quattro osservazioni. Tratt\u00f2 il problema delle interazioni molecolari proponendo un modello capace di spiegare vari fenomeni e in particolare le propriet\u00e0 dei dielettrici. Il modello, secondo il quale l'etere che circonda le molecole, condensandosi in modo asimmetrico, le polarizza, fu ripreso da Rudolf Clausius, portando all'equazione di Clausius-Mossotti, ma soprattutto indusse James Clerk Maxwell a concepire la corrente di spostamento che, introdotta nelle sue equazioni, port\u00f2 all'intuizione teorica delle onde elettromagnetiche.\nNel campo dell'ottica elabor\u00f2 una teoria delle aberrazioni che fu applicata da Giovanni Battista Amici nella costruzione di efficienti strumenti ottici.\nOnorificenze e riconoscimenti.\nGli \u00e8 stato dedicato un asteroide, 4542 Mossotti.\nA Novara \u00e8 stato intitolato a suo nome un Istituto Tecnico Commerciale; a Carpignano Sesia la Scuola Media."}
{"id": "913606", "revid": "105835869", "url": "https://it.wikipedia.org/wiki?curid=913606", "title": "Meiotterismo", "text": "Il meiotterismo \u00e8 la riduzione pi\u00f9 o meno marcata dello sviluppo dell'ala degli insetti, occorsa come adattamento secondario di insetti alati (Pterigoti).\nTerminologia.\nMacrottero: con ali della lunghezza tipica dell'ordine al quale l'insetto appartiene, comunque, sempre lunghe almeno quanto l'addome.\nBrachittero: con organi di volo abbreviati ma conservanti in gran parte la forma e le nervature tipiche; se si tratta di Insetti che in riposo mantengono le ali totalmente o parzialmente sovrapposte, esse continuano ad essere tali. Di solito le ali non divengono molto pi\u00f9 piccole di met\u00e0 della lunghezza normale e lasciano quasi sempre scoperta parte dell'addome.\nMicrottero: organi di volo ridottissimi, molto pi\u00f9 brevi della met\u00e0 della loro lunghezza normale, con forma e nervature molto dissimili da quelle delle ali normali. Sono spesso squamiformi o a forma di lancetta. Se si tratta di Insetti che in riposo mantengono le ali sovrapposte, esse, cos\u00ec fortemente ridotte, spesso risultano laterali o al massimo vengono in contatto lungo la linea mediana. L'addome \u00e8 totalmente o quasi scoperto.\nSubattero: organi di volo cos\u00ec vestigiali da apparire come una minutissima plica del tegumento, priva di nervature ed a stento rilevabile a occhio nudo. Spesso tali forme sono indicate come attere.\nAttero: privo di qualsiasi traccia, sia pur minima, degli organi di volo.\nParattero: ali del 1\u00ba paio pi\u00f9 brevi di quelle del 2\u00ba; ali del 2\u00ba paio sempre normalmente sviluppate.\nStenottero: ali di lunghezza normale, o quasi, ma molto strette, con evidente diminuzione della loro larghezza normale.\nPer alcuni ordini specifici gli Autori hanno proposto altre nomenclature.\nTerminologia riferita ai Rincoti Eterotteri.\n e propongono nomenclature specifiche per i Rincoti Eterotteri considerando la riduzione a partire dalla forma macrottera, e cio\u00e8 ad ali completamente sviluppate, in base al diverso numero di segmenti addominali lasciati scoperti dalle ali variamente accorciate. Le corrispondenze fra le categorie usate nelle due nomenclature sono riassunte nella seguente tabella:\nTerminologia riferita agli Ortotteri.\n, riprendendo una nomenclatura per gli Ortotteri, precedentemente proposta da ed arricchendola di nuovi termini, propone per questo ordine una classificazione comprendente anche quelle variazioni che conducono ad un aumento della lunghezza delle ali. Egli distingue 4 gruppi principali, alcuni dei quali divisi in sottogruppi:\nPteripolimorfismo.\nUna determinata specie pu\u00f2 essere strettamente macrottera o brachittera o attera e cos\u00ec via, oppure pu\u00f2 presentare forme meiottere di categoria diversa. In questi casi si parla di \"pteripolimorfismo\", distinto in due tipi:\nInfine \u00e8 frequente il caso in cui uno solo dei due sessi sia meiottero (senza essere necessariamente anche pteropolimorfo), oppure che ognuno dei sessi presenti un grado di meiotterismo determinato e costante, ma diverso nel maschio e nella femmina; in tal caso si parla di \"pterodimorfismo sessuale\", che nella sua condizione estrema presenta uno dei sessi macrottero e l'altro attero (es. Coccidi, alcuni Ortotteri, ecc.). Il sesso ad ali ridotte (o maggiormente ridotte) in alcuni casi \u00e8 quello femminile (Ortotteri), in altri \u00e8 prevalentemente maschile (Plecotteri), ma non di rado, in uno stesso Ordine, pu\u00f2 riguardare con maggiore intensit\u00e0 indifferentemente i maschi o le femmine.\nAtterismo secondario completo.\nL'atterismo secondario completo, a livello di Ordini, si ha solo nei Grilloblattoidei, negli Afanitteri, nei Mallofagi e negli Anopluri. Ali anteriori ridotte si hanno solo negli Strepsitteri.\nTutti gli altri Ordini, fatta eccezione per Odonati e Neurotteri (Megalotteri e Rafidiotteri), presentano, pi\u00f9 o meno frequentemente, casi di riduzione degli organi di volo.\nEfemerotteri, Isotteri, Zoratteri.\nQuesti tre ordini, pur presentando (negli Isotteri e negli Zoratteri) forme alate ed attere in tutte le specie, non presentano alcuna specie con forme ad ali ridotte . Alcune famiglie di Efemerotteri comprendono alcune specie nelle quali il secondo paio di ali pu\u00f2 essere alquanto ridotto o completamente assente; ci\u00f2 si verifica soprattutto nei Ba\u00ebtidae (\"Clo\u00ebon\", ecc.), Caenidae (\"Caenis\"), Tricorythidae.\nOrtotteri, Blattoidei, Mantoidei e Fasmoidei.\nIn questi ordini il meiotterismo \u00e8 particolarmente diffuso, ed in certi gruppi costituisce la regola. Fra gli Efippigerini, che presentano una riduzione alare molto spinta, non vi sono specie macrottere o anche semplicemente brachittere. Anche l'atterismo completo si registra frequentemente in tutti e quattro gli ordini; diffusissimo tra i Blattoidei ed i Fasmoidei, meno frequente tra i Mantoidei. Solitamente il meiotterismo si accompagna con un evidente pterodimorfismo sessuale ed \u00e8 costantemente la femmina che presenta la maggiore riduzione degli organi di volo. Non sono rari i casi in cui il maschio \u00e8 macrottero e la femmina attera. In alcuni gruppi a pterodimorfismo sessuale con femmine attere, i maschi delle diverse specie presentano tutti i gradi di riduzione alare, a partire dal macrotterismo per giungere fino al completo atterismo: nelle Pamfagine, i maschi di \"Lamarckiana\" e di \"Saussurea\" sono macrotteri; quelli di \"Porthetis\" hanno tegmine un poco pi\u00f9 abbreviate; in \"Cultinotus\" e \"Stolliana\" i maschi sono brachitteri, in \"Bolivarella\" microtteri ed in \"Tropidauchen\" completamente atteri. Tutte le femmine di queste specie sono costantemente attere.\nLa riduzione degli organi di volo in un Ortottero meiottero non riguarda con la stessa intensit\u00e0 entrambe le paia di ali, ma maggiormente quelle mesotoraciche: ci\u00f2 si pu\u00f2 rilevare in modo particolare nei Fanerotterini, nei Sagini e nei Grylloidei, le cui specie ad ali completamente sviluppate sono parattere, cio\u00e8 con ali posteriori notevolmente pi\u00f9 lunghe delle tegmine; nelle specie meiottere di questi gruppi le ali si accorciano, in proporzione, molto pi\u00f9 delle tegmine e sono quindi interamente ricoperte da queste. Nei Fasmoidei invece, spesso sono le tegmine che si accorciano molto pi\u00f9 delle ali, fino ad assumere l'aspetto di brevi lobi coriacei (\"Cuphocrania gigas\", \"Achrioptera fallax\", ecc.)\nLe tegmine e le ali abbreviate, oltre a presentare un mutamento di forma rispetto a quelle normalmente sviluppate, posseggono una nervatura che ha subito trasformazioni e riduzioni tanto pi\u00f9 accentuate quanto maggiore \u00e8 l'accorciamento degli organi di volo: tali modificazioni non colpiscono egualmente tutta l'ala, ma sono pi\u00f9 accentuate nel tratto apicale e meno in quello basale. Gli organi di volo presentano quindi un gradiente crescente di riduzione che procede nel senso della lunghezza delle ali, dalla base verso l'apice. Tuttavia si pu\u00f2 categoricamente affermare che la tegmina brachittera \u00e8 come quella macrottera che abbia perduto la regione apicale.\nAbbastanza frequente \u00e8 lo pteropolimorfismo, soprattutto negli Ortotteri, ma esso si riscontra solo in specie meiottere. Numerose specie, normalmente brachittere o microttere (Grillidi in particolare), possono talvolta presentare individui o popolazioni con tegmine ed ali pi\u00f9 lunghe o completamente macrottere (\"Chorthippus longicornis\", \"Podisma pedestris\", \"Roeseliana roeseli\", \"Acheta deserta\", ecc.). Viceversa non si riscontra mai la comparsa di forme meiottere in specie macrottere, ad eccezione di qualche raro caso fra i Grillidi. Secondo , in Egitto, la \"Gryllotalpa africana\" \u00e8 normalmente macrottera e raramente brachittera, all'opposto di quanto si verifica in \"Gryllotalpa gryllotalpa\".\nLimitatamente al alcuni gruppi o Generi, \u00e8 possibile riconoscere l'esistenza di variazioni nello sviluppo di organi di senso correlate alle variazioni di sviluppo alare: nel Blattodeo \"Alluaudellina cavernicola\", a maschi pteropolimorfi e femmine attere, gli occhi si presentano sempre pi\u00f9 ridotti in relazione al minore sviluppo delle ali, fino ad apparire costituiti soltanto da pochi ommatidi nelle femmine. In alcuni Grillidi le forme macrottere hanno timpani uditivi su entrambe le facce delle tibie anteriori, mentre nelle forme meiottere si nota una tendenza alla riduzione del timpano interno.\nEmbiotteri.\nFra gli Embiotteri sono noti i casi di pterodimorfismo maschile, con individui alati ed atteri in una stessa specie (\"Anisembia texana\", \"Oligotoma japonica\", ecc.), e di pterodimorfismo maschile in \"Embia tyrrhenica\" , i cui maschi possono presentarsi nelle forme macrottera, microttera ed attera.\nDermatteri.\nI Dermatteri possiedono una notevole plasticit\u00e0 degli organi di volo che si manifesta attraverso una serie graduale di variazioni che vanno dal macrotterismo fino al pi\u00f9 completo atterismo. La riduzione pu\u00f2 aversi soltanto nel secondo paio di ali oppure anche nelle elitre. In quest'ultimo caso, per\u00f2, le ali metatoraciche presentano una riduzione ancor pi\u00f9 spinta di quanto non si verifichi nel caso in cui esse sole si riducono.\nAlcune specie appartenenti ai gruppi 1.1 e 1.2 possono presentare individui brachitteri o microtteri pi\u00f9 o meno pronunciati, ma tale pteropolimorfismo interessa sempre le ali, mai le elitre; queste, invece, possono presentare riduzioni pi\u00f9 spinte in specie dei gruppi 2.1 e 2.2, cos\u00ec come in altre specie (es.\"E. moesta\") esse possono anche scomparire del tutto. Non sono rari i casi di individui macrotteri che compaiono in specie normalmente brachittere. Nei Dermatteri non si riscontrano casi di pterodimorfismo sessuale.\nPlecotteri.\nAnche nei Plecotteri si osserva una notevole plasticit\u00e0 delle ali, con forme brachittere, microttere, pteropolimorfe; frequente \u00e8 lo pterodimorfismo sessuale ma, contrariamente a quanto accade negli Ortotteri ed in altri Ordini di Insetti, \u00e8 il sesso maschile che presenta una riduzione pi\u00f9 accentuata delle ali: di solito, anche quando entrambi i sessi sono microtteri, il maschio ha le ali proporzionalmente pi\u00f9 brevi.\nLo pteropolimorfismo pu\u00f2 manifestarsi in due maniere diverse: \n osserva che lo pterodimorfismo sessuale si accompagna talvolta ad una notevole alterazione del rapporto numerico fra i sessi, con un enorme eccesso di maschi sulle femmine: in \"Capnia bifrons\", durante i primi tempi del periodo di volo, sono stati osservati persino rapporti di 1/150 (2 femmine su 300 maschi).\nColeotteri.\nNei Coleotteri il meiotterismo \u00e8 abbastanza diffuso, specialmente in alcune famiglie. Il fenomeno talvolta sfugge all'osservazione sommaria perch\u00e9 non sempre la riduzione delle ali coinvolge anche le elitre. Le elitre subiscono un accorciamento (\"brachelitria\", \"anelitria\") in alcuni coleotteri endogei (es. \"Leptotyphlus\") o epizoi (es. \"Platypsyllus castoris\"), come pure in Ripiforidi, in alcuni Lymexylonidi, Cantaridi, Meloidi, Cerambicidi, ecc. Spesso, in queste ultime Famiglie, all'abbreviazione delle elitre non si accompagna anche un accorciamewnto delle ali.\nLa riduzione delle ali, senza brachelitria, \u00e8 frequente in determinate famiglie, in cui si hanno specie brachittere, microttere o attere, e non \u00e8 raro neppure lo pteropolimorfismo. Nei Crisomelini alcuni generi hanno tutte le specie macrottere, sebbene non tutte capaci di volare; altri, come \"Chrysochloa\", comprendono specie macrottere alcune delle quali mostrano un inizio di rudimentazione delle ali, ed altri infine comprendono alcune specie brachittere. Il Genere \"Chrysomela\" mostra, insieme a specie brachittere o microttere con ali ridotte e di forma costante, specie con un notevole pteropolimorfismo. Nel Genere \"Timarcha\", infine, sono comprese specie subattere ed attere.\nNei Carabidi la riduzione delle ali \u00e8 un fenomeno cospicuo, soprattutto nelle specie nordiche e di alta montagna; i \"Carabus\" svedesi mostrano una maggiore o minore regressione delle ali e fra essi soltanto il \"C. clathratus\" presenta individui macrotteri. Nel Genere \"Carabus\" la riduzione delle ali varia notevolmente in ciascuna specie e fra le condizioni estreme si rinvengono tutti i termini di passaggio.\nNei Coleotteri non \u00e8 raro anche lo pteridimorfismo sessuale, per lo pi\u00f9 con maschi normalmente alati e femmine completamente attere e prive anche di elitre. Tale condizione si riscontra nei Lampiridi, Drilidi, alcuni Scarabeidi (es. \"Pachypus cornulus\"). Talvolta ad una femmina completamente attera corrisponde un maschio brachittero, anche con le elitre abbreviate (es. \"Phosphaemus haemipterus\"). Infine, come in \"Vesperus\" (Cerambicidi), in alcuni Cebrionidi e Lampiridi, la femmina presenta elitre ed ali ridotte, mentre il maschio \u00e8 normalmente macrottero.\nIn allevamenti di \"Bruchus quadrimaculatus\" \u00e8 stata osservata () la comparsa di anelitria nelle femmine.\nLa riduzione dell'ala, come si verifica negli Ortotteri, \u00e8 pi\u00f9 accentuata nella porzione apicale che non in quella basale; nella forma brachittera di \"Sitona hispidula\" (Curculionidi), l'ala ridotta appare troncata e molto simile alla porzione basale dell'ala macrottera; nei Trechini brachitteri scompaiono dapprima la regione anale e quella cubito-anale, che sono le parti che si ripiegano negli individui macrotteri.\nCome accade anche negli Eterotteri, fra i Coleotteri non sono infrequenti casi di riduzione asimmetrica delle ali, soprattutto nei Carabibi. osserv\u00f2 un \"Carabus clathratus\" con l'ala destra normalmente macrottera e quella sinistra ridotta ad un piccolo rudimento e con le nervature profondamente cambiate: l'esame degli scleriti ascellari di quest'ala ridotta non ha mostrato alcuna differenza con quelli dell'ala normale, ad eccezione del fatto che si presentavano abbastanza ravvicinati tra loro ed al margine laterale dello scuto.\nSpesso la riduzione delle ali \u00e8, nei Coleotteri, correlata con alcune modificazioni che colpiscono le elitre, come l'attenuarsi del callo omerale e la saldatura delle elitre mediante un sistema di coattazioni che ne impediscono l'apertura.\nNeurotteri.\nFra i Neurotteri il meiotterismo \u00e8 un fenomeno piuttosto raro ed interessa soltanto i Planipenni. In quest'Ordine, alcune specie del Genere \"Psectra\" (Hemerobiidae) presentano un notevole polimorfismo alare con riduzione, in alcuni individui anche notevolissima (\"Psectra diptera\"), del 2\u00ba paio di ali e delle relative nervature (microtterismo \"sensu\" ).\nMecotteri.\nFra i Mecotteri, i Boreidi comprendono specie le cui ali hanno subito una forte regressione: nei maschi esse sono trasformate in una sorta di sottili e lunghi uncini che servono per la copula, mentre nella femmina sono ridotte a minute squame pelose o mancano del tutto. Inoltre sono prive di ali le specie dei Generi \"Apterobittacus\" e \"Apteropanorpa\".\nTricotteri.\nNei Tricotteri il brachitterismo non \u00e8 raro e pu\u00f2 interessare anche soltanto il secondo paio di ali, come ad esempio \"Thamastes dipterus\", in cui le ali posteriori sono ridotte ad una minuta squama. Normalmente, per\u00f2, sono tutte e quattro le ali che possono subire una riduzione; essa pu\u00f2 riscontrarsi in entrambi i sessi (es. \"Baicalina thamastoides\"), soltanto nei maschi (es. \"Anomalopteryx\") o soltanto nelle femmine (es. \"Enoicyla reichenbachi\").\nIn specie normalmente macrottere, soprattutto dei paesi freddi o di alta quota, pu\u00f2 verificarsi la comparsa di individui brachitteri (es. \"Agrypnia pagetana\" var.\"hyperborea\", ecc.), oppure si pu\u00f2 avere un dimorfismo stagionale con individui microtteri durante l'inverno e macrotteri in estate (es. femmine di \"Trentonius distinctus\").\nLepidotteri.\nNei Lepidotteri la riduzione delle ali \u00e8 un fenomeno poco frequente e riguarda quasi soltanto le femmine; raramente interessa entrambi i sessi. Quasi costantemente le femmine attere o brachittere si rinvengono in specie viventi in zone a clima freddo o in specie invernali dei paesi a clima temperato, come pure in specie delle regioni steppiche o subdesertiche. Di solito la riduzione interessa tutte e quattro le ali; di rado si ha la riduzione soltanto delle ali anteriori (alcune \"Dismorphia\") o delle posteriori (es. \"Diptilum\"); addirittura assenza completa delle ali si ha nell'Ecoforide \"Pleurota rostrella\". Riduzioni pi\u00f9 o meno accentuate di tutte e quattro le ali si osservano nelle femmine di alcuni Geometridi (es. \"Erannis\", ecc.), di alcuni Erebidae (es. \"Ocnogyna\"), di alcuni Anthelidae (es. \"Pterolocera\") ecc. Le femmine sono completamente attere in \"Boarmia plumigeraria\", \"Orgyia leucostigma\", \"O. antiqua\". Sono microttere in \"Poecilopsis pomonaria\", \"Erannis defoliaria\"; brachittere in \"Cheimatobia brumata\", \"Orgyia thyellina\"; quest'ultima specie, propria del Giappone, presenta anche femmine macrottere e costituisce l'unico caso conosciuto di pteropolimorfismo nei Lepidotteri.\nLe femmine di alcune specie conservano i caratteri larvali e, di conseguenza, sono prive di ali; ma in questo caso si tratta di neotenia, fenomeno che non ha nulla a che vedere con il meiotterismo (es. \"Eterogynis paradoxa\", \"Thiridopterix ephemeraeformis\").\n\u00c8 stato anche osservata la correlazione tra la riduzione delle ali e la regressione degli organi timpanici in \"Orgyia\", \"Ocnogyna\", \"Poecilopsis\", ecc.: tale correlazione non \u00e8 per\u00f2 un fenomeno costante poich\u00e9 ha riscontrato che nei Sintomidi il timpano pu\u00f2 essere normale o ridotto, indipendentemente dalla regressione degli organi di volo.\nImenotteri.\nNegli Imenotteri \u00e8 frequente lo pterodimorfismo sessuale che pu\u00f2 manifestarsi in vari modi:\nNei Formicidi si hanno di norma sessuati alati ed operaie attere: nelle forme pi\u00f9 primitive (alcuni Ponerini) le operaie, pur essendo attere, conservano gli scleriti alari, fatto che non si riscontra in nessun'altra sottofamiglia di questo gruppo. In \"Leptothorax acervorum\" si hanno varie forme di femmine con ali e torace ridotti. Molto di rado possono comparire operaie fornite di moncherini delle ali.\nPteropolimorfismo si pu\u00f2 avere anche in Imenotteri eterogonici: ad esempio il Cipinide \"Biorhiza aptera\", che vive a temperature molto basse ed anche sulla neve e la cui fase partenogenetica \u00e8 rappresentata da individui atteri, mentre la forma anfigonica (nota sotto il nome di \"B. pallida\") ha maschi macrotteri e femmine pteropolimorfe presentanti tutti i gradi di riduzione alare, dal macrotterismo all'atterismo completo. Analogamente avviene nei Calcididi, pure eterogonici, del Genere \"Harmolita\", con forme macrottere che depongono le uova sulle parti aeree del frumento e forme microttere o attere che conducono vita ipogea.\nNel Serfoideo \"Platymischus\", talassofilo, vivente nella zona intercotidale presenta entrambi i sessi atteri o subatteri.\nSpesso si osserva correlazione tra meiotterismo e riduzione della mole del corpo, regressione degli occhi ed ocelli, depigmentazione, soprattutto nelle specie endogene.\nDitteri.\nNei Ditteri, tipicamente, rimane soltanto il primo paio di ali, mentre le ali metatoraciche sono trasformate in organi ricchi di terminazioni sensorie ed inadatti al volo, i bilancieri. Tuttavia si sono raramente ritrovati individui nei quali i bilancieri sono sostituiti da ali complete () con nervature normali, ma pi\u00f9 piccole delle anteriori; in \"Drosophila\" una mutazione analoga, tetraptera, fu selezionata per la prima volta da e successivamente ottenuta in vari laboratori di genetica.\nLe riduzioni delle ali anteriori non sono infrequenti nei Ditteri, e si possono distinguere i seguenti casi principali:\nI) Brachitterismo o microtterismo: ali pi\u00f9 o meno abbreviate, fino a ridursi, talvolta, in semplici moncherini e giungere ad una condizione di subatterismo. Il fenomeno \u00e8 pi\u00f9 accentuato in specie viventi in condizioni ecologiche molto particolari:\nII) Ali mesotoraciche trasformate in bilancieri: ad esempio, in alcuni Termitoxenidi ed in \"Ariasella pandellei\" (Empidide dei Pirenei.) In queste specie, per\u00f2, i bilancieri normali (metatoracici) scompaiono. Viceversa nella mutazione \"tetraptera\" di \"Drosophila\" si hanno contemporaneamente le due paia di bilancieri.\nIII) Atterismo, scomparsa completa delle ali e, talvolta, anche dei bilancieri: alcuni Pupipari, Foridi, Efrididi, Tipulidi, Sciaridi (femmina di \"Peyerinhoffia subterranea\"), Chironomidi (\"Belgica antartica\").\nNe brachitterismo, di regola, si ha una riduzione proporzionale delle varie parti dell'ala: tutti gli elementi caratteristici (nervature, campi, cellule, ecc.) vengono conservati, almeno fino ad un certo grado di regressione alare, ma ristretti in un'ala di minore superficie e che presenta, di conseguenza, un aspetto diverso da quello che si pu\u00f2 osservare in un'ala normale.\nPsocotteri.\nGli Psocotteri presentano frequentemente, insieme a specie del tutto attere, alcune con le ali fortemente ridotte a due rudimenti laminari (come in \"Trogium pulsatorium\" ), spesso caduchi, ed altre ancora, con maschi macrotteri e femmine brachittere o microttere. Vi sono specie con femmine normalmente microttere (\"Peripsocus parvulus\", \"Neopsocus rhenanus\", ecc.) in cui compaiono, in determinate zone, anche alcune femmine macrottere. Mentre per alcune specie si ha la riduzione degli organi di volo indipendentemente dalle condizioni ambientali, per altre la riduzione \u00e8 dipendente da cause diverse non ancora accertate: cos\u00ec in \"Psylliopsopcus ramburi\" le ali si sviluppano completamente soltanto a temperature inferiori ai 23 \u00b0C e limitatamente a quegli individui che fanno parte di gruppi molto affollati. Nell'\"effetto di gruppo\" non intervengono n\u00e9 l'eccitazione visiva, n\u00e9 il contatto; l'effetto \u00e8 dovuto probabilmente all'azione di un feromone ed \u00e8 inibito a temperature superiori ai 23 \u00b0C.\nTisanotteri.\nFra i Tisanotteri sono molto frequenti specie attere e brachittere. Rispetto al meiotterismo, i Tisanotteri possono presentare i seguenti casi:\nLa riduzione delle ali, e specialmente l'atterismo, sembrano essere in correlazione con la scomparsa degli ocelli, la riduzione degli occhi e del numero di articoli delle antenne e dei palpi mascellari.\nRincoti Eterotteri.\nIn questo sottordine di Rincoti di solito le ali si riducono maggiormente delle emielitre in uno stesso individuo, fino al punto che si possono avere forme con emielitre variamente ridotte ma senza ali; il meiotterismo pu\u00f2 condurre ad eteropolimorfismo (maschi macrotteri e femmine polimorfe) o ad omopolimorfismo alare; si conoscono anche casi di stenotterismo (alcuni Aradidi).\nLe prime manifestazioni del brachitterismo colpiscono nelle emielitre la sola membrana (regine apicale meno sclerificata). che pu\u00f2 ridursi notevolmente o scomparire del tutto, senza che il resto dell'emielitra subisca modificazioni apprezzabili, (es. nelle forme brachittere di \"Pyrrhocoris apterus\", nella femmina brachittera di \"Halticus saltator\", ecc.)\nIl meiotterismo \u00e8 pi\u00f9 diffuso tra gli Eterotteri acquatici, ma quasi tutte le famiglie di questo sottordine presentano, con maggiore o minore frequenza, casi di riduzione alare. Esempi: \"Blissus doriae\", Ligeide con forme macrottere e microttere; \"Phytocoris varipes\" ed \"Halictus saltator\", Miridi con maschi macrotteri e femmine polimorfe; molti \"Nabis\" ed i \"Prostemma\" (Nabidae), \"Piezostethus cursitans\" (Anthocoridae), \"Pasira basiptera\" (Reduviidae), ecc. tutte specie polimorfe.\nFra gli Eterotteri acquatici, insieme a specie che sembrano non presentare polimorfismo alare, almeno in determinate regioni, se ne osservano numerose altre con casi pi\u00f9 o meno rari di polimorfismo, fino a giungere a specie nelle quali il polimorfismo sembra essere la regola.\nFra gli Eterotteri sono frequenti i casi di sviluppo asimmetrico degli organi di volo in uno stesso individuo, ad esempio \"Naucoris cimicoides\" specie macrottera le cui emielitre sono spesso asimmetriche, \"Pyrrhocoris apterus\" in cui si \u00e8 osservato un esemplare la cui l'emielitra destra era senza membrana (brachittera) mentre quella sinistra era macrottera, con membrana pigmentata di scuro, e l'ala metatoracica destra era maggiore di quella sinistra, pur essendo entrambe rudimentali (). ha osservato numerosi casi di sviluppo asimmetrico delle emielitre e delle ali in \"Gerris lacustris\": \nRincoti Omotteri.\nLa riduzione delle ali \u00e8 un fenomeno molto diffuso tra gli Omotteri.\nFra gli Auchenorinchi \u00e8 particolarmente frequente negli Jassidi, Issidi e Delfacidi (\"Hysteropterum\", \"Tettigometra imporessiformis\", ecc.), sia in uno solo che in entrambi i sessi; pi\u00f9 spesso \u00e8 la femmina che \u00e8 brachittera. In alcuni casi (es. \"Driatura gammaroides\", \"Perkinsiella saccharicida\", ecc.) la stessa specie presenta forme brachittere e macrottere.\nNegli Sternorinchi, che presentano grandissima frequenza di completo atterismo, non si ha brachitterismo che fra i maschi dei Coccidi: questi, che sono quasi sempre alati, mancano del secondo paio di ali, oppure le presentano ridotte ad una sorta di bilanciere (retinacolo) che si coatta con le ali anteriori; in \"Eriococcus spurius\", oltre a maschi normalmente macrotteri, se ne osservano altri microtteri con ali anteriori ridotte a due moncherini laterali; altre specie (es.\"Parlatoria blanchardi\", \"Leucaspis pulsilla\", ecc.) hanno maschi alati ed atteri.\nI Peloridiidi, i cui attuali rappresentanti sono elementi probabilmente relitti di una fauna antartica, hanno specie prive di ali posteriori, con le anteriori normalmente sviluppate con apici che si sovrappongono (forme macrottere) o alquanto ridotte e con apici semplicemente contigui (forme subrachittere)."}
{"id": "913631", "revid": "767487", "url": "https://it.wikipedia.org/wiki?curid=913631", "title": "Lifelines (David Knopfler)", "text": "Lifelines \u00e8 un album del 1991 di David Knopfler."}
{"id": "913663", "revid": "62221", "url": "https://it.wikipedia.org/wiki?curid=913663", "title": "Meiotterismo degli insetti", "text": ""}
{"id": "913691", "revid": "21880", "url": "https://it.wikipedia.org/wiki?curid=913691", "title": "Riserva naturale regionale dell'Isola Gallinara", "text": ""}
{"id": "913708", "revid": "92723", "url": "https://it.wikipedia.org/wiki?curid=913708", "title": "Sedotta e abbandonata", "text": "Sedotta e abbandonata \u00e8 un film del 1964 diretto da Pietro Germi. La pellicola fa parte di una trilogia iniziata con \"Divorzio all'italiana\" (1961) e conclusa con \"Signore &amp; signori\" (1966).\nTrama.\nDurante un pomeriggio di una torrida estate siciliana, a Sciacca, i membri della famiglia Ascalone dormono. Nella sala da pranzo invece esplodono gli istinti sessuali di Peppino Califano, studente in legge, promesso sposo di Matilde, che concupisce la sorella di lei, Agnese, segretamente innamorata del giovane. Il rapporto sessuale viene mantenuto segreto dai due. I familiari non si accorgerebbero di nulla se Agnese non avesse, nei giorni successivi, comportamenti inconsueti. I genitori, insospettiti, fanno eseguire le analisi per la gravidanza, che danno esito positivo.\nPer il padre \u00e8 un dramma. Vincenzo Ascalone, intransigente custode dell'onore della famiglia, si abbatte come una tempesta su Peppino e i suoi stupefatti genitori, ai quali impone di mantenere il silenzio e di far sposare il figlio alla disonorata Agnese. Costringe Peppino a scrivere una lettera di rinuncia alla promessa di matrimonio con Matilde, ignara di tutto. Subito dopo don Vincenzo elabora una versione \"ufficiale\" buona per amici e conoscenti: \u00e8 stata Matilde che non ha voluto pi\u00f9 Peppino. Per avvalorare questa versione, trova un nuovo fidanzato alla figlia: un giovane nobile spiantato, il barone Rizieri. Si tratta ora di convincere Peppino a prendere Agnese. Peppino per\u00f2 non accetta di sposare una donna non pi\u00f9 vergine e che si \u00e8 rivelata, pur cedendo alla sua stessa seduzione, una \"poco di buono\". Per sfuggire alle minacce di don Vincenzo, Peppino si rifugia da uno zio sacerdote.\nIntanto Rizieri \u00e8 diventato il fidanzato di Matilde. Un pomeriggio, i paesani possono ammirare tutta la famiglia a passeggio: don Vincenzo e la moglie, Matilde sottobraccio a Rizieri e, dietro, gli altri figli. Don Vincenzo che, per migliorare il sorriso del barone, ha pagato le sue cure odontoiatriche, viene a sapere dagli \"amici\" dove si nasconde Peppino e manda l'unico figlio maschio, Antonio, a ucciderlo. Antonio, che non ha alcuna intenzione di diventare un assassino, il giorno della partenza rivela ad Agnese la sua missione, sperando nella sua comprensione. La sorella corre dai Carabinieri per denunciare il piano, che viene sventato. In paese, don Vincenzo fa sempre pi\u00f9 fatica a spiegare agli amici e ai conoscenti cosa sta succedendo tra la sua famiglia e la famiglia di Peppino Califano. Dopo il mancato delitto d'onore, gli Ascalone sono sulla bocca di tutti.\nMa la verit\u00e0 sta venendo alla luce, con l'accusa ad Antonio di tentato omicidio di Peppino e la denuncia di Agnese. I due, convocati dal pretore, negano il fatto dichiarando che si \u00e8 trattato di una burla. Il pretore non crede alla loro versione: chiede ad Agnese se \u00e8 vero che ha perso la verginit\u00e0 ad opera di Peppino. Questi nega che Agnese fosse vergine e racconta che il sedotto \u00e8 stato lui. Il pretore non crede alla versione di Peppino: d\u00e0 seguito alla denuncia per il reato di violenza su minori e accusa Antonio di minaccia a mano armata.\nDon Vincenzo, a questo punto, vuole far apparire l'accaduto come un rifiuto della sua famiglia al matrimonio di Agnese con Peppino, come un'espressione dell'indipendenza di sua figlia, libera di scegliere chi vuole. In realt\u00e0 costringe Peppino, per evitare la galera, a inscenare con gli amici un falso rapimento di Agnese per poi sposarla (secondo il codice penale dell'epoca, il matrimonio cancellava il reato di violenza carnale). Tutti si presentano davanti al pretore per comunicargli il lieto fine della vicenda. Ma le cose non vanno come previsto: quando il pretore chiede conferma ad Agnese, la ragazza rifiuta di accettare il matrimonio riparatore con Peppino.\nMentre gli Ascalone tornano a casa dalla pretura, i paesani in massa li sbeffeggiano con veemenza. \u00c8 troppo per don Vincenzo, che viene colpito da un collasso. Costretto a letto, riesce a convincere Agnese a sposare Peppino. Mentre si sta celebrando il matrimonio e Matilde sta pronunciando i voti per farsi suora, il padre di famiglia muore di nascosto per non far rimandare le nozze, immolando la sua vita sull'altare dell'onore.\nProduzione.\nTerminata la collaborazione con De Laurentiis, che lo aveva preso in esclusiva per 4 anni come sceneggiatore, Luciano Vincenzoni ritrova il maestro Germi, con il quale aveva avuto dei contrasti a proposito del film \"Il ferroviere\". Tornati a lavorare insieme, creano la societ\u00e0 RPA e producono il film \"Sedotta e abbandonata\".\nGli esterni del film sono stati girati a Sciacca, in provincia di Agrigento.\nDistribuzione.\nIl film \u00e8 stato distribuito in Italia a partire dal 30 gennaio 1964 (Roma), dal 31 gennaio (Milano) e dal 26 febbraio (Torino). L'11 marzo dello stesso anni \u00e8 stato presentato alla Settimana del Film Italiano e il 10 maggio al Festival di Cannes. Negli Stati Uniti il film \u00e8 stato distribuito dal 15 luglio, in Francia dal 24 luglio, in Germania Ovest dal 2 ottobre, nei Paesi Bassi dal 29 ottobre, in Ungheria dal 17 dicembre e in Finlandia dal 25 dicembre. Nel 1965 \u00e8 stato poi distribuito in Danimarca dal 9 marzo, in Giappone dal 18 marzo, in Svezia dal 20 aprile, in Messico dal 20 agosto. Nel 1966 \u00e8 stato distribuito in Belgio il 27 maggio, in Germania Est dal 26 agosto. In Spagna \u00e8 stato distribuito dal 25 gennaio (Barcellona) e dal 26 febbraio (Madrid). Il 16 giugno 2010 \u00e8 stato infine ridistribuito nei cinema in Francia.\nIl film \u00e8 noto all'estero anche con i titoli internazionali di \"A Matter of Honor\" e \"Seduced and Abandoned\". \u00c8 inoltre conosciuto con i titoli: \"Verleid en verlaten\" (Belgio, trasmissione televisiva; Paesi Bassi); \"\u0421\u044a\u0431\u043b\u0430\u0437\u043d\u0435\u043d\u0430 \u0438 \u0438\u0437\u043e\u0441\u0442\u0430\u0432\u0435\u043d\u0430\" (Bulgaria); \"Seduzida e abandonada\" (Brasile, Portogallo); \"Forf\u00f8rt og forladt\" (Danimarca); \"Seducida y abandonada\" (Spagna, Messico); \"Vietelty ja hylj\u00e4tty\" (Finlandia); \"S\u00e9duite et abandonn\u00e9e\" (Francia); \"\u0391\u03c4\u03b9\u03bc\u03b1\u03c3\u03bc\u03ad\u03bd\u03b7 \u03ba\u03b1\u03b9 \u03b5\u03b3\u03ba\u03b1\u03c4\u03b1\u03bb\u03b5\u03bb\u03b5\u03b9\u03bc\u03bc\u03ad\u03bd\u03b7\" (\"Atimasmeni kai egataleleimmeni\", Grecia); \"Elcs\u00e1b\u00edtva \u00e9s elhagyatva\" (Ungheria); \"Y\u00fbwaku sarete suterareta onna\" e \"Y\u00fbwaku sarete suterarete\" (Giappone); \"Uwiedziona i porzucona\" (Polonia); \"F\u00f6rf\u00f6rd p\u00e5 italienska\" (Svezia); \"\u0421\u043e\u0431\u043b\u0430\u0437\u043d\u0435\u043d\u043d\u0430\u044f \u0438 \u043f\u043e\u043a\u0438\u043d\u0443\u0442\u0430\u044f\" (URSS); \"Verf\u00fchrung auf italienisch\" (Germania Ovest).\nCritica.\nCome era gi\u00e0 accaduto per il film precedente, \"Divorzio all'italiana\", per il grande successo di pubblico e per le valutazioni positive della maggior parte della critica anche il titolo di questo, \"Sedotta e abbandonata\", pass\u00f2 nell'uso comune per indicare un vantaggio preso da qualcuno, ma da questi ricambiato con il tradimento. In effetti l'espressione \"sedotta e abbandonata\" ricorreva e ricorre, ormai solo metaforicamente, nelle odierne cronache giornalistiche: probabilmente a queste si ispir\u00f2 Pietro Germi negli anni sessanta.\nNel 1965 i giornali raccontarono di Franca Viola, una giovane siciliana che molto coraggiosamente aveva rifiutato di accettare un matrimonio riparatore.\nL'analisi che Germi conduce della Sicilia degli anni '60 \u00e8 impietosa e dura rispetto a quella descritta nel precedente film, dove si respirava un'atmosfera di comica leggerezza: qui i personaggi sono apertamente disprezzati nella loro ipocrisia e falsit\u00e0; gli unici che si salvano sono i carabinieri, paterni e comprensivi, e la magistratura, intelligente e attenta all'applicazione delle leggi. Non a caso il regista, uomo d'ordine e severo nei suoi giudizi, rinnova la sua fiducia, anche se limitata, in queste due istituzioni, cos\u00ec come faceva nel suo secondo film \"In nome della legge\" del 1949. E ancora una volta Germi simpatizza con la spregiudicatezza, l'intelligenza e il coraggio delle giovani donne interpretate da Stefania Sandrelli, che esprime a pieno la ingenua sensualit\u00e0 del personaggio.\nNel film non manca la connotazione critica nei confronti di una societ\u00e0 che in quei tempi, e forse non soltanto allora, considerava il matrimonio rimedio a un reato:\nMa, invero, per evitarne una - \u00e8 questa la morale del regista - si assumeva una condanna pi\u00f9 pesante come quella che si prospetta per la futura vita di Peppino, anche lui trascinato all'altare per evitare il disonore e la galera, destinato ad una vita d'inferno assieme ad una donna che lo disprezza, condannato a vivere per sempre in un'unione che allora si poteva solo sciogliere con un \"divorzio all'italiana\".\nUna piccola parte che costituisce un cammeo \u00e8 quella interpretata da Leopoldo Trieste, noto caratterista del nostro cinema che, come nel precedente film di Germi, rappresenta la figura del siciliano bizzarro e stralunato.\nSu tutti giganteggia, quasi fisicamente, l'interpretazione del grande Saro Urz\u00ec nei panni di Don Vincenzo Ascalone che, attraversato da mille ansie, si agita in modo frenetico e grottesco per trovare complicate soluzioni barocche, atte a conservare il mitico onore siciliano della famiglia. Egli diventa il simbolo della cattiva sicilianit\u00e0: quella degli \"amici degli amici\", dell'ipocrisia sociale, dell'\"onore\" in nome del quale sacrificare anche i propri figli. Su di lui s'abbatte la critica corrosiva del regista, che non si ferma neppure dinanzi alla morte del personaggio, anch'essa rappresentata grottescamente.\nColonna sonora.\nLa colonna sonora, opera di Carlo Rustichelli, \u00e8 stata pubblicata originalmente in LP nel 1964 dall'etichetta CAM con numero di catalogo 30-086. Nello stesso 1964 \u00e8 stata pubblicata negli Stati Uniti con numero di catalogo CAM 10001 e nel 1976 \u00e8 in Giappone, sempre dalla CAM, con numero di catalogo GXH 6036. La prima ristampa italiana CAM \u00e8 del 1992, in formato CD con numero di catalogo CSE 084, cui ha fatto seguito nel 2012 una ristampa da parte della Digitmovies, sempre in CD con numero di catalogo CDDM210."}
{"id": "913712", "revid": "438678", "url": "https://it.wikipedia.org/wiki?curid=913712", "title": "La ragazza con la valigia", "text": "La ragazza con la valigia \u00e8 un film del 1961 diretto da Valerio Zurlini, presentato in concorso al 14\u00ba Festival di Cannes.. Ha ricevuto ai David di Donatello un David Speciale per la migliore interpretazione femminile di Claudia Cardinale.\nIl film \u00e8 stato poi selezionato tra i 100 film italiani da salvare.\nTrama.\nLa storia si svolge in estate tra Parma e la Riviera romagnola. Aida Zepponi \u00e8 stata sedotta da Marcello, che ha conosciuto a Riccione, un dongiovanni che le ha fatto false promesse e, dopo essersi divertito, non sa come disfarsi di lei. Aida \u00e8 rimasta sola e non sa come fare, anche perch\u00e9 per stare con Marcello ha lasciato il suo ragazzo, Piero, \"leader\" di un gruppo musicale.\nMarcello, che le ha dato un falso cognome, quando se la vede davanti a casa prova a liberarsene mandandole incontro suo fratello sedicenne, Lorenzo. Ma il ragazzo, pur non rivelandole la verit\u00e0 prima \u00e8 impietosito da Aida, poi prende una cotta per lei. Per trattenerla in citt\u00e0, e poterla frequentare, Lorenzo inventa una serie di bugie in casa. Ma la zia si accorge del suo cambiamento: sta spesso fuori casa, chiede dei soldi, non studia.\nUna sera Lorenzo va all'albergo dove ha procurato una stanza ad Aida, usando il denaro chiesto alla governante. Rimane ben oltre la mezzanotte con lei ed un gruppo di persone che ha appena conosciuto. Al ritorno a casa riceve una brutta sorpresa: la zia \u00e8 rimasta sveglia e lo ha aspettato. Gli molla un ceffone, lo manda a letto e gli proibisce di uscire la sera. Impone alla governante di non dargli pi\u00f9 dei soldi. Ma Lorenzo non riesce a togliersi Aida dalla testa.\nIl giorno dopo Aida si sente libera di dire a Lorenzo una cosa di s\u00e9 che non ha mai detto: \u00e8 madre di un bambino. Suo figlio sta facendo le vacanze in una colonia estiva a Riccione. Lo sguardo di Lorenzo si fa buio. Ma anche Aida non sa tutta la verit\u00e0 su Lorenzo. Si incarica di dirglielo il parroco don Pietro, amico di famiglia: Lorenzo \u00e8 il fratello minore di Marcello. Dopodich\u00e9 il parroco chiede ad Aida di lasciare Parma.\nTornata in Riviera, Aida si reca nello stabilimento balneare di Rimini dove lavora Piero e, semplicemente, gli propone di lavorare. Ma Piero si sente ancora offeso per essere stato lasciato, le d\u00e0 uno schiaffo e la manda via. Romolo, un suo amico, attratto dall'avvenenza di Aida, la ferma e le offre da bere, passando il resto del pomeriggio con lei. Romolo promette anche di farle fare un provino la sera stessa. Ma Aida non gli crede. L'uomo allora le offre 20.000 lire, che Aida, dopo qualche esitazione, accetta.\nMa Lorenzo \u00e8 sempre sulle sue tracce: ha preso un treno da Parma per raggiungerla. La trova proprio mentre \u00e8 con Romolo. Tra i due nasce una colluttazione. Lorenzo prende dei pugni, ma riesce anche a colpire l'uomo, che poi \u00e8 fermato da altre persone. Quella sera, all'imbrunire, Aida e Lorenzo sono soli sulla spiaggia. Tra di loro c'\u00e8 il primo bacio.\nLa notte Aida accompagna alla stazione Lorenzo, che deve ripartire per Parma. Sono quasi le due. Lorenzo saluta la donna e le lascia una busta. Le spiega che ha voluto scrivere delle cose che non \u00e8 mai riuscito a dirle. Quando Lorenzo se ne va, Aida apre la busta ma ci trova dei soldi. Anche Lorenzo, quindi, ha deciso di non rivederla pi\u00f9. Aida rimane immersa nei suoi pensieri mentre il treno di Lorenzo parte. Poi esce dalla stazione e si mette a camminare senza una meta.\nColonna sonora.\nIl commento musicale del film \u00e8 di Mario Nascimbene, con Bruno Nicolai al clavicembalo e Mario Gangi alla chitarra.\nLa colonna sonora comprende l'aria \"Celeste Aida\" dall'opera di Giuseppe Verdi, cantata da Beniamino Gigli, e le seguenti canzoni:"}
{"id": "913713", "revid": "767487", "url": "https://it.wikipedia.org/wiki?curid=913713", "title": "Ballando ballando", "text": "Ballando ballando \u00e8 un film del 1983 diretto da Ettore Scola. \nFu candidato all'Oscar al miglior film straniero per l'Algeria.\nTrama.\nUna sala da ballo della periferia di Parigi. Nel corso di un periodo lungo quasi 50 anni, dal 1936 al 1983, si incontrano ogni sabato piccoli borghesi, commesse e lavoratori: un mondo di delusi e di esclusi, tutti celibi e tutti l\u00ec per il ballo, unica possibilit\u00e0 di amare e sognare. Cinquant'anni di canzoni famose marcano via via l'epoca del Fronte Popolare, la seconda guerra mondiale, la liberazione, il dopoguerra, per poi giungere al conflitto di Algeria. La sceneggiatura \u00e8 totalmente priva di parlato."}
{"id": "913714", "revid": "125410520", "url": "https://it.wikipedia.org/wiki?curid=913714", "title": "Guido Keller", "text": "Prese parte alla Prima guerra mondiale e fu uno dei partecipanti all'impresa di Fiume guidata da Gabriele D'Annunzio\nFu autore di una conferenza autobiografica dal titolo \"Nel pensiero e nelle gesta\".\nBiografia.\nGuido Keller nacque a Milano il 6 febbraio 1892. Personaggio scapigliato, apparteneva a una famiglia aristocratica milanese di origine elvetica. Adolescente frequent\u00f2 il collegio svizzero di Trotzen, ma venne espulso a causa della sua indisciplina.\nL'attivit\u00e0 durante la prima guerra mondiale.\nLo scoppio della prima guerra mondiale lo vide sottotenente del genio del Regio Esercito. Attratto dal mondo dell'aviazione prese il brevetto di volo civile presso il club del battaglione aviatori civili del campo di Torino-Mirafiori, comandato dal colonnello Vittorio Cordero di Montezemolo. Dopo ulteriore addestramento fu assegnato il 1\u00ba dicembre 1915 con il grado di sottotenente al Corpo Aeronautico Militare, destinato a operare sul Campo di aviazione di Verona-Tombetta, in seno alla 4\u00aa Squadriglia caccia dotata di velivoli SAML/Aviatik B.I che dal 15 aprile 1916 divent\u00f2 73\u00aa Squadriglia.\nDurante un volo notturno su Desenzano venne attaccato per errore da un idrocaccia italiano, che lo costrinse a disimpegnarsi con una serie di difficili manovre. Una volta atterrato giustific\u00f2 i danni subiti dal velivolo con uno scontro sostenuto contro un aereo nemico, cos\u00ec da coprire l'errore commesso dal collega italiano. Nel 1916 consegu\u00ec il brevetto di abilitazione al pilotaggio dei caccia Nieuport Ni.10 e Nieuport Ni.11, allora costruiti su licenza presso la Macchi di Varese.\nNel febbraio 1917 venne assegnato all'80\u00aa Squadriglia caccia, dove nel mese di maggio sfid\u00f2 un collega austroungarico a un singolare combattimento manovrato che non prevedeva l'uso delle armi e il cui vincitore sarebbe stato colui che per primo si fosse messo in coda all'avversario. La sfida venne accettata ed egli ne usc\u00ec vincitore, dopo di che fu scortato verso le linee italiane da una pattuglia di aerei avversari.\nIl 24 aprile Keller abbatte l'Hansa-Brandenburg C.I del Caporale Rudolf Kousal della Flik 12 che precipita a Vipacco (allora in territorio austriaco, tra le due guerre parte del Regno d'Italia, ora in Slovenia).\nIl 1\u00ba novembre dello stesso anno pass\u00f2 alla 91\u00aa Squadriglia aeroplani da caccia comandata da Francesco Baracca. Quando Baracca non rientr\u00f2 dall'azione in cui venne abbattuto sul Montello, Keller esegu\u00ec una missione di ricognizione, sorvolando pi\u00f9 volte la linea del fronte in cerca del suo comandante, ma senza successo. Il giorno del funerale egli fu uno di quelli che trasportarono a spalla la salma di Baracca verso la sepoltura.\nPoco prima della fine della guerra esegu\u00ec una missione di mitragliamento contro truppe nemiche vicino a Godega di Sant'Urbano. Nel corso dell'azione il suo velivolo venne ripetutamente colpito dal fuoco antiaereo ed egli rimase gravemente ferito a una gamba. Costretto a un atterraggio di fortuna venne preso prigioniero e ricoverato dapprima presso l'ospedale di Godega, poi in quello militare di Sacile. Fu liberato dalle truppe italiane dopo la battaglia di Vittorio Veneto.\nDal 10 novembre \u00e8 nella 90\u00aa Squadriglia.\nL'impresa di Fiume.\nIl 12 settembre 1919 una colonna composta da circa un migliaio di legionari, al comando di Gabriele D'Annunzio, marci\u00f2 per impadronirsi di Fiume, la cui annessione all'Italia era osteggiata dal presidente statunitense Woodrow Wilson. Tale impresa diede vita alla Reggenza del Carnaro, e Keller venne nominato \"segretario d'azione\" e capo dell'U.C.M. In pratica avrebbe dovuto assicurare i necessari rifornimenti di armi, viveri e materiali con qualsiasi mezzo.\nKeller fu autore di autentiche imprese da corsaro, anche in circostanze spettacolari come quando, mancando gli approvvigionamenti a Fiume, razzi\u00f2 un maiale caricandolo sull'aereo. Il peso del maiale sfond\u00f2 il fondo del velivolo e Keller si trov\u00f2 a volare con un originale carrello di atterraggio. Keller portava a bordo del suo velivolo un servizio da t\u00e8 con dei biscotti, particolare questo che contribu\u00ec ad accrescere la sua fama - voluta - di raffinato \"dandy\". Come protesta per la firma del Trattato di Rapallo, vol\u00f2 su Roma a bordo di un biplano Ansaldo SVA per lanciare un mazzo di fiori sul Vaticano e sul Quirinale, in segno di omaggio, e un pitale smaltato con dentro un mazzo di carote e rape su Montecitorio, in segno di dispregio, accompagnati dalla scritta \"Al Parlamento e al Governo che si regge con la menzogna e la paura, la tangibilit\u00e0 allegorica del Loro valore\".\nDurante il volo di rientro l'aereo fu costretto da una tempesta ad atterrare nelle campagne romagnole. Soccorso da alcuni contadini scopr\u00ec che si trovava nel territorio della Repubblica di San Marino. Accolto con calore dai capitani reggenti si improvvis\u00f2 latore di un importante messaggio di D'Annunzio per il governo italiano. Vista la situazione ottenne dal governo sanmarinese le credenziali diplomatiche che gli consentirono di rientrare a Fiume, oltrepassando il blocco imposto dal Regio Esercito. Fu l'unico legionario di giovane et\u00e0 autorizzato a dare del tu a D'Annunzio, con il quale pare avesse forti affinit\u00e0 caratteriali. Verso la fine del dicembre 1920 le truppe italiane attaccarono le difese legionarie di Fiume, ponendo fine alla Reggenza del Carnaro. Durante il periodo trascorso a Fiume diviene amico di Filippo Tommaso Marinetti. Egli lo inizi\u00f2 al futurismo, cui ader\u00ec in seguito, ma solo per diventarne poi scontento.\nDopo Fiume.\nDeluso e amareggiato part\u00ec quindi per la Turchia, dove tent\u00f2 di creare una propria compagnia aerea, ma non ebbe successo. Rientrato in Italia ader\u00ec al fascismo, anche se i fascisti non si fidarono mai di lui per le sue aspre critiche. Partecip\u00f2 alla marcia su Roma con una delle colonne dirette sulla capitale. Nel 1923 rientr\u00f2 nell'aviazione militare, nominato addetto aeronautico presso l'Ambasciata d'Italia a Berlino, in Germania. Successivamente chiese di essere assegnato al servizio attivo e fu quindi mandato a Bengasi, in Libia. In quel periodo le truppe italiane erano impegnate in operazioni di polizia coloniale per contrastare le trib\u00f9 ribelli che si opponevano all'espansione italiana.\nRientrato in Italia part\u00ec per un lungo viaggio di esplorazione del continente sud-americano.\nRisal\u00ec il Rio delle Amazzoni, visit\u00f2 il Venezuela, arrivando fino in Per\u00f9 come cercatore d'oro. Negli ultimi anni di vita abit\u00f2 a Ostia, in povert\u00e0, sorretto solo dagli aiuti economici elargiti dai pochi amici rimasti. Fu amico di Mario de Bernardi e di altri aviatori del tempo. Mor\u00ec all'et\u00e0 di trentasette anni, il 9 novembre 1929 nei pressi di Otricoli, vittima di un incidente stradale in cui mor\u00ec anche la medaglia d'oro Vittorio Montiglio.\nPer volere di D'Annunzio venne sepolto sul Colle delle Arche del Vittoriale degli italiani di Gardone Riviera, dove pi\u00f9 tardi lo avrebbe raggiunto anch'egli.\nFilmografia.\nIl docufilm parteciper\u00e0 alla selezione del Premio Donatello."}
{"id": "913716", "revid": "1494169", "url": "https://it.wikipedia.org/wiki?curid=913716", "title": "Firmo", "text": ""}
{"id": "913717", "revid": "767487", "url": "https://it.wikipedia.org/wiki?curid=913717", "title": "Effetto Volta", "text": "L'effetto Volta \u00e8 il fenomeno per cui tra due conduttori metallici diversi posti a contatto, in equilibrio termico (con uguale temperatura), caratterizzati da differenti valori del lavoro di estrazione, si stabilisce una piccola differenza di potenziale.\nTale potenziale determina una corrente elettrica, ovvero un flusso di elettroni dal metallo a potenziale di estrazione minore verso quello con potenziale di estrazione maggiore (dove gli elettroni hanno energia di legame maggiore).\nLe tre leggi.\nL'effetto fu studiato dal fisico Alessandro Volta, che dai suoi lunghi esperimenti con la \"pila voltaica\" ricav\u00f2 tre leggi:\nPer la terza legge bisogna ricordare la distinzione che Volta fece tra i \"conduttori di prima specie\" (o \"conduttori di prima classe\"), ovvero quei conduttori per cui \u00e8 valida la 2\u00aa legge (i metalli) e i \"conduttori di seconda specie\" (o \"conduttori di seconda classe\"), ovvero quei conduttori che violano la 2\u00aa legge (soluzioni di acidi, basi e sali)\nMateriali non metallici.\nL'effetto Volta non vale solo per gli elementi conduttori, ma per tutti gli elementi, anche se nel caso dei non conduttori la migrazione di elettroni \u00e8 minore.\nUn esempio semplice: se appoggio una penna a sfera sulla manica della maglia, la penna non attira pezzetti di carta. Se invece strofino la penna sulla maglia, la penna attira la carta. In verit\u00e0 la penna di plastica si era gi\u00e0 un po' caricata elettricamente al contatto ma questo si pu\u00f2 verificare solo con un microelettroscopio. Lo strofinio serve solo per aumentare la superficie a contatto e quindi aumentare il numero di elettroni che passano da una sostanza all'altra."}
{"id": "913718", "revid": "240277", "url": "https://it.wikipedia.org/wiki?curid=913718", "title": "Volo cos\u00ec 1986-1996", "text": "Volo cos\u00ec 1986-1996 \u00e8 una raccolta del 1996 di Paola Turci, pubblicata dall'etichetta discografica BMG.\nL'album nasce per celebrare i dieci anni di attivit\u00e0 musicale della cantante romana. Contiene sedici successi del passato e due inediti, \"Volo cos\u00ec\", brano presentato al Festival di Sanremo 1996 e \"La felicit\u00e0\", singolo estivo con cui la Turci partecip\u00f2 al Festivalbar dello stesso anno.\nCon questo album la cantante ha chiuso definitivamente il contratto con la BMG, per la quale aveva in precedenza pubblicato altri due album di inediti."}
{"id": "913738", "revid": "79227", "url": "https://it.wikipedia.org/wiki?curid=913738", "title": "Parodoi", "text": "Le parodoi (\u03c0\u03ac\u03c1\u03bf\u03b4\u03bf\u03b9), anche chiamate eisodoi, erano, nel teatro greco, due corridoi laterali, posti tra la sken\u00e9 e i sedili per il pubblico.\nCaratteristiche.\nAttraverso tali corridoi gli attori e il coro (nonch\u00e9 probabilmente il pubblico stesso prima dell'inizio della rappresentazione) entravano nell'orchestra dall'esterno del teatro. La forma singolare del termine \u00e8 \"parodos\" (\u03c0\u03ac\u03c1\u03bf\u03b4\u03bf\u03c2), che peraltro indica anche il canto introduttivo con cui il coro entra in scena all'inizio delle tragedie greche.\nL'erudito Giulio Polluce afferma che le \"parodoi\" avevano una funzione convenzionale: chi usciva dalla \"parodos\" destra era diretto alla citt\u00e0, mentre chi usciva da quella sinistra era diretto fuori citt\u00e0 (e la stessa cosa accadeva per le entrate). \u00c8 possibile che ci sia stato un periodo in cui tale convenzione effettivamente esisteva, ma l'esame dei testi delle opere teatrali a noi note permette di stabilire che nel periodo di massimo splendore del teatro greco (V secolo a.C.) tale schema non era applicato.\nNel teatro latino, venuto meno l'elemento del coro, le \"parodoi\" (chiamate \"versurae\") fungevano da ingresso per gli spettatori che occupavano i posti d'onore."}
{"id": "913741", "revid": "118834", "url": "https://it.wikipedia.org/wiki?curid=913741", "title": "Parodos", "text": ""}
{"id": "913754", "revid": "122960579", "url": "https://it.wikipedia.org/wiki?curid=913754", "title": "L\u00e9on Kochnitzky", "text": "Biografia.\nEbreo convertito al cattolicesimo, di padre russo e madre polacca, sin dall'infanzia ricevette dalla sua famiglia un'educazione eclettica ed arricchita da frequenti soggiorni all'estero. La sua formazione scolastica fu costellata da bruschi cambiamenti di percorso e interruzioni dovute al suo stato di salute cagionevole. Nel 1909 si iscrisse al Politecnico di Bruxelles, interrompendo gli studi al secondo anno a causa di una grave forma di reumatismo articolare. In seguito, frequent\u00f2 per un anno la Facolt\u00e0 di Diritto per poi iscriversi a Filosofia presso l'Universit\u00e9 libre de Bruxelles. Nel 1914, dopo una lunga vacanza in Italia, decise di chiedere l'ammissione al quarto anno presso la Facolt\u00e0 di Filosofia di Bologna. La domanda venne accolta, ma a seguito dell'invasione del Belgio da parte della Germania e al successivo scoppio della Prima Guerra Mondiale, Kochnitzky fu costretto a trasferirsi per un breve periodo con la famiglia a Utrecht . Nella cittadina olandese strinse amicizia con il poeta belga Fernand S\u00e9verin. L'anno successivo raggiunge l'Italia e ottiene la laurea in filosofia presso l'Universit\u00e0 di Bologna con una tesi intitolata: \"Giorgio Gemisto Pletone il profeta platonico\". Negli anni successivi soggiorner\u00e0 prima a Firenze e poi a Roma, dove conoscer\u00e0 Gabriele D'Annunzio.\nL'impresa di Fiume.\nAffascinato dalla figura del Vate, lo raggiunger\u00e0 a Fiume nel 1920. Qui ricoprir\u00e0 la carica di responsabile dell'URE, l'Ufficio delle Relazioni Esteriori. Fu l'ideatore della Lega di Fiume, un progetto che aveva come obbiettivo la trasformazione della citt\u00e0 nella \"Patria delle patrie\" per tutti i popoli oppressi in radicale opposizione con l'ordine stabilito dalla Societ\u00e0 delle Nazioni. Sorretto da idee rivoluzionarie di sinistra, Kochnitzky fu sostenitore dei Soviet e si trov\u00f2 in contrasto con la frangia fiumana monarchica e nazionalista al pari di Mario Carli. Nel luglio 1920, entrato in polemica con lo stesso D'Annunzio, egli rassegner\u00e0 le dimissioni dall'incarico di responsabile dell'URE e lascer\u00e0 la citt\u00e0 del Carnaro. All'esperienza fiumana dedicher\u00e0 il testo \"Le bal des Ardents ou les Saisons fiumanes\", che venne rifiutato dagli editori francesi e pubblicato per la prima volta nel 1922 nella traduzione italiana di Alberto Luchini con il titolo \"La Quinta Stagione o i Centauri di Fiume\". Una nuova traduzione del volume, corredata da un imponente apparato di note e documenti inediti, \u00e8 stata pubblicata nel 2013 a cura di Alessandra Colla dai tipi dell'AGA Editrice . Su quest'opera, dedicata ai legionari Ludovico Toeplitz de Grand Ry e Guido Keller, il critico Natalino Sapegno scrisse: \"Pi\u00f9 garbato narratore, pi\u00f9 eloquente avvocato, nonch\u00e9 trovarlo, non riusciremmo neppure immaginarlo. Al racconto degli avvenimenti s'accompagna un commento discreto e sapiente: ora appassionato e commosso, ora elegante ed arguto. Attraverso le divagazioni e le fantasie dello scrittore cosmopolita, le squisitezze dello stilista, gli entusiasmi descrittivi e le deduzioni sentimentali, l'atmosfera trasognata e decadente, particolarissima dell'impresa, anzich\u00e9 disperdersi, traspare chiarissima, e presentata nella luce pi\u00f9 simpatica\" \nGli ultimi anni.\nDopo l'esperienza fiumana, soggiorner\u00e0 in Italia, per poi rientrare in Belgio. Nel 1940 si trasferir\u00e0 negli Stati Uniti, dedicandosi all'attivit\u00e0 di musicologo e giornalista. Nel dopoguerra rientrer\u00e0 in Europa e vivr\u00e0 tra il Belgio e l'Italia, continuando a compiere numerosi viaggi in particolare in Africa. Nel 1953 ricever\u00e0 il Prix Juliette de Wils dell'Accadenia di Francia per il volume \"\u00c9l\u00e9gies congolaises\"."}
{"id": "913779", "revid": "33689", "url": "https://it.wikipedia.org/wiki?curid=913779", "title": "Incastonatura", "text": ""}
{"id": "913782", "revid": "184755", "url": "https://it.wikipedia.org/wiki?curid=913782", "title": "Mordicchiani", "text": ""}
{"id": "913792", "revid": "247222", "url": "https://it.wikipedia.org/wiki?curid=913792", "title": "Oltre le nuvole", "text": "Oltre le nuvole \u00e8 il settimo album di Paola Turci, pubblicato nel 1997. \u00c8 il primo disco della cantante pubblicato dall'etichetta discografica WEA.\nPrimo e unico album della cantautrice romana composto da sole cover, attinge al repertorio del pop anglosassone risalente agli anni ottanta e anni novanta, con una sola eccezione per gli anni settanta. Nel libretto del disco, l'artista ha scritto: \"Grazie agli autori delle canzoni di questo album sono riuscita a realizzare il disco che volevo\".\nLa scelta dei brani \u00e8 caduta di proposito su canzoni che non hanno avuto una popolarit\u00e0 eccessiva in Italia, affinch\u00e9 la cantante potesse farle proprie senza un confronto ingombrante con l'originale e apparentarle il pi\u00f9 possibile (per sonorit\u00e0 e interpretazione) alle canzoni scritte da lei e pubblicate nei precedenti lavori.\nAnticipato dal singolo \"Sai che \u00e8 un attimo\", cover del misconosciuto cantante pop rock statunitense Jude Cole, l'album conferm\u00f2 la popolarit\u00e0 di Paola presso il grande pubblico, tanto da guadagnarsi il disco di platino.\nIl disco \u00e8 stato ristampato dopo la partecipazione al Festival di Sanremo 1998, dove la cantante romana ha presentato \"Solo come me\", canzone scritta con Roberto Casini, ex Steve Rogers Band). La canzone sanremese \u00e8 stata pubblicata insieme ad un altro inedito, \"Ho bisogno di te\", che vide la partecipazione in prima persona dello stesso Jude Cole come produttore, musicista e corista. Un altro singolo estratto da quest'album fu poi \"Fammi battere il cuore\", altra cover di Cole."}
{"id": "913889", "revid": "1632387", "url": "https://it.wikipedia.org/wiki?curid=913889", "title": "Questa parte di mondo", "text": "Questa parte di mondo \u00e8 il nono album di Paola Turci, uscito nell'autunno 2002 per l'etichetta discografica NUN e distribuito dalla Edel. Si tratta del primo e unico album della cantante pubblicato con questa etichetta.\nIl disco \u00e8 stato anticipato dal singolo \"Mani giunte\", \u00e8 il primo album scritto e musicato interamente dall'artista romana. Al contrario dei precedenti contiene esclusivamente brani inediti.\nSi fanno notare \"Un bel sorriso in faccia\", brano con sfumature politiche e \"L'arte della seduzione\", con chiari riferimenti al sesso e non del tutto inedito, visto che la Turci l'aveva gi\u00e0 presentata ai suoi fan molti mesi prima dell'uscita del disco durante le varie date dei concerti a supporto del disco precedente.\nTra i musicisti che accompagnano la Turci figurano il gruppo napoletano Solis String Quartet e Massimo Giuntini, ex Modena City Ramblers.\nAll'interno del libretto \u00e8 rintracciabile un acrilico su tela, dipinto dalla cantante stessa.\nSecondo singolo estratto dal disco \u00e8 stato \"Questa parte di mondo\", mentre \"Adoro i tramonti di questa stagione\" \u00e8 stato scelto come singolo finale."}
{"id": "913916", "revid": "2184720", "url": "https://it.wikipedia.org/wiki?curid=913916", "title": "Dialetti cilentani", "text": "I dialetti cilentani (\"celendani\" o \"cilindani\") costituiscono un complesso dialettale di tipo italo-meridionale in uso nelle aree geografiche del Cilento e del Vallo di Diano, situate in Campania (nella provincia di Salerno) e dette anche Lucania occidentale; tali aree erano anticamente lucane, ma fin dall'alto medioevo entrarono a far parte del Principato di Salerno o Principato Citra.\nSecondo la maggior parte delle fonti, il gruppo dialettale cilentano sarebbe da annoverarsi tra i dialetti campani.\nCaratteristiche.\nInfluenze linguistiche.\nLa maggiore influenza linguistica viene dai dialetti campani e lucani, entrambi tra loro affini ed appartenenti al gruppo dei dialetti italiani meridionali con i secondi che occupano una posizione di substrato rispetto ai primi.\nNella zona centro-meridionale del Cilento si incontrano tuttavia alcuni centri che presentano delle caratteristiche glottologiche peculiari e piuttosto arcaiche, che possono essere ricondotte pienamente a quelle tipiche della lingua siciliana, presenti pure nel dialetto del Salento e della Calabria meridionale.\nQueste caratteristiche, ravvisabili soprattutto nel vocalismo, in diversi esiti fonetici e nel lessico, sono in generale in forte regresso e rappresentano nella maggioranza dei casi un elemento residuale rispetto all'influsso dei dialetti di tipo campano e lucano, tuttavia in alcuni centri tali caratteristiche conservano ancora la preminenza rispetto agli influssi pi\u00f9 moderni, in modo tale che questi centri possano tuttora essere considerati isole linguistiche da ascrivere pi\u00f9 al gruppo siciliano che italiano meridionale.\nLe comunit\u00e0 che presentano questi arcaismi potrebbero avere un'origine etnolinguistica diversa da quella del restante Cilento, ancorch\u00e9 non sia da escludere che anticamente l'area con caratteristiche siciliane fosse pi\u00f9 ampia di quanto oggi ravvisabile.\nLe influenze del Cilentano vero e proprio sono limitate alle zone \"confinanti\" settentrionali (come Agropoli, Capaccio, Pontecagnano, Bellizzi, Battipaglia, Eboli) dove principalmente varia l'inflessione mentre la terminologia resta pressoch\u00e9 identica al resto del cilentano. Tra l'altro vi sono anche alcuni casi di \"falsi amici\" fra napoletano e cilentano. Si pu\u00f2 dire che il dialetto Cilentano inizi\u00f2 a essere conversato nella zona di Pontecagnano ovvero una delle prime zone che, in cui si inizia a sentire un dialetto Cilentano, ma con sfumature dialettali di Salerno quindi possiamo dire con certezza che il dialetto Cilentano inizi a essere conversato a Pontecagnano e poi scendendo per tutta la provincia Salernitana il dialetto cambia da zona a zona."}
{"id": "913940", "revid": "128096", "url": "https://it.wikipedia.org/wiki?curid=913940", "title": "Gruppo siciliano", "text": ""}
{"id": "914029", "revid": "767487", "url": "https://it.wikipedia.org/wiki?curid=914029", "title": "I basilischi", "text": "I basilischi \u00e8 un film del 1963 diretto da Lina Wertm\u00fcller.\nTrama.\nFrancesco, Sergio e Antonio sono tre giovani privilegiati che vivono in un tipico paesino di provincia, Minervino Murge (allora BA, oggi BT), situato tra la Puglia e la Basilicata: il film \u00e8 il ritratto della loro vita, ormai troppo intrisa di apatia e provincialismo, per poter far loro desiderare davvero di spiccare il volo verso mete pi\u00f9 stimolanti.\nInfatti, quando un giorno la zia di Antonio, svogliato studente universitario, gli offrir\u00e0 di andare ad abitare da lei a Roma trasferendo l'iscrizione dall'Universit\u00e0 di Bari a quella della capitale, dopo poco tempo egli rinuncer\u00e0 e far\u00e0 ritorno al paese, incapace di abbandonare pregiudizi, luoghi comuni e rituali della provincia natia, ormai irreversibilmente radicati nel suo essere.\nProduzione.\nLa piccolissima provincia come riparo dal mondo e dalle responsabilit\u00e0, rifugio per giovani cresciuti nell'accidia senza lo straccio di un ideale o di un obiettivo che non sia quello di una decorosa sopravvivenza.\nCast.\nDel cast fa parte un giovane e allora sconosciuto Stefano Satta Flores, qua in una delle sue primissime prove cinematografiche, nel ruolo di \"Francesco\". Lina Wertm\u00fcller inoltre vi presta la voce a numerosi personaggi di contorno.\nDebutto come regista.\nLina Wertm\u00fcller, dopo l'esperienza come aiuto regista di Federico Fellini per il film \"8\u00bd\", debutta come regista con il film \"I basilischi\", di cui cura anche il soggetto e la sceneggiatura, e gira il film in un paese situato sulla Murgia Pugliese, al confine con la Basilicata, Minervino Murge. La Wertm\u00fcller ebbe l'ispirazione di girare il film dopo aver visitato il paese d'origine del padre, Palazzo San Gervasio, che descrisse come \u00abla scoperta di un mondo, di quella parte d\u2019Italia tagliata fuori dalle rotte delle tante guerre e dalla Storia\u00bb.\nProduzione.\nLe scene del film sono state girate quasi interamente nei comuni pugliesi di Minervino Murge e Spinazzola e in Basilicata nel comune di Palazzo San Gervasio.\nPremi e riconoscimenti.\nLa regista per questo film si aggiudica la \"Vela d'argento\" al Festival di Locarno del 1963 e ottiene premi - in seguito - anche a Londra e a Taormina."}
{"id": "914034", "revid": "1272592", "url": "https://it.wikipedia.org/wiki?curid=914034", "title": "Tarantino", "text": "Il termine tarantino si riferisce principalmente a un abitante di Taranto, oltre che al dialetto tarantino, proprio dei suoi cittadini e degli abitanti delle zone limitrofe."}
{"id": "914040", "revid": "108085814", "url": "https://it.wikipedia.org/wiki?curid=914040", "title": "Tra i fuochi in mezzo al cielo", "text": "Tra i fuochi in mezzo al cielo \u00e8 il decimo album di Paola Turci, pubblicato per l'etichetta discografica On the Road Music Factory e distribuito dalla Edel.\nUscito il 16 settembre 2005 e anticipato dal singolo \"Dimentichiamo tutto\", l'album \u00e8 stato prodotto dalla stessa Turci insieme a Carlo Ubaldo Rossi, gi\u00e0 al lavoro con i Subsonica e i Baustelle.\nScritto quasi interamente dall'artista romana, il disco tratta argomenti come violenza, povert\u00e0 e guerra, temi da sempre molto cari alla cantante. Si inizia con \"Quasi settembre\", brano dedicato a chi allontana la morte grazie all'attaccamento alla vita, per proseguire con \"Troppo occidentale\", ispirata all'omicidio di una ragazza di Berlino uccisa dal fratello. Entrambi i brani sono accompagnati dal basso suonato da Max Gazz\u00e8.\nIl disco si conclude con \"Rwanda\", brano di denuncia verso il Genocidio ruandese, vincitore del Premio Amnesty 2006, e \"Tu non dici mai niente\", cover di L\u00e9o Ferr\u00e9.\nCon questo album l'artista promuove l'associazione \"Ucodep\", Ong che si adopera a favore dell'infanzia nel Vietnam settentrionale."}
{"id": "914076", "revid": "59565", "url": "https://it.wikipedia.org/wiki?curid=914076", "title": "Kappa Orionis", "text": ""}
{"id": "914077", "revid": "339392", "url": "https://it.wikipedia.org/wiki?curid=914077", "title": "Gruppo tricalabro", "text": ""}
{"id": "914078", "revid": "339392", "url": "https://it.wikipedia.org/wiki?curid=914078", "title": "Gruppo basso-meridionale", "text": ""}
{"id": "914144", "revid": "729019", "url": "https://it.wikipedia.org/wiki?curid=914144", "title": "Aeroporto di Mosca-Vnukovo", "text": "Laeroporto di Mosca-Vnukovo (in russo \"Aeroport Moskva-Vnukovo\") (IATA: VKO) \u00e8 il primo aeroporto internazionale approvato dal governo dell'URSS nel 1937 ed aperto vicino a Mosca nel 1941. Prende nome da Vnukovo, gi\u00e0 comune autonomo dell'Oblast' di Mosca, dal 1950 exclave parte integrante del municipio di Mosca.\nNel 2017 il volume del traffico passeggeri all'aeroporto ammontava a 21.478.486. Aperto come aeroporto governativo dell'URSS, attualmente \u00e8 utilizzato come un aeroporto internazionale civile ed \u00e8 aperto per i voli di linea, charter, cargo.\n\u00c8 uno dei cinque maggiori aeroporti nell'Oblast' di Mosca e si trova vicino alla capitale della Russia, in uno dei centri economici, commerciali, educativi e militari pi\u00f9 importanti della Russia. Milioni di persone e di turisti passano per l'aeroporto di Vnukovo per arrivare a Mosca ed in transito per altre direzioni in Russia e in Europa.\nDati tecnici.\nAttualmente l'aeroporto dispone di due piste attive. La prima pista attiva \u00e8 lunga 3\u00a0000\u00a0m x 60\u00a0m con 10\u00a0m dell'area di sicurezza. La capacit\u00e0 di movimento della pista \u00e8 pari a 60 movimenti aerei/ora. La seconda pista attiva \u00e8 lunga 3\u00a0060\u00a0m x 60\u00a0m con 7.5\u00a0m dell'area di sicurezza. La seconda pista dell'aeroporto \u00e8 stata ristrutturata nel 2009 de \u00e8 stata certificata per gli atterraggi/decolli secondo la I e II categoria dell'ICAO.\nL'aeroporto \u00e8 equipaggiato per la manutenzione, l'atterraggio/decollo degli aerei Airbus A300, Airbus A310, Airbus A320, Airbus A330, Airbus A340, Boeing 737, Boeing 747, Boeing 757, Boeing 767, Boeing 777 e degli aerei Dassault Aviation Falcon, McDonnell Douglas, Ilyushin, Yakovlev, Tupolev, Antonov di tutti i tipi.\nL'aeroporto dispone di una base di manutenzione periodica di Tupolev e di Boeing. Per gli aerei delle compagnie aeree che arrivano a Mosca dal sud e dal sud-ovest l'aeroporto Vnukovo \u00e8 pi\u00f9 vicino di 10-20 minuti di tempo di volo rispetto agli altri scali aeroportuali moscoviti.\nDal marzo 2011 all'aeroporto Vnukovo \u00e8 in vigore il divieto per l'atterraggio/decollo nelle ore notturne dei seguenti tipi degli aerei: Tupolev Tu-134, Tupolev Tu-154, Ilyushin Il-86 per limitare la rumorosit\u00e0 dal passaggio degli aerei a bassa quota nei distretti cittadini della capitale russa vicini allo scalo.\nTerminal Passeggeri.\nL'aeroporto di Mosca-Vnukovo \u00e8 suddiviso in due Terminali: per i voli nazionali russi e per i voli internazionali con la zona della polizia di frontiera e la zona del controllo doganale.\nAttualmente l'Aeroporto di Mosca-Vnukovo dispone di pi\u00f9 di 4\u00a0000 persone che permettono a raggiungere la velocit\u00e0 di transito pari a 3\u00a0000 persone/ora.\nL'aeroporto di Mosca-Vnukovo si classifica come il quarto scalo aereo russo con 65\u00a0000 voli e pi\u00f9 di 100 compagnie aeree che operano nell'aeroporto ogni anno.\nSecondo i dati di ACI Europe (Airport Council International) l'Aeroporto di Mosca-Vnukovo \u00e8 l'aeroporto europea in pi\u00f9 rapida crescita tra i 102 aeroporti dell'Unione Europea che hanno partecipato nella ricerca nel 2006.\nTerminal VIP.\nL'aeroporto Vnukovo \u00e8 l'aeroporto di Mosca dove arrivano a da dove partono tutte le delegazioni ufficiali e dove arriva e da dove parte il Primo Ministro Russo e i membri del governo russo durante i loro spostamenti aerei con la compagnia aerea di bandiera Rossija Airlines.\nNel 2010 il Terminal VIP dell'aeroporto Vnukovo ha conquistato il primo posto nell'Europa come la destinazione di voli business secondo l'agenzia Avinode e Show News EBACE-2011 superando per la prima volta i Terminal VIP degli aeroporti di Nizza-LFMN, Parigi-LFPB, Londra-EGGW, Ginevra-LSGG e Zurigo-LSZH.\nStoria.\nL'aeroporto di Mosca-Vnukovo \u00e8 stato aperto il 2 luglio 1941.\nNel periodo della Seconda guerra mondiale l'aeroporto di Vnukovo era un aeroporto militare, \u00e8 diventato un aeroporto civile subito dopo la fine della guerra.\nIl 15 settembre 1956 il primo aereo di linea russo Tupolev Tu-104 ha effettuato un volo passeggeri diretto a Irkutsk con scalo all'aeroporto di Omsk.\nIl primo volo dell'Ilyushin Il-18 da Mosca a Almaty il 20 aprile 1956, il primo volo del Tupolev Tu-114 il 24 aprile 1961 sono partiti dall'aeroporto di Mosca-Vnukovo.\nNel 1980 l'aeroporto \u00e8 stato ampliato in occasione dei XXII Giochi olimpici che si sono svolti a Mosca.\nNel 1993 l'aeroporto \u00e8 diventato una Societ\u00e0 per azioni statale.\nIl 7 aprile 2009 il primo Sukhoi Superjet 100 ha atterrato all'aeroporto di Mosca-Vnukovo.\nIl 27 ottobre 2009 \u00e8 stata riaperta la seconda pista dell'aeroporto di Mosca-Vnukovo.\n2009 - l'aeroporto Vnukovo ha aumentato la sua quota dei passeggeri dal 18,2% al 18,9% tra gli scali moscoviti. In un anno all'aeroporto sono stati effettuati 130\u00a0000 voli. Il 2009 \u00e8 stato concluso con un profitto di 5 miliardi di RUR.\n2010 - Secondo i dati di ACI Europe nel gruppo 3 degli aeroporti europei (con 5 - 10 milioni di passeggeri/anno) l'aeroporto Vnukovo nel gennaio 2010 si piazz\u00f2 al 34mo posto tra i 110 aeroporti del suo gruppo, salendo dal 46mo posto del 2009. Il numero dei passeggeri \u00e8 aumentato per un totale di 36,9% rispetto a gennaio dell'anno precedente.\nNel periodo gennaio-novembre 2010 l'aeroporto Vnukovo ha mostrato una crescita di 24% rispetto allo stesso periodo del 2009. In particolare, allo scalo aeroportuale di Mosca nei primi undici mesi del 2010 sono transitati 8,815 milioni di passeggeri.\nIl 9 dicembre 2010 - 9 milioni di passeggeri sono transitati all'aeroporto Vnukovo nel 2010.\nNel periodo gennaio - giugno 2011 allo scalo aeroportuale di Mosca-Vnukovo sono transitati 3,5 milioni di passeggeri. Il calo di traffico \u00e8 stato dovuto alla ricostruzione della pista aeroportuale, alla bancarotta della compagnia aerea Atlant-Sojuz e alla destabilizzazione della situazione politica in Egitto e Tunisia che ha provocato i numerosi cancellazioni di voli charter in partenza per la raccomandazione del Ministero degli Affari Esteri della Russia.\nNel dicembre 2012 la russa Transaero Airlines ha stipulato l'accordo di code sharing con la russa UTair e con l'aeroporto Vnukovo per l'ampliamento dell'offerta di voli di linea internazionali dal nuovo Terminal VKO-A.\nStrategia per il futuro.\nAttualmente l'aeroporto ha una strategia fino al 2015. Nel 2004 \u00e8 stato aperto il nuovo internazionale Terminal VKO-B. Il nuovo Terminal VKO-A \u00e8 stato completato nel 2008 aggiungendo alla capacit\u00e0 attuali dello scalo di Vnukovo altri 20-22 milioni di passeggeri l'anno.\nLo storico Terminal VKO-1 dell'aeroporto di Vnukovo costruito nel 1941 \u00e8 stato demolito nel 2005. Lo storico Terminal VKO-2 costruito negli anni settanta del XX secolo sar\u00e0 demolito quando entrer\u00e0 in funzione la parte completata del moderno Terminal VKO-B.\nIl piano dello sviluppo prevede anche aggiornamento delle attrezzature della pista ed anche un prolungamento della pista attiva fino a 3\u00a0800\u00a0m. L'aeroporto di Vnukovo \u00e8 programmato per le emergenze di nebbia come un aeroporto pi\u00f9 alto di Mosca.\nSi prevede con la costruzione del nuovo Terminal l'ampliamento della rete dei collegamenti con l'Europa e con l'America perch\u00e9 per raggiungere l'aeroporto di Vnukovo si risparmiano circa 10-20 minuti di volo rispetto ad altri aeroporti internazionali di Mosca.\nNel futuro \u00e8 previsto anche l'ampliamento dell'area dei parcheggi e la costruzione di un Terminal cargo nuovo con l'area dei parcheggi per 5 aerei delle dimensioni di Boeing 747. Tra gli investitori principali interessati di avere un hub cargo a Vnukovo sono stati nominati le compagnie aeree russe Volga-Dnepr, Atlant-Sojuz, la statunitense FedEx e la tedesca DHL.\nInoltre, sono stati annunciati i piani dello sviluppo dell'aviazione VIP con la costruzione di un Terminal VKO-VIP con i parcheggi per 10 aerei.\nInoltre, la strategia futura dello sviluppo dell'aeroporto Vnukovo prevede l'ampliamento della pista aeroportuale fino a 4\u00a0km per poter effettuare gli atterraggi/decolli di qualsiasi tipo degli aerei anche nelle situazioni d'emergenza.\nCollegamenti con Mosca.\nTreno.\nL'Aeroporto Internazionale di Mosca-Vnukovo si trova 23\u00a0km dal centro di Mosca ed \u00e8 facilmente raggiungibile con il treno diretto speciale che collega l'aeroporto con la citt\u00e0 ogni ora di giorno. Il servizio \u00e8 stato aperto nel 2005 in collaborazione con le Ferrovie della Russia collegando l'aeroporto con la Stazione Centrale di Moskva-Kievskaya (Vnukovo-Express). Ora si pu\u00f2 raggiungere il centro di Mosca in treno regionale diretto in circa \"35 minuti\". Attualmente i treni partono regolarmente fino alla tarda serata ed anche programmato un ulteriore potenziamento del servizio ferroviario nei mesi estivi.\nPer i passeggeri delle compagnie aeree russe la Rossiya Airlines e la Vladivostok Avia il costo del treno \"Vnukovo-Express\" per l'aeroporto fa parte del loro biglietto aereo.\nTaxi.\nL'aeroporto \u00e8 servito dai numerosi taxi ed anche dai diffusi in tutta la Russia i numerosi taxi collettivi (i minivan di tipo Fiat \"Scudo\" o Ford \"Transit\") che permettono facilmente e velocemente raggiungere la citt\u00e0 e le stazioni di metropolitana di Mosca.\nDalla Stazione di metropolitana Jugo-Zapadnaja, dalla fermata sulla Prospettiva Vernadskogo parte la taxi collettiva 45 con il tempo di percorrenza di 15-20 minuti.\nAuto.\nL'aeroporto di Mosca-Vnukovo \u00e8 facilmente raggiungibile da tutte le parti della capitale russa percorrendo il Raccordo Anulare di Mosca (in russo: \u041c\u043e\u0441\u043a\u043e\u0432\u0441\u043a\u0430\u044f \u041a\u043e\u043b\u044c\u0446\u0435\u0432\u0430\u044f \u0410\u0432\u0442\u043e\u043c\u043e\u0431\u0438\u043b\u044c\u043d\u0430\u044f \u0414\u043e\u0440\u043e\u0433\u0430) in direzione sud \u00e8 puoi percorrendo l'autostrada statale Mosca-Kiev oppure l'autostrada statale Mosca-Minsk per 11\u00a0km a sud.\nBus di linea.\nL'aeroporto di Mosca-Vnukovo \u00e8 anche collegato con la linea del servizio pubblico di Mosca alle stazioni della metropolitana.\nDalla Stazione di metropolitana Jugo-Zapadnaja, dalla fermata sulla Prospettiva Vernadskogo parte l'autobus municipale della linea 611 oppure l'autobus-espresso municipale della linea 611\"c\" con i tempi di percorrenza di 25-30 minuti.\nServizi.\nLe strutture dell'aeroporto di Mosca-Vnukovo comprendono:"}
{"id": "914145", "revid": "57342", "url": "https://it.wikipedia.org/wiki?curid=914145", "title": "Natalino Balasso", "text": "Autore e attore di teatro, cinema, radio e televisione, ha debuttato in teatro nel 1991, in televisione a fine anni novanta, al cinema nel 2007 e ha scritto alcuni libri di narrativa.\nBiografia.\nAttore e scrittore autodidatta e versatile, Natalino Balasso inizia ad esibirsi nei club e nei piccoli teatri dell'Emilia-Romagna con spettacoli comici surreali dallo stile vagamente futurista alla fine degli anni Ottanta. Nel 1993, grazie alle sue collaborazioni come autore a riviste di umorismo e satira (Comix, Cuore, Smemoranda) e alla pubblicazione di un suo libro di racconti surreali dal titolo \"Operazione buco nell'acqua\" (Sperling &amp; Kupfer editori), viene notato dai produttori di alcune trasmissioni televisive delle reti Mediaset ed inizia una collaborazione con l'azienda come autore comico. La sua prima tourn\u00e9e significativa la deve all'incontro con Maurizio Grande con cui scrive un monologo dal titolo \"Il grande pop corn\" che sar\u00e0 rappresentato in tutta Italia nel 1994 per la regia di Paola Galassi.\nNel 1995, abbandonata l'attivit\u00e0 di autore televisivo e grazie ad un periodo formativo di circa un anno con l'attore e formatore americano Philip Radice, si interessa al mondo della Commedia dell'Arte e affronta le sue prime esperienze di capocomico fondando a Bologna la Compagnia degli Gnorri con la quale lavora fino al 2004 in varie tourn\u00e9e nei teatri del nord Italia. Con tale compagnia affronta dapprima un lavoro di riscrittura dei canovacci della Commedia dell'Arte e di attualizzazione delle maschere che sfocia in 8 spettacoli da lui scritti che narrano la saga de \"L'isola degli Gnorri\", rappresentati alla maniera della Commedia dell'Arte con canovacci e scenari sui quali gli attori improvvisano i dialoghi.\nNel 2003, dopo aver partecipato come comico ad alcune trasmissioni televisive (Zelig) che gli hanno dato notoriet\u00e0 nazionale, affronta la sua prima tourn\u00e9e di prosa a livello nazionale con la Compagnia degli Gnorri mettendo in scena una farsa brillante dal titolo \"Dammi il tuo cuore, mi serve\" di cui \u00e8 autore e regista. Dopo il 2003, Balasso affronta anche ruoli cinematografici, partecipando al film di Carlo Mazzacurati \"La giusta distanza\" con Giuseppe Battiston, al film \"Non pensarci\" per la regia di Gianni Zanasi, con Valerio Mastandrea, alla fiction in sei episodi \"Padri e figli\" per la regia di Gianni Zanasi e Gianfranco Albano, con Silvio Orlando e alla fiction in sei puntate \"Il segreto dell'acqua\", per la regia di Renato De Maria con Riccardo Scamarcio.\nConcluso il capocomicato con la Compagnia degli Gnorri nel 2004, incontra il regista Gabriele Vacis che lo dirige sul terreno della prosa. Con il regista Vacis, Balasso avvia una collaborazione che lo vede interprete dello spettacolo \"Libera nos\" (2005), coautore e interprete dello spettacolo \"Viaggiatori di Pianura\" nel quale recita con Laura Curino (2008) e nuovamente interprete della commedia \"Rusteghi, i nemici della civilt\u00e0\" da Carlo Goldoni nella quale recita con Jurij Ferrini ed Eugenio Allegri (2011). Negli stessi anni Balasso affronta altre tourn\u00e9e con i suoi monologhi e con la traduzione veneta de \"La bisbetica domata\" di William Shakespeare per la regia di Paolo Valerio e Piermario Vescovo nella quale recita a fianco dell'attrice Stefania Felicioli (premio Duse nel 2000).\nNel 2009-2010 affronta la sua seconda esperienza di capocomico mettendo insieme una Compagnia di attori e cantanti veneti coi quali si esibisce in un lavoro teatrale dal titolo \"Fog Theatre\", un progetto che prevede la realizzazione di 10 spettacoli da lui scritti e diretti che vengono rappresentati tutti nella stessa citt\u00e0, prima a Verona, poi a Padova. Tale lavoro mescola situazioni e personaggi del teatro di tutti i tempi in una sorta di copione unico, nel quale fanno apparizione anche personaggi inventati da Balasso che generano lo scontro tra realt\u00e0 e finzione.\nTra il 2004 e il 2010 scrive tre romanzi: \"L'anno prossimo si sta a casa\" (Mondadori), \"Livello di guardia\" (Mondadori) e \"Il figlio rubato\" (Kellermann). Nel 2012 superando la forma romanzo, scrive un libro di finzione in cui immagina una lunga intervista a Dio ad opera di un giornalista, il titolo \u00e8 \"Dio c'\u00e8 ma non esiste\". Nel 2011 inizia a sperimentare nuovi format video nel suo canale sulla piattaforma YouTube che si chiama \"Telebalasso\". Ci\u00f2 d\u00e0 origine a una serie di realizzazioni video tra cui dei video satirici come \"testimonial\" di prodotti come superalcolici o smartphone, o discorsi di Capodanno.\nTelevisione e radio.\nNatalino Balasso \u00e8 noto al pubblico televisivo per i personaggi dell'Attore porno e del professore Anatoli Balasz che ha impersonato nella trasmissione Zelig dal 2000 al 2002 e per le sue partecipazioni a varie edizioni dei programmi della Gialappa's Band nei panni del personaggio Berto dal 2004 al 2005.\nPremi e onorificenze.\nPremio satira Forte dei Marmi per il teatro comico, 2004.\nPremio Masi per la Civilt\u00e0 Veneta, 2016.\nPremio satira Forte di Marmi, per i monologhi, 2018."}
{"id": "914184", "revid": "486946", "url": "https://it.wikipedia.org/wiki?curid=914184", "title": "Cilentano", "text": ""}
{"id": "914210", "revid": "1347902", "url": "https://it.wikipedia.org/wiki?curid=914210", "title": "Aerokuzbass", "text": "La Aerokuzbass (in russo: \u0410\u0301\u044d\u0440\u043e\u043a\u0443\u0437\u0431\u0430\u0301\u0441\u0441) o Aerokuzneck (in russo: \u0410\u0301\u044d\u0440\u043e\u043a\u0443\u0437\u043d\u0435\u0301\u0446\u043a) \u00e8 una compagnia aerea russa siberiana. La compagnia ha sede e gestisce l'aeroporto di Novokuzneck.\nLa divisione della compagnia sovietica Aeroflot-Novokuzneck \u00e8 stata presa in gestione dal governo di Novokuzneck diventando la compagnia aerea Aerokuzbass.\nStrategia.\nL'Aerokuzbass ha un'importante attivit\u00e0 di voli charter stagionali, di voli d'emergenza sanitaria e di sorveglianza del territorio del sud dell'oblast' di Kemerovo.\nNel 2007 l'Aerokuzbass ha trasportato 0,9\u00a0000 passeggeri sui voli effettuati dalla flotta degli elicotteri Mil Mi-8.\nStoria.\nAnni cinquanta.\nL'impresa dell'Aviazione Civile di Novokuzneck \u00e8 stata fondata il 17 agosto 1952 in seguito di unione di alcuni aerei ed elicotteri delle imprese di Novokuzneck. I velivoli sono stati uniti sotto la designazione di Flotta Aerea Civile della Siberia sud-occidentale. Il primo aeroporto della nuova compagnia aerea statale era Abagur e come primo direttore \u00e8 stato nominato un pilota Michail Murav'\u0451v.\nI primi velivoli impiegati dalla compagnia aerea di Novokuzneck furono i Polikarpov Po-2, aerei multiruolo dalla configurazione alare biplana. A gennaio del 1953 la compagnia aerea ricevette il primo aereo Antonov An-2. Dal 1954 al 1967 Azienda Aerea Statale di Novokuzneck operava gli aerei sovietici di due tipi: Yakovlev Yak-12, Antonov An-2 ed anche gli elicotteri: Kamov Ka-15, Mil Mi-1, Mil Mi-4.\nNel marzo 1954 \u00e8 stata fondata la 184\u00aa Divisione della Aviazione Civile da tutte le imprese aeree nella regione di Novokuzneck.\nIl 18 gennaio 1955 Aleksandr Sofronov \u00e8 diventato il direttore della nuova struttura della Aviazione Civile di Novokuzneck.\nAlla fine del 1956 il numero del personale della compagnia aerea della Siberia sud-occidentale \u00e8 aumentato fino a 172 persone.\nDal 1957 sono state istituiti voli di linea verso gli aeroporti di Novosibirsk, Kemerovo e Tomsk.\nAnni sessanta.\nDal 1960 la compagnia aerea partecipava nei trasporti delle persone per i nuovi giacimenti del petrolio e del gas naturale nell'Oblast' di Tyumen e nell'Oblast' di Tomsk.\nNell'aprile 1964 il 184\u00aa Divisione della Aviazione Civile si trasfer\u00ec nelle strutture dell'aeroporto di Bunghur. Dall'11 giugno 1965 al 9 ottobre 1967 il direttore della compagnia aerea \u00e8 stato Michail Mamaev, dall'ottobre 1967 al 16 dicembre 1971 il direttore \u00e8 stato Ry\u017eakov Nicolai.\nAnni settanta.\nNegli anni settanta gli aerei Antonov An-2 dell'Impresa Aerea di Novokuzneck operavano nell'Oblast' di Kemerovo, Uzbekistan, Kazakistan.\nIl nuovo Aeroporto di Novokuzneck-Spi\u010denkovo venne aperto ufficialmente nel 1968. Il nuovo hub della Siberia sud-occidentale inizi\u00f2 ad operare con i velivoli sovietici di nuova generazione come gli Antonov An-24, Ilyushin Il-14, Ilyushin Il-18 e gli elicotteri Mil Mi-2, Mil Mi-4, Mil Mi-8, possibile grazie alla nuova pista in cemento, riuscendo a permettere il transito di 200 passeggeri all'ora con voli in tutto l'arco delle 24 ore; inoltre erano presenti tutte le infrastrutture necessarie per la manutenzione dei velivoli.\nNegli anni settanta vennero aperte nuove rotte per voli di linea con destinazione Mosca, Chabarovsk, So\u010di-Adler con gli aerei Ilyushin Il-18. Dal 1971 al 20 settembre 1981 Meleti Terezglo assunse il ruolo di direttore della compagnia aerea.\nAnni ottanta.\nDal 21 settembre 1981 al 26 febbraio 1998 vi fu un nuovo avvicendamento nella direzione della compagnia Aerokuzbass, con il nuovo ruolo assunto da Boris Kalintsev. Nel 1985 venne inaugurata la seconda pista del aeroporto lunga 2\u00a0680\u00a0m consentendo al primo Tupolev Tu-154 di atterrare a Novokuzneck. Nel 1986 \u00e8 stato aperto il nuovo Terminal, ampliato con le strutture dedicate alla manutenzione degli aerei ed i servizi per la compagnia aerea.\nAnni novanta.\nNel 1990 \u00e8 stato effettuato il primo volo di linea Novokuzneck - Mosca-Domodedovo con il Tupolev Tu-154 dell'Aerokuzbass. Nel 1993 la flotta della compagnia aerea di Novokuzneck includeva 3 Tupolev Tu-154M e 6 Tupolev Tu-154B-2, 6 Antonov An-24, 5 Antonov An-26, 10 elicotteri Mil Mi-8, 10 elicotteri Mil Mi-2.\nFino al 1998 la compagnia aerea effettuava i voli nazionali ed internazionali. Il 26 febbraio 1998 la Corte Supreme dell'Oblast' di Kemerovo in seguito alla sentenza di bancarotta ha designato come direttore straordinario della compagnia aerea Viktor Belozerov. Il 25 agosto 1999 venne istituita la compagnia aerea nuova Aerokuzbass che includeva il complesso aeroportuale di Novokuzneck pi\u00f9 la flotta degli aerei ed elicotteri.\nAnni duemila.\nIl 12 novembre 2001 Aerokuzbass S.p.a. \u00e8 diventata Aerokuzbass S.r.l. che gestisce anche l'Aeroporto di Novokuzneck.\nFlotta.\nAerei.\nGli aerei dell'Aerokuzbass sono stati cessati in leasing in Africa, Asia, Medio Oriente.\nFlotta storica.\nLa flotta dell'Aerokuzbass fino al 2004 includeva anche gli aerei Antonov An-24RV, Antonov An-26, Tupolev Tu-154B-1 (RA-85289, RA-85626), Tupolev Tu-154B-2 (RA-85351) e gli elicotteri Mil Mi-2."}
{"id": "914301", "revid": "1652635", "url": "https://it.wikipedia.org/wiki?curid=914301", "title": "Palio di Legnano", "text": "Il palio di Legnano \u00e8 una festa tradizionale che si svolge annualmente a Legnano dal 1935 per commemorare l'omonima battaglia combattuta il 29 maggio 1176 nei dintorni della citt\u00e0 tra le truppe della Lega Lombarda e l'esercito imperiale di Federico Barbarossa. Il territorio di Legnano, comune italiano della citt\u00e0 metropolitana di Milano, in Lombardia, \u00e8 diviso in otto contrade storiche che si sfidano, all'ultima domenica di maggio, in una corsa ippica che chiude la manifestazione.\nFino al 2005 il palio di Legnano era chiamato \"Sagra del Carroccio\", denominazione che prese gi\u00e0 dalla sua seconda edizione, nel 1936. Dal 1954 \u00e8 ufficialmente annoverato tra le manifestazioni storiche italiane. Tra gli eventi collegati al palio di Legnano trovano anche spazio una sfilata storica e \"La Fabbrica del Canto\", manifestazione musicale corale internazionale nata nel 1992 su iniziativa dell'Associazione Musicale Jubilate. Nel 2002 la sfilata storica del palio di Legnano \u00e8 stata riproposta al \"Columbus Day\" di New York.\nLe premesse.\nLe celebrazioni pi\u00f9 antiche.\nLe commemorazioni pi\u00f9 antiche della battaglia di Legnano di cui si abbia traccia documentata si sono svolte il 28 maggio 1393 a Milano nella basilica di San Simpliciano. Nel documento, che \u00e8 costituito da un decreto di quattro pagine emanato dal podest\u00e0, dal vicario e dai Dodici di provvisione del comune di Milano, si prescriveva ai magistrati della citt\u00e0 di predisporre una processione solenne a completamento della cerimonia civile che si sarebbe dovuta concludere alla basilica di San Simpliciano; all'epoca ogni celebrazione civile era infatti accompagnata da una funzione religiosa. Nell'occasione fu decretato che il 29 maggio, data della battaglia di Legnano, fosse giorno di festivit\u00e0 civile e religiosa in tutto il contado milanese. I rappresentanti del comune di Milano avrebbero dovuto partecipare alla processione ogni anno ed erano obbligati, come si legge su un documento dell'epoca:\nNel 1499, con l'occupazione del Ducato di Milano da parte dell'esercito francese, la festivit\u00e0 venne prima soppressa, poi ripristinata da san Carlo Borromeo nel 1596, e infine nuovamente sospesa dal 1784. Su una lettera pastorale di san Carlo Borromeo dell'8 maggio 1582, prima del ripristino, si pu\u00f2 leggere:\nIl 29 maggio torn\u00f2 ad essere commemorato durante il Risorgimento quale simbolo della lotta degli italiani contro l'invasore straniero. Le commemorazioni pi\u00f9 importanti furono quelle del 29 maggio 1848 a Milano durante la primavera dei popoli, che avvenne solennemente nella basilica di Sant'Ambrogio, e quelle del 1876 a Milano e a Legnano in occasione del settimo centenario della battaglia. Per il settimo centenario della battaglia giunsero a Legnano oltre 40.000 persone da tutta Italia e 197 stendardi rappresentanti tutte le province e molti comuni della Penisola. In ricordo di questo evento, nella moderna piazza San Magno \u00e8 stata collocata una targa marmorea con questa epigrafe: \nA Legnano, dagli anni seguenti, sull'onda dei festeggiamenti del settecentesimo anniversario, vennero saltuariamente organizzate dalla popolazione commemorazioni della battaglia. La svolta si ebbe il 29 giugno 1900, con l'inaugurazione del monumento al Guerriero di Legnano di Enrico Butti, che sostitu\u00ec una precedente statua realizzata per il VII centenario della battaglia da Egidio Pozzi: da questa data i festeggiamenti ufficiali della battaglia vennero trasferiti da Milano a Legnano, con i legnanesi che iniziarono a ricordare lo scontro militare tra il Barbarossa e la Lega Lombarda con cadenza annuale. Il monumento \u00e8 stato costruito su stimolo di Giuseppe Garibaldi: il 16 giugno 1862, durante una sua visita a Legnano su invito del sindaco Andrea Bossi, Garibaldi fece un discorso con cui esort\u00f2 i legnanesi a erigere un monumento a ricordo della famosa battaglia del 29 maggio 1176:\nPer quanto riguarda la celebrazione religiosa alla basilica di San Simpliciano, ancora nel XXI secolo, all'ultima domenica di maggio, la battaglia del 29 maggio 1176 viene ricordata con una processione e con una funzione religiosa che comprende la veglia di una copia della croce di Ariberto da Intimiano: a questa celebrazione partecipa anche una delegazione della citt\u00e0 di Legnano e delle sue contrade.\nIl tentativo del 1926.\nLa prima proposta di organizzare un evento con il contributo dell'Amministrazione comunale fu ipotizzata nel 1926 da Carlo De Giorgi, giornalista ed esponente locale del Partito Nazionale Fascista. De Giorgi, fondatore del periodico locale \"Lo Specchio\", cerc\u00f2 di tradurre in pratica questa idea per commemorare il 750\u00ba anniversario della battaglia, che cadeva proprio nel 1926. Sul numero della rivista da lui fondata che usc\u00ec il 29 maggio, De Giorgi comunic\u00f2 il fallimento dell'iniziativa con queste parole: \nQuesta idea non ebbe seguito a causa del costo troppo elevato dell'organizzazione dell'evento, che venne stimato in 50.000 lire, un ammontare giudicato eccessivo anche da Fabio Vignati, all'epoca podest\u00e0 di Legnano e quindi capo dell'Amministrazione comunale, nonch\u00e9 persona attenta alla storia di Legnano e spesso generosa, anche economicamente, nei confronti delle iniziative culturali.\nLe 50.000 lire preventivate comprendevano 35.000 lire da destinare al pagamento del prestito di 400 abiti medievali, e 15.000 lire per i cavalli destinati alla corsa ippica e per i buoi che avrebbero dovuto trainare la copia del Carroccio. Questo sarebbe stato un impegno economico assai cospicuo: facendo un paragone, per restaurare interamente il campanile della basilica di San Magno di Legnano, sempre nel 1926, vennero spese 48.000 lire.\nLa festa del Carroccio del 1932.\nLa prima manifestazione predisposta ufficialmente dalle autorit\u00e0 cittadine legnanesi, che ebbe luogo nel 1932, fu ancora su iniziativa di Carlo De Giorgi. Questa volta il proposito di organizzare una manifestazione che commemorasse la battaglia di Legnano ebbe seguito perch\u00e9 il clima politico era nel frattempo cambiato: il fascismo, gi\u00e0 da tempo, era impegnato a stimolare la nascita di eventi che celebrassero l'orgoglio nazionale anche con l'elargizione di importanti finanziamenti. Uno di questi eventi fu appunto la battaglia di Legnano, dove le truppe italiane della Lega Lombarda sconfissero le armate tedesche del Sacro Romano Impero, ponendo fine al sogno egemonico dell'imperatore teutonico Federico Barbarossa sull'Italia settentrionale.\nQuesta manifestazione, che venne chiamata \"festa del Carroccio\" e che ebbe questa volta il pieno appoggio dell'Amministrazione comunale, comprendeva una fiera gastronomica allestita nelle moderne vie Diaz e Matteotti, una sfilata storica per le vie di Legnano e una gara ippica che venne organizzata al locale campo sportivo Brusadelli (realizzato come centro sportivo per il dopolavoro del Cotonificio Dell'Acqua, ora \u00e8 intitolato a Pino Cozzi, storico presidente dell'Unione Sportiva Legnanese) e che non si concluse per la morte di un fantino, un adolescente di soli 15 anni poco allenato alle gare, che cadde da cavallo venendo ucciso sul colpo. Con la festa del Carroccio si pass\u00f2 quindi da celebrazioni civili austere e solenni a uno spettacolo folcloristico e sportivo, sebbene non fortunato, perlomeno nella sua prima edizione assoluta, a causa della disgrazia menzionata.\nCome conseguenza alla tragedia che colp\u00ec il giovane fantino, negli anni immediatamente successivi, la gara ippica non venne ripetuta, fermo restando l'organizzazione degli altri eventi, che continuarono ad avere luogo anche in seguito. Le dieci contrade che avrebbero partecipato alla prima edizione del palio di Legnano (1935) vennero istituite nel 1932 in occasione della festa del Carroccio: Ponzella, Olmina, San Bernardino, Legnarello, San Martino, Sant'Erasmo, Sant'Ambrogio, San Domenico, La Flora e San Magno, con le ultime otto che prendono ancora parte alla manifestazione moderna.\nStoria.\nGli anni trenta.\nLa prima edizione.\nIl Palio di Legnano, nella sua versione moderna, venne organizzato per la prima volta il 26 maggio 1935 tra le dieci contrade sopra menzionate, in seguito ridotte a otto. Il palio nacque quindi durante l'epoca fascista, in un contesto storico in cui le autorit\u00e0 statali erano impegnate a promuovere coercitivamente tutti gli aspetti legati al nazionalismo italiano richiamando, dove necessario, gli avvenimenti che segnarono in modo vittorioso la storia patria. Riferendosi alla prima edizione del palio, il gerarca fascista Rino Parenti scrisse:\nNelle prime edizioni prebelliche la vittoria al palio non era determinata solamente dalla gara ippica, ma anche da altre tre competizioni: una corsa a piedi, da una gara ciclistica e una competizione automobilistica. Alle contrade veniva poi assegnato un punteggio per ogni piazzamento nelle quattro specialit\u00e0, la cui somma proclamava la vincitrice del palio. La prima edizione della corsa ippica, che fu disputata nel 1935, venne vinta dalla contrada San Domenico, seguita da Legnarello e da La Flora. L'esordio del palio di Legnano fu un successo, sia di pubblico che organizzativo, tant'\u00e8 che vi presenziarono anche turisti provenienti da altre citt\u00e0 italiane.\nIl nome del fantino vincitore della prima edizione della corsa ippica, Vittorio Ciapparelli, \u00e8 per\u00f2 contestato da Franco Marini, gi\u00e0 Gran priore della contrada San Domenico e testimone oculare della corsa ippica del 1935: Marini sostiene che la competizione fosse stata in realt\u00e0 vinta da un cavallo scosso precedentemente condotto da Pierino Ramolini, avvenimento che venne ripreso e trasmesso, sempre secondo l'ex Gran priore della contrada San Domenico, dal cinegiornale Luce. La tesi di Marini \u00e8 per\u00f2 contraddetta dalle fonti ufficiali che riportano, come nome del fantino vittorioso, quello di Ciapparelli. Queste informazioni contraddittorie sono dovute al fatto che la corsa ippica, nelle prime edizioni, non era considerata di primaria importanza rispetto agli altri eventi della manifestazione, tant'\u00e8 che il suo primo albo d'oro venne compilato solo nel 1938: proprio su questa prima edizione dell'elenco dei vincitori della corsa ippica \u00e8 riportato il nome di Vittorio Ciapparelli.\nLe altre edizioni del decennio.\nLa prima edizione della corsa ippica venne disputata al campo Brusadelli, mentre in seguito la gara fu trasferita nello stadio cittadino di via Pisacane, dove viene organizzata tuttora. Il trasferimento allo stadio cittadino non fu la sola novit\u00e0 di quell'anno: dal canapo si pass\u00f2 ai nastri di partenza, e la monta a pelo venne sostituita dalla cavalcatura con la sella. Il canapo fu poi reintrodotto nel 1952 per poi essere sostituito dai nastri nell'anno successivo, mentre dal 1961 al 1963 la partenza dei cavalli venne decretata dall'apertura di gabbie. Nel 1963 furono reintrodotti i nastri di partenza, che furono sostituiti nel 1974, questa volta definitivamente, dal canapo.\nGi\u00e0 dalla seconda edizione (1936) il nome della manifestazione mut\u00f2 in \"Sagra del Carroccio\": ci\u00f2 fu dovuto ad un ordine diretto di Benito Mussolini, che obblig\u00f2 gli organizzatori della manifestazione legnanese a cambiare il nome dell'evento in modo tale che il termine \"palio\" fosse associato, in via esclusiva, solo all'omonima manifestazione di Siena. Il 5 giugno 1935, poco dopo il termine della prima edizione della manifestazione, Galeazzo Ciano, sottosegretario del Consiglio dei ministri del Regno d'Italia con delega alla Stampa e alla Propaganda, invi\u00f2 un telegramma al prefetto di Milano, immediatamente inoltrato al commissario prefettizio di Legnano, che riportava il seguente ordine:\nPer l'edizione del 1936 il comitato organizzatore fece uno sforzo per rendere la sagra pi\u00f9 suggestiva: le contrade furono maggiormente protagoniste nell'organizzazione e i soldati del 3\u00ba Reggimento \"Savoia Cavalleria\" di Milano vennero coinvolti nella sfilata storica, dove impersonarono la Compagnia della Morte. Alla seconda edizione della manifestazione parteciparono, come figuranti del corteo storico, anche altri militari delle forze armate italiane di stanza a Legnano. Nel 1936 i rioni storici vennero ridotti a nove, con la soppressione della contrada Ponzella, numero che scese a otto nel 1937, con la soppressione anche della contrada Olmina. La crescita popolare e qualitativa della manifestazione continu\u00f2 a progredire anche negli anni successivi, soprattutto per quanto riguarda la sfilata, che divent\u00f2 mano a mano sempre pi\u00f9 suggestiva.\nNel 1937 venne ufficialmente deciso di cadenzare la Sagra del Carroccio tutti gli anni: nell'occasione le contrade si dotarono di colori peculiari e di un gonfalone, mentre a capo dei rioni storici vennero messe importanti personalit\u00e0 della vita cittadina; \u00e8 a partire da questa edizione che inizi\u00f2 a diffondersi la competizione tra le contrade. Vennero poi istituiti tre comitati ufficiali per l'organizzazione della manifestazione: il comitato organizzativo vero e proprio, di pertinenza del dopolavoro dei dipendenti comunali, che si dedicava agli aspetti generali, e due comitati specifici che si occupavano, rispettivamente, degli aspetti artistici-culturali e di quelli prettamente amministrativi.\nLa Sagra del Carroccio fu interrotta dopo l'edizione del 1939: gli organizzatori non volevano irritare l'alleato tedesco con una manifestazione che richiamasse una vittoria militare italiana su armate teutoniche. Questo sentimento era condiviso anche dalle alte sfere, e quindi vennero sospesi tutti i festeggiamenti della data del 29 maggio che si tenevano sul territorio nazionale. All'edizione del 1939 presenziarono i principi di Savoia, alcune personalit\u00e0 militari e civili di Milano e le rappresentanze dei comuni un tempo coalizzati nella Lega Lombarda. Questa edizione ebbe un grande successo, sia tra la cittadinanza legnanese che tra i turisti, tanto che \u00e8 ricordata come tra le sagre meglio riuscite. A causa della sospensione della manifestazione, la copia della croce di Ariberto di Intimiano, ambito premio della gara ippica, venne conservata nella chiesa di Sant'Erasmo, edificio religioso di riferimento dell'omonima contrada vincitrice nel 1939, per pi\u00f9 di dieci anni.\nGli anni cinquanta.\nLa Sagra del Carroccio non venne ripresa che nel maggio del 1952 per iniziativa dell'associazione Famiglia Legnanese, del prevosto della citt\u00e0 e del comune di Legnano, questa volta totalmente sganciata dai significati politici imposti prima della guerra dal regime fascista; i fondi necessari per realizzare la sagra vennero messi a disposizione dall'Amministrazione comunale e da un prestito della Banca di Legnano. Anacleto Tenconi, all'epoca sindaco di Legnano, richiam\u00f2 cos\u00ec quei momenti:\nSempre Tenconi, rammenta cos\u00ec l'organizzazione della prima edizione postbellica:\nCome gi\u00e0 accennato, con la caduta del fascismo e la fine della seconda guerra mondiale, dalla manifestazione vennero eliminati quei connotati politici che tanto avevano caratterizzato le edizioni prebelliche. La Sagra del Carroccio, oltre al senso storico che richiama la famosa battaglia, acquis\u00ec anche un significato legato a quell'importante e sentito momento di festa della citt\u00e0 \u2014 con le contrade raccolte idealmente intorno al Carroccio \u2014 che vale ancora oggi. Umberto De Giovannini, presidente della Sagra del Carroccio dal 1952 al 1956, ricorda cos\u00ec il sentimento diffuso in occasione della prima edizione postbellica della manifestazione: \nCon la ripresa dell'organizzazione della manifestazione, la durata dei festeggiamenti pass\u00f2 da una a due settimane per poi evolvere, nel corso del tempo, a un mese intero, il cosiddetto \"Maggio Legnanese\". \u00c8 sempre del 1952 la rifinitura delle leggende di contrada, che vennero dotate di maggiori particolari e di una pi\u00f9 completa e ragionata descrizione.\nDal 1954 il palio di Legnano \u00e8 ufficialmente annoverato tra le manifestazione storiche italiane; nello stesso anno una rappresentanza dei protagonisti della Sagra del Carroccio, insieme ad altre undici delegazioni di manifestazioni storiche italiane, fu invitata alle celebrazioni Colombiane che furono organizzate a Genova dal 3 al 15 ottobre.\nNell'anno successivo venne istituito il collegio dei capitani e delle contrade, la cui funzione \u00e8 ancora oggi quella di coordinare le attivit\u00e0, le azioni e gli intenti degli stessi. Grazie all'opera del collegio, le contrade hanno rivestito nella manifestazione un ruolo sempre pi\u00f9 di primo piano. Dal 1955 il comitato organizzatore del palio di Legnano \u00e8 formato da questo collegio, dal comune di Legnano e dalla Famiglia Legnanese.\nLa gara ippica del 1955 \u00e8 stata sospesa e non attribuita per una partenza contestata a causa di un errore di uno dei giudici di gara, mentre quella dell'anno successivo fu avvelenata da polemiche per un altro errore dei giudici che \u2014 privi del fotofinish \u2014 qualificarono per la finale San Martino in luogo di Sant'Erasmo.\nNel 1959 \u00e8 stata realizzata, davanti alla chiesa del Santissimo Redentore, nella contrada Legnarello, una fontana monumentale su cui sono stati scolpiti gli stemmi delle contrade e i simboli pi\u00f9 importanti della sagra. Nello stesso anno, il 19 maggio 1959, papa Giovanni XXIII concesse udienza privata nella sala del trono al sindaco di Legnano in veste di supremo magistrato della sagra, ai capitani delle contrade e a una rappresentanza della Famiglia Legnanese.\nLe edizioni degli anni cinquanta della Sagra del Carroccio ebbero successo anche sui mezzi d'informazione: nel 1952 la manifestazione legnanese ebbe l'onore di comparire sulle copertine de \"La Domenica del Corriere\" e della rivista \"Grazia\" mentre, sempre nello stesso anno, il periodico satirico \"Candido\" colloc\u00f2 alla Sagra del Carroccio parte di una storia a fumetti di Giovannino Guareschi che aveva tra i protagonisti Stalin, Palmiro Togliatti, Pietro Nenni e Nilde Iotti. In questo decennio fu deciso anche un maggiore coinvolgimento della societ\u00e0 civile legnanese e dei comuni un tempo coalizzati nella Lega Lombarda.\nI finanziamenti di queste edizioni, oltre che dal comune di Legnano, che utilizzava gli incassi ottenuti dai biglietti venduti per assistere alla corsa ippica, provenivano dalla provincia di Milano e da soggetti privati come la Cariplo, il Banco Lariano e la Banca di Legnano: quest'ultima diverr\u00e0 poi, negli anni novanta, uno degli sponsor della manifestazione.\nGli anni sessanta.\nNel 1960 accadde un fatto curioso: uno \"sciopero\" di alcuni fantini, che non raggiunsero l'accordo economico con le loro contrade per partecipare al palio, nonostante le pressanti trattative che si protrassero quasi fino alla corsa ippica, caus\u00f2 la defezione, all'ultimo momento, di quattro di loro. Ogni fantino fu quindi obbligato a correre per due contrade.\nNel 1961 i capitani delle contrade di Legnano ebbero un incontro ufficiale con l'arcivescovo di Milano Giovanni Battista Montini, futuro papa Paolo VI, che si espresse cos\u00ec in riferimento alla manifestazione legnanese:\nLa corsa ippica del 1961 fu l'unica a cui partecip\u00f2 un fantino di sesso femminile, Cucca Felli, giovane cavallerizza di Casorate Sempione, che corse per la contrada San Magno lottando per la vittoria fino a met\u00e0 gara. Sempre nel 1961 la copia del Carroccio utilizzata nella manifestazione legnanese partecip\u00f2 al corteo storico organizzato a Torino in occasione del centesimo anniversario dell'Unit\u00e0 d'Italia.\nNel 1962 ebbe luogo un avvenimento fondamentale per la sagra: in quell'anno la sfilata storica venne riorganizzata completamente, con la qualit\u00e0 dei costumi che crebbe notevolmente. Inoltre i costumi, e la loro realizzazione, diventarono specifici della Sagra del Carroccio; fino al 1962 molti di essi erano presi in prestito da soggetti esterni alla manifestazione legnanese: la maggior parte degli abiti provenivano dal teatro alla Scala di Milano, dov'erano perlopi\u00f9 impiegati nell'opera \"La battaglia di Legnano\" di Giuseppe Verdi.\nNel 1969 viene aggiunta, alla sede della contrada di San Bernardino, la sala d'armi. Nell'occasione venne cambiato anche l'arredo, che da spartano divent\u00f2 di pregio, con mobili che richiamavano lo stile medievale. Questa sede della contrada di San Bernardino fu il primo maniero, nel senso moderno del termine, di un rione di Legnano. Tali erano l'importanza e la peculiarit\u00e0, che sue foto vennero stampate per anni sugli opuscoli e sui pieghevoli del palio.\nGli anni settanta.\nNel 1970 avvenne un fatto eclatante che dest\u00f2 parecchio scalpore. Giuseppe Gentili, detto \"Ciancone\", fantino della contrada La Flora, venne convinto da due contradaioli di San Bernardino a recarsi a Parma in un ristorante per consumare un pranzo prima della corsa. Finito il pasto i tre fecero ritorno a Legnano in ritardo per la gara ippica. Il fantino de La Flora non pot\u00e9 quindi partecipare alla corsa, e si invent\u00f2 un fantomatico rapimento compiuto dai contradaioli di San Bernardino. Le forze dell'ordine scoprirono poi l'inganno e arrestarono il fantino per falsa denuncia.\nDal 1971, nella corsa ippica, venne decretata l'abolizione della sella con il ritorno all'obbligo, da parte dei fantini, della monta a pelo, tipo di cavalcatura che aveva caratterizzato le prime edizioni del palio. Questo ritorno al passato port\u00f2, alla gara ippica della Sagra del Carroccio, la partecipazione dei famosi fantini che gi\u00e0 correvano, con questo tipo di monta, il palio di Siena e il palio di Asti. Tra essi vanno senz'altro ricordati Andrea Degortes (detto \"Aceto\"), Leonardo Viti (detto \"Canapino\"), Salvatore Ladu (detto \"Cianchino\"), Mario Cottone (detto \"Truciolo\") e Antonello Casula (detto \"Moretto\"). Nel 1974 venne reintrodotto, per la partenza della corsa ippica, il canapo.\nNel 1972 una mano ignota appicc\u00f2 un incendio al maniero della contrada di San Domenico, che distrusse la sede del rione e tutto ci\u00f2 che si trovava al suo interno, come le armi e i vestiti della sfilata. Di tutto il materiale conservato scamp\u00f2 al fuoco solo un abito maschile di velluto, che \u00e8 tuttora esposto al museo della contrada. \nL'edizione della sagra del 1976 fu speciale: si festeggiava infatti l'ottavo centenario della battaglia di Legnano. Nell'occasione vennero organizzati eventi culturali, sportivi, artistici e storici specifici che fecero da corollario alla manifestazione principale. I capitani delle contrade legnanesi furono i protagonisti, il 2 e 3 aprile, di una cavalcata rievocativa in costume d'epoca il cui percorso si snod\u00f2 tra Legnano e Pontida, sede dello leggendario giuramento che vide, secondo la tradizione, la nascita della Lega Lombarda: l'itinerario, lungo 70\u00a0km, fu diviso in due tappe, con un pernottamento intermedio nella notte del 2 aprile all'interno della Villa Reale di Monza. Sempre nello stesso anno venne predisposta una seconda cavalcata del capitani, questa volta destinata all'abbazia di Morimondo. Il Carroccio utilizzato nella sagra legnanese e la copia della croce di Ariberto di Intimiano vennero portati, il 14 maggio, con una solenne cerimonia, alla basilica di San Simpliciano di Milano. Negli anni seguenti i capitani hanno ripetutamente richiamato le fasi della battaglia di Legnano percorrendo a ritroso la calata di Federico Barbarossa nella Valle Olona, discesa che fu la premessa al celebre scontro armato del 29 maggio 1176.\nNel 1976 venne anche organizzato, all'Arena Civica di Milano, un palio straordinario, che venne vinto da San Magno; questa manifestazione venne preannunciata da una sfilata storica per le vie del capoluogo lombardo, dal Castello Sforzesco all'Arena Civica, che era formata da 600 figuranti. Sabato 29 maggio l'ottavo centenario venne festeggiato solennemente a Legnano con un corteo che part\u00ec da Palazzo Malinverni, municipio della citt\u00e0, e arriv\u00f2 al monumento al Guerriero di Legnano. La celebrazione si concluse poi alla Galleria di Legnano. La Sagra del Carroccio del 1976 fu particolarmente solenne e venne accompagnata da un'importante cornice di pubblico: lungo le vie di Legnano si assieparono infatti 50.000 persone. Il presidente della Repubblica Giovanni Leone non riusc\u00ec ad essere a Legnano per assistere alla manifestazione a causa di alcuni impegni. Il capo dello Stato sped\u00ec per\u00f2 un messaggio:\nLa gara ippica del 1977, vinta dalla contrada Sant'Erasmo, non venne assegnata a causa di alcuni accesi diverbi avvenuti alla fine della gara tra i fantini delle contrade di San Bernardino, La Flora e San Magno. La contrada di Sant'Erasmo, che avrebbe potuto inanellare quattro vittorie consecutive, per protesta, non partecip\u00f2 all'edizione successiva del palio.\nGli anni ottanta.\nNel 1980 venne organizzato un secondo palio straordinario, questa volta per celebrare il 25\u00ba anniversario della fondazione del collegio dei capitani e delle contrade, che venne poi vinto da San Martino. Anche in questa occasione, per commemorare tale ricorrenza, vennero organizzati molti eventi speciali che furono propedeutici alla sagra vera e propria. Inoltre, le contrade diventarono paragonabili ad associazioni vere e proprie venendo dotate di uno statuto che descrive dettagliatamente ancora oggi le loro prerogative; questo mutamento fu reso necessario perch\u00e9 con il passare dei decenni le attivit\u00e0 dei rioni storici si erano ampliate sempre di pi\u00f9: la vita delle contrade andava quindi regolamentata con maggiore precisione. \u00c8 di questi anni anche il rafforzamento dell'orgoglio di appartenenza al proprio rione storico e l'acuirsi della rivalit\u00e0 tra le contrade. Queste ultime, a partire da questo decennio, iniziarono ad acquistare a proprie spese i manieri che le ospitavano e cominciarono ad allestire, all'interno di questi ultimi, i musei di contrada. Inoltre, continu\u00f2 il processo di miglioramento della qualit\u00e0 dei costumi della sfilata storica, che divennero sempre pi\u00f9 ricercati e di fattura superiore.\nLa finale del 1981 venne corsa due volte a causa dell'arrivo in perfetta parit\u00e0 di San Domenico e San Bernardino, tanto che non si riusc\u00ec a stabilire il vincitore nemmeno al fotofinish. Si corse quindi un'ulteriore finale ridotta a queste sole due contrade e disputata su un percorso di tre giri del campo, dove vinse San Domenico\nNel 1983 una delegazione rappresentativa del palio fu invitata a Costanza, in Germania, per la commemorazione dell'ottavo centenario dell'omonimo trattato di pace, epilogo della lotta tra Federico Barbarossa e la Lega Lombarda, mentre l'edizione del 1984 della corsa ippica fu l'unica ad essere rinviata per avverse condizioni meteorologiche; la gara ippica venne poi corsa la domenica seguente. La sfilata storica, invece, non ebbe luogo. Sempre nel 1984 una rappresentativa della manifestazione legnanese venne invitata, dalla Regione siciliana, alla Sagra del mandorlo in fiore di Agrigento. \nNel 1985 il Carroccio utilizzato nella sagra venne completamente rifatto secondo criteri pi\u00f9 simili a quelli dell'originale carro medioevale che venne utilizzato nella battaglia di Legnano grazie alla consultazione di fonti dell'epoca, che riuscirono a fornire informazioni dettagliate sulle sue caratteristiche; sia i materiali che le tecniche costruttive utilizzate per realizzare la nuova copia del Carroccio ricalcarono quelle risalenti al Medioevo. Per la costruzione del nuovo carro simbolico vennero coinvolti artigiani e aziende specializzate. Al nuovo Carroccio sono state poi applicate otto formelle riportanti gli stemmi delle contrade di Legnano. Questo nuovo carro, che ha dimensioni 2,60 x 5,40 x 6 m, \u00e8 perfettamente funzionante e ricopre un ruolo, simbolico e storico, unico nel suo genere.\nDal 1986 il ruolo dell'Amministrazione comunale nell'organizzazione della sagra legnanese crebbe d'importanza: \u00e8 infatti di quell'anno l'istituzione della carica di cavaliere del Carroccio, che \u00e8 nominato dal supremo magistrato, ovvero dal sindaco di Legnano su proposta del collegio dei capitani e della Famiglia Legnanese, e che ancora oggi caratterizza il palio di Legnano. In altre parole, il comando dell'organizzazione della sagra pass\u00f2 al comune di Legnano, che inizi\u00f2 ad esercitarlo tramite un comitato direttivo. In aggiunta, il bilancio preventivo e quello consuntivo della manifestazione, nonch\u00e9 il programma dettagliato dell'evento, a partire da tale data, iniziarono ad essere preventivamente approvati dal Consiglio comunale: i conti economici, in particolare, vennero inclusi nel bilancio del comune di Legnano.\nQuesto cambiamento fu reso necessario per legare alla Sagra del Carroccio una persona giuridica a cui associare le responsabilit\u00e0 amministrative, finanziarie e penali della manifestazione. Essendo protagonista il comune, nell'organizzazione dell'evento venne coinvolta sempre di pi\u00f9 la societ\u00e0 civile della citt\u00e0 di Legnano: dalle associazioni alle forze armate di stanza a Legnano, dalle parrocchie alle aziende, dai commercianti agli artigiani.\nFino al 1987 era parte della manifestazione legnanese anche l'esibizione degli sbandieratori: vennero eliminati dal programma perch\u00e9 non contestualizzati storicamente. Gli sbandieratori, infatti, comparvero qualche secolo dopo la battaglia di Legnano. Essendo per\u00f2 entrati nell'immaginario collettivo dei legnanesi, nel 2016, \u00e8 stata decisa la loro reintroduzione nel programma ufficiale del palio di Legnano.\nDagli anni novanta al XXI secolo.\nFurono gli anni novanta a conoscere il maggior sviluppo della Sagra del Carroccio. In questo decennio si super\u00f2 il cosiddetto \"Maggio Legnanese\", ovvero quella serie di manifestazioni legate alla sagra che venivano organizzate solamente durante questo mese dell'anno: a partire da questa decade, gli eventi iniziarono ad essere predisposti anche in altri periodi dell'anno, arricchendo il programma della manifestazione legnanese con molti altri tipi di avvenimenti, cos\u00ec da dare alla Sagra del Carroccio un respiro molto pi\u00f9 ampio. \nNel 1990 \u00e8 stata fondata la commissione permanente dei costumi, che si occupa della conformit\u00e0 del materiale usato nella sfilata storica rispetto alla fattura delle armi, degli abiti e delle acconciature in uso nel XII secolo; questo comitato \u00e8 stato ufficialmente inserito nel regolamento della sagra nel 1995. Nei suoi primi anni di attivit\u00e0 la commissione permanente dei costumi fece un lavoro di miglioramento e perfezionamento degli abiti indossanti dai figuranti delle contrade, per poi passare ad un ruolo di supervisione e consulenza. \nNel 1991 una delegazione della Sagra del Carroccio formata da un centinaio di rappresentanti fu invitata alla \"F\u00eate de la Renaissance\" di Lione, in Francia, durante la quale sfil\u00f2 in costume per le vie cittadine della citt\u00e0 transalpina riproducendo il corteo storico della manifestazione legnanese. L'anno successivo una delegazione della citt\u00e0 di Lione e delle sue contrade, denominate \"les Pennones de Lion\", presenziarono alla Sagra del Carroccio.\nDal 1992 \u00e8 attiva, su volere del collegio dei capitani e delle contrade, una commissione veterinaria che segue attentamente lo sviluppo della gara ippica e che si occupa dell'idoneit\u00e0 medica dei cavalli; in caso di infortunio di questi ultimi interviene una clinica veterinaria locale che si prende subito cura degli animali feriti. Inoltre questa commissione \u00e8 stata fornita di ampi poteri decisionali, tanto che pu\u00f2 decretare l'immediata estromissione dalla gara di un cavallo considerato non idoneo. Dal 1992 trova anche spazio, tra gli eventi legati al Palio, \"La Fabbrica del Canto\", manifestazione musicale corale internazionale nata nel 1992 su iniziativa dell'Associazione Musicale Jubilate. Dal 1993, in seno alla sagra legnanese, iniziarono poi ad essere predisposte mostre e conferenze sul Medioevo.\nData la qualit\u00e0 riconosciuta del materiale utilizzato durante la sfilata storica, nel 1995 \u00e8 stata organizzata, all'interno del museo nazionale della scienza e della tecnologia di Milano, una mostra avente per oggetto l'esposizione degli abiti, degli ornamenti e delle armi del corteo storico della manifestazione legnanese. Nel 1996 \u00e8 stata introdotta la sfilata a tema: ogni contrada partecipa al corteo storico mostrando un aspetto particolare del Medioevo (la guerra, il lavoro, la musica, ecc.). Nel 1997, agli eventi collegati alla sagra, si \u00e8 aggiunto un laboratorio teatrale. Nel maggio del 1998 venne organizzata una cavalcata in costume d'epoca dei capitani delle contrade, il cui percorso si snod\u00f2 da Legnano al monastero di Cairate, luogo in cui il Barbarossa pernott\u00f2 la notte precedente alla battaglia.\nNel 2002 la sfilata storica del palio di Legnano \u00e8 stata riproposta anche al \"Columbus Day\" di New York. Nello stesso anno Casa Savoia, ovvero la dinastia regnante in Italia dal 1861 al 1946, concesse ufficialmente il titolo di \"sovrana\" alla contrada La Flora. Per il 50\u00ba anniversario di costituzione del collegio dei capitani e delle contrade, nel 2005, \u00e8 stato disputato un altro palio straordinario, il cosiddetto \"palio d'Onore\".\nNel 2006 la manifestazione \u00e8 tornata a chiamarsi ufficialmente \"palio di Legnano\". L'edizione del 2006 \u00e8 stata invece sospesa e non attribuita per un'invasione di pista dei contradaioli di San Domenico; il collegio dei magistrati del palio, oltre a non assegnare l'edizione del 2006, commin\u00f2, alla contrada di San Domenico, un'ammenda di 10.000 euro squalificandola per l'edizione del 2007.\nL'edizione del 2009 della corsa ippica fu invece la prima ad essere disputata sulla sabbia. Nel 2015 il palio venne deciso dal fotofinish tra accese polemiche: Sant'Ambrogio e Legnarello arrivarono quasi in parit\u00e0, e quindi fu fatto ricorso alla tecnologia, che decret\u00f2 la vittoria di questi ultimi. A causa delle controversie che ne sono scaturite, dal 2016 \u00e8 cambiato il regolamento del palio in materia di fotofinish: quest'ultimo potr\u00e0 essere utilizzato solo se richiesto dal giudice d'arrivo, dal cavaliere del Carroccio e da almeno uno dei tre magistrati. L'edizione del 2020 non \u00e8 stata disputata a causa della pandemia di COVID-19.\nLe contrade.\nGli otto rioni storici.\nLe otto contrade di Legnano, i cui motti sono stati introdotti nel 1955, sono:\nOgnuna delle otto contrade ha una reggenza formata da un capitano, da un gran priore e da una castellana. I capitani degli otto rioni storici sono riuniti nel collegio dei capitani e delle contrade, che \u00e8 stato fondato nel 1955 e che ha la funzione di coordinare le attivit\u00e0, le azioni e gli intenti degli stessi. Questo collegio, che \u00e8 presieduto dal gran maestro del collegio dei capitani e delle contrade, ha sede all'interno del castello Visconteo di Legnano.\nL'antagonismo e la competizione tra le contrade sono molto avvertiti, con una forte componente goliardica e particolarmente nel periodo dell'anno in cui viene organizzato il palio, fermo restando il forte rispetto reciproco che porta al mutuo aiuto nell'organizzazione della manifestazione come nel caso, ad esempio, dei frequenti scambi del materiale utilizzato nelle sfilata. Per evitare le burle, che sono frequenti vicino alla data del palio, i cavalli che parteciperanno alla corsa ippica, alla vigilia di quest'ultima, vengono nascosti in un posto segreto e curati a vista dai contradaioli.\nSono due le contrade legnanesi che hanno un titolo aggiuntivo nel nome; San Magno ha nella denominazione il termine \"nobile\", che deriva dal territorio del rione, che include il centro storico di Legnano, e dal fatto che fin dai tempi pi\u00f9 antichi, all'interno dei confini della contrada, sono presenti diverse famiglie di nobile lignaggio, mentre La Flora si fregia del titolo di \"sovrana\", attribuzione che \u00e8 stata concessa da Casa Savoia nel 2002.\nLe attivit\u00e0 delle contrade.\nDurante il corso dell'anno le contrade organizzano feste, eventi culturali e storici, oltre che manifestazioni folcloristiche e di beneficenza. Nei primi decenni di esistenza della manifestazione, i manieri era frequentati solo durante il mese precedente al palio, ma con il passare degli anni le attivit\u00e0 delle contrade hanno conosciuto una costante fase di crescita che hanno portato i rioni storici a diversificare le iniziative, con l'organizzazione di queste ultime che avvengono durante tutto l'anno. Le contrade sono state spesso protagoniste, anche finanziariamente, nei restauri degli edifici storici del rione, come le chiese a cui le contrade fanno riferimento.\nDi grande richiamo \u00e8 la cena propiziatoria della vigilia, che viene organizzata la sera prima del palio e che \u00e8 salutata dalla contrada agghindata a festa, a cui partecipano centinaia di contradaioli e il fantino che correr\u00e0 la gara ippica.\nI manieri.\nLe contrade hanno sede nei cosiddetti \"manieri\"; a volte i manieri, che sono di propriet\u00e0 delle contrade, sono ospitati in antiche corti lombarde, cio\u00e8 in edifici particolarmente legati al territorio, in special modo a quello del rione storico di cui sono sede.\nI manieri ospitano tutte le attivit\u00e0 della contrada nonch\u00e9 i costumi, le armi e gli ornamenti della sfilata storica, i cimeli e gli stendardi \u2014 sia del presente sia del passato \u2014 oltre che l'archivio documentale della contrada.\nLe contrade soppresse.\nNei primi anni in cui fu disputato il palio di Legnano esistevano anche le contrade della Ponzella e di Mazzafame e dell'Olmina, che furono inglobate, rispettivamente, da San Bernardino e La Flora (nel 1936) e da Legnarello (nel 1937); furono accorpate negli anni trenta perch\u00e9 all'epoca i quartieri a cui facevano riferimento non erano molto abitati, e quindi avevano grandi difficolt\u00e0 a sostenere economicamente la partecipazione al palio.\nI gonfaloni delle due contrade soppresse partecipano ancora alla sfilata storica del palio di Legnano: in particolare, seguono il gonfalone delle contrade a cui sono state annesse, provviste della loro scorta armata.\nL'organizzazione del palio.\nI motivi che spingono i legnanesi a organizzare annualmente il palio con grande profusione di sforzi e mezzi \u2014 anche finanziari \u2014 sono espressi dall'articolo 1 del regolamento della manifestazione, che recita:\nL'organizzazione del palio, strutturata in questo modo dal 1986, ovvero da quando la sua guida \u00e8 passata all'Amministrazione comunale, \u00e8 condotta dal comitato del palio, che \u00e8 composto dal supremo magistrato, dal cavaliere del Carroccio, dal gran maestro del collegio dei capitani e delle contrade, dal presidente della Famiglia Legnanese, dai gran priori e da altri componenti che sono in rappresentanza della Giunta comunale, del Consiglio comunale, della Famiglia Legnanese e del collegio dei capitani e delle contrade. Il supremo magistrato, che \u00e8 il sindaco di Legnano, decreta, tramite un bando pubblico, l'inizio ufficiale del palio.\nVi \u00e8 poi il collegio dei magistrati del palio, che \u00e8 formato dal gran maestro del collegio dei capitani e delle contrade, dal presidente dell'associazione Famiglia Legnanese e dal supremo magistrato, che ne presiede le sedute. Questo organismo ha la funzione di risolvere le controversie tra le contrade. Infine, per assicurarsi che il cerimoniale della manifestazione sia scrupolosamente osservato, il collegio dei magistrati del palio e il cavaliere del Carroccio, consultato il comitato del palio, nomina due cerimonieri che provengono dalle contrade e che si affiancano al cerimoniere ufficiale del comune di Legnano.\nIl cavaliere del Carroccio, che riveste il ruolo di responsabile esecutivo dell'organizzazione del palio, \u00e8 nominato dal supremo magistrato sentiti il presidente della Famiglia Legnanese e il gran maestro del collegio dei capitani e delle contrade. Un compito molto importante del cavaliere del Carroccio \u00e8 quello di nominare il mossiere della corsa ippica. Fino al 1985 le funzioni del cavaliere del Carroccio erano attribuite al presidente della Sagra del Carroccio.\nNelle edizioni precedenti alla seconda guerra mondiale gli aspetti organizzativi era molto differenti, dato che erano fortemente condizionati dal potere politico. Era presente un consiglio del palio, che era formato dalle autorit\u00e0 politiche e militari del regime fascista, da un'assemblea costituita dai capitani delle contrade, ovvero da coloro che reggono i rioni storici ancora oggi, e da un cosiddetto \"Magistrato\", che era un organo collegiale costituito da due membri nominati dal segretario del fascio e dal podest\u00e0 di Legnano. Dal 1952, quando l'organizzazione del palio venne ripresa dopo la pausa dovuta agli eventi bellici della seconda guerra mondiale, l'allestimento della manifestazione venne demandato interamente alla Famiglia Legnanese. Questa situazione dur\u00f2 fino al 1986 quando, come gi\u00e0 accennato, l'organizzazione pass\u00f2 all'Amministrazione comunale.\nLa manifestazione.\nGli eventi propedeutici.\nLa manifestazione possiede un cerimoniale comprendente alcuni importanti avvenimenti che sono propedeutici alla sfilata storica e alla corsa ippica. Il primo di questi \u00e8 la \"traslazione\" della croce di Ariberto d'Intimiano dall'edificio religioso di riferimento della contrada che ha conquistato la precedente edizione del palio, alla chiesa principale di Legnano, la basilica di San Magno. Poco dopo, il supremo magistrato, ovvero il sindaco di Legnano, indice ufficialmente il palio tramite un bando pubblico:\nIn seguito c'\u00e8 l'investitura civile dei capitani delle contrade, che un tempo avveniva il giorno del santo patrono della citt\u00e0, san Magno (5 novembre), ma che dal 2008 \u00e8 stata spostata in prossimit\u00e0 del palio per fornire a questo evento una migliore visibilit\u00e0. Il testo del giuramento dei capitani davanti ai magistrati del palio recita:\nSuccessivamente le contrade si iscrivono ufficialmente al palio, avvenimento che \u00e8 preceduto dalla presentazione solenne delle reggenze delle stesse. Questi eventi sono preannunciati dal seguente discorso del supremo magistrato:\nPoi, al terzo venerd\u00ec di maggio, nella basilica di San Magno prende luogo la veglia della croce di Ariberto di Intimiano, a cui partecipano le rappresentanze delle contrade; questa cerimonia religiosa \u00e8 caratterizzata da una liturgia ben precisa, con letture e canti sacri specifici.\nGli avvenimenti propedeutici continuano a Palazzo Malinverni, municipio della citt\u00e0, la mattina del giorno del palio, all'ultima domenica di maggio, con la resa degli onori da parte dei Gran priori, dei capitani e delle castellane al supremo magistrato e ai rappresentanti dei comuni un tempo coalizzati nella Lega Lombarda che annualmente si presentano a Legnano nel giorno del palio. Il cerimoniale continua poi con il giuramento dei rappresentanti delle contrade dinanzi alla copia della croce di Ariberto di Intimiano, con il quale i protagonisti del palio promettono, similmente a quanto fatto dai soldati della Lega Lombarda prima della battaglia di Legnano, unit\u00e0 e fedelt\u00e0 in nome della libert\u00e0.\nIl cerimoniale prosegue con una messa solenne officiata sul Carroccio, nell'occasione sistemato in piazza San Magno, di fronte all'ingresso principale della basilica e a fianco di Palazzo Malinverni. Dopo questo rito sacro, vengono liberati dei colombi in ricordo della celebre leggenda raccontata da Galvano Fiamma: quest'ultimo sostenne che, durante la battaglia di Legnano, tre colombi si fossero posati sull'antenna del Carroccio causando la sconfitta del Barbarossa dopo essere usciti dalle sepolture dei santi Sisinnio, Martirio e Alessandro (i cosiddetti \"santi Martiri\", che sono festeggiati proprio il 29 maggio) alla basilica di San Simpliciano di Milano. La cerimonia si conclude poi con l'investitura religiosa dei capitani e la benedizione dei cavalli e dei fantini che prenderanno parte alla corsa ippica.\nLa sfilata storica.\nNel pomeriggio del giorno del palio, poco prima della corsa ippica, per le strade della citt\u00e0 si tiene una sfilata storica che \u00e8 formata da pi\u00f9 di 200 cavalli e 1.000 figuranti in costume medievale i cui abiti, scudi, armi, ecc., rispecchiano scrupolosamente quelli del XII secolo. Le contrade, la cui iscrizione alla corsa ippica \u00e8 facoltativa, sono invece obbligate a partecipare alla sfilata ippica con un numero massimo di centodieci figuranti e di sedici cavalli. Tutti i cavalli impiegati nella sfilata sono condotti a mano da esperti palafrenieri.\nCome gi\u00e0 accennato, gli abiti utilizzati nei primi decenni della manifestazioni provenivano dal Teatro alla Scala di Milano, dov'erano perlopi\u00f9 impiegati nell'opera \"La battaglia di Legnano\" di Giuseppe Verdi. Tali abiti erano per\u00f2 stati pensati per questa opera lirica, e quindi la loro foggia era notevolmente influenzata dal romanticismo verdiano, cos\u00ec da avere uno stile rinascimentale anzich\u00e9 romanico, ovvero della foggia corrispondente all'epoca storica in cui fu combattuta la battaglia di Legnano. Gli abiti utilizzati dal 1962 in poi sono invece commissionati dalla reggenza di ogni contrada a sartorie artigianali specializzate.\nCon la scelta di creare una collezione di abiti autonoma, venne deciso di focalizzarsi sui 50 anni prima e sul mezzo secolo dopo il celebre scontro armato del 29 maggio 1176. Vennero quindi compiuti studi approfonditi per riuscire a realizzare abiti il pi\u00f9 possibile conformi alle fogge utilizzate in questo periodo storico: in particolare, fu di grande aiuto la collezione di sculture creata da Benedetto Antelami, artista contemporaneo alla battaglia di Legnano che realizz\u00f2 un gran numero di statue, opere che sono ricchissime di dettagli, in special modo dei vestiti. Furono preziosi anche i reperti conservati all'interno dei Musei Vaticani, del Grande Museo del Duomo di Milano e in altri spazi espositivi sparsi nella penisola italiana, in Germania e in Francia.\nCome gi\u00e0 accennato, la conformit\u00e0 che il materiale della sfilata deve avere nei confronti delle conoscenze storiche riguardanti la vita militare e civile del XII secolo \u00e8 controllata dalla commissione permanente dei costumi. Tale commissione, che \u00e8 formata da tre esperti di caratura nazionale designati dal comitato organizzatore e da due rappresentanti per contrada, \u00e8 stata istituita nel 1990 dal collegio dei capitani e delle contrade.\nLa sfilata inizia con i cortei delle singole contrade, che dal proprio maniero si dirigono nel centro della citt\u00e0 per la sfilata vera e propria. Quest'ultima si apre con un corteo formato dalle bande musicali delle municipalit\u00e0 un tempo coalizzate nella Lega Lombarda. I loro componenti indossano la divisa del corpo musicale d'appartenenza e portano il gonfalone del proprio comune (quello di Legnano chiude questa parte del corteo). Il tipo di musica suonata \u00e8 di carattere militare.\nLa parte centrale della sfilata \u00e8 costituita da figuranti provenienti dalle contrade che sono vestiti in abiti medioevali. Ogni rione storico sfila seguendo un tema preciso; la contrada che chiude questa parte del corteo \u00e8 quella che ha vinto il palio dell'anno precedente, mentre le altre sfilano, partendo dalla testa del corteo, in ordine crescente di vittorie). A parit\u00e0 di numero di vittorie, la pi\u00f9 lontana dalla testa della sfilata \u00e8 quella con l'ultima vittoria pi\u00f9 recente. I soggetti rappresentati dalle otto contrade, che sono stati introdotti nel 1996 per meglio rappresentare l'atmosfera medioevale, sono:\nLa sfilata storica per le vie cittadine termina con il passaggio del Carroccio trainato da sei buoi bianchi e dal transito del suo seguito armato che \u00e8 formato, tra l'altro, dai figuranti che interpretano i cavalieri della Compagnia della Morte. Il corteo si snoda tra le vie di Legnano per finire allo stadio Giovanni Mari, nell'occasione addobbato con una scenografia di stile medievale.\nSul Carroccio \u00e8 sistemata la copia della croce di Ariberto di Intimiano (amb\u00ecto premio della corsa ippica), un altare e la \"martinella\", ovvero dalla campana che in epoca medievale aveva la funzione di richiamare i soldati intorno al carro. La martinella viene fatta suonare all'interno dello stadio a sfilata terminata, dopo che si sono liberati in volo dei colombi, richiamando per la seconda volta la gi\u00e0 citata leggenda raccontata da Galvano Fiamma. Sul Carroccio sono situati nove figuranti, tre con abiti religiosi e sei con abiti civili che impersonano dei musici, essendo dotati chiarine.\nNel 2000 \u00e8 stato identificata la martinella originale della battaglia di Legnano: si trovava custodita sul campanile dell'eremo di Sant'Alberto di Butrio di Ponte Nizza, in provincia di Pavia. Nello stesso anno in cui venne effettuato ritrovamento, fu fatta sfilare nel corteo storico della Sagra del Carroccio.\nGli eventi precedenti alla corsa ippica.\nAll'interno dello stadio sono previsti altri momenti fortemente simbolici. Inizialmente sfilano i rappresentanti delle forze armate presenti a Legnano (Carabinieri, Polizia di Stato, Guardia di Finanza e polizia locale), dopo seguono i gonfaloni civici dei comuni un tempo coalizzati nella Lega Lombarda, i vessilli della citt\u00e0 metropolitana di Milano e della Regione Lombardia, poi passano in corteo gli stendardi delle associazioni legnanesi ed infine sfila il gonfalone civico di Legnano; quest'ultimo rende poi gli onori alle autorit\u00e0 e agli altri gonfaloni comunali.\nSfilato il gonfalone di Legnano e resi gli onori agli altri stendardi comunali e alle autorit\u00e0, dopo l'alzabandiera del tricolore e l'esecuzione de \"Il Canto degli Italiani\" di Goffredo Mameli e Michele Novaro, inno nazionale italiano dal 1946, entrano nello stadio i rappresentanti delle contrade, rigorosamente in ordine alfabetico, con il rione che ha vinto l'ultimo palio che chiude questa parte del corteo; poi entra il Carroccio trainato da sei buoi bianchi e il gruppo di figuranti, un tempo formato da giovani soldati di leva di stanza nella dismessa caserma legnanese dell'Esercito Italiano, che impersonano il drappello armato che difese questo carro militare durante la battaglia di Legnano; questa fase del palio \u00e8 chiusa con l'ingresso dei figuranti che interpretano la Compagnia della Morte.\nA questo punto della manifestazione i rappresentanti delle contrade si spostano al centro dello stadio e rendono solennemente onore al Carroccio. Durante la cerimonia il cancelliere pronuncia queste parole:\nSubito dopo la resa degli onori al Carroccio avviene il volo dei colombi, che \u00e8 accompagnato dal rintocco della martinella e dal suono delle chiarine dei musici del Carroccio. Poco dopo il supremo magistrato decreta, previo sorteggio, le batterie eliminatorie della corsa ippica. Tutti i protagonisti di questa fase lasciano quindi il campo per poter permettere ai figuranti della Compagnia della Morte, poco prima della corsa ippica, di riproporre la carica che fu fatta, secondo la leggenda, dalla compagine militare guidata da Alberto da Giussano nelle fasi conclusive della battaglia di Legnano.\nLa corsa ippica.\nIl momento culminante del palio \u00e8 la corsa ippica a pelo che si corre, come gi\u00e0 accennato, nello stadio della citt\u00e0. La gara, a cui partecipano le otto contrade storiche, viene disputata nel tardo pomeriggio dell'ultima domenica di maggio.\nLa corsa ippica, che si svolge su terreno sabbioso, inizia con due batterie eliminatorie a cui prendono parte quattro contrade ciascuna. In queste batterie eliminatorie i fantini delle contrade devono compiere 4 giri dell'anello, ognuno dei quali misura circa 240 metri. La finale che assegna il palio, a cui accedono le prime due classificate di ogni batteria, comprende invece 5 giri dell'anello. La corsa ippica pu\u00f2 essere vinta anche da un cavallo scosso, ovvero da un cavallo che resta senza la monta del fantino durante una corsa, purch\u00e9 non compia violazioni al regolamento. Per quanto riguarda i fantini, il regolamento non precisa nessuna limitazione sulla loro scelta da parte delle contrade.\nLa composizione delle batterie e l'ordine di disposizione dei cavalli al canapo (dal pi\u00f9 vicino allo steccato al pi\u00f9 esterno), come gi\u00e0 accennato, sono definiti da un sorteggio che avviene prima della gara. Colui che fa partire i cavalli nelle batterie eliminatorie e nella finale \u00e8 il mossiere, che \u00e8 investito del suo ruolo dal cavaliere del Carroccio e che decreta la partenza con l'abbassamento del canapo.\nLa sera del venerd\u00ec che precede la corsa ippica si svolge la cosiddetta \"provaccia\", ovvero una gara che viene disputata con lo stesso regolamento del palio a cui partecipano dei fantini emergenti o di origine locale. La provaccia, che \u00e8 dedicata a Luigi Favari, gi\u00e0 presidente del comitato organizzatore del palio, \u00e8 preceduta da un'altra corsa ippica a cui prendono parte, questa volta, dei pony montati da giovanissimi fantini. La provaccia venne introdotta nel 1985 sulla scorta dell'entusiasmo scaturito dall'organizzazione dell'edizione straordinaria del Palio del 1980; nelle prime edizioni, al memorial Luigi Favari, erano associate altre manifestazioni sportive come partite di calcio e gare di tiro alla fune. Proprio alla provaccia si \u00e8 registrata l'unica vittoria di un cavallo scosso: nel 2017 ha vinto Legnarello grazie a un cavallo senza il fantino che \u00e8 stato disarcionato durante la gara. Se una contrada vince, nello stesso anno, sia il palio che la provaccia, si dice che ha \"fatto cappotto\".\nI simboli della vittoria.\nLa contrada vincitrice della gara ippica ha diritto di conservare, all'interno della chiesa a cui fa riferimento, la croce di Ariberto da Intimiano, ovvero una scultura a sbalzo di rame del 1936 opera dell'artigiano legnanese Luciano Sai che riproduce, su scala ridotta, la croce medioevale originale; quest'ultima, che venne donata al monastero di San Dionigi da Ariberto da Intimiano, arcivescovo di Milano dal 1018 al 1045, \u00e8 conservata all'interno del museo del Duomo di Milano. Venne realizzata grazie al contributo dell'industriale locale Pino Mocchetti, capitano della contrada Legnarello dal 1935 al 1936.\nLa copia della croce medievale \u00e8 custodita dal rione vincitore fino all'edizione successiva del palio. Anche la cerimonia ufficiale che consegna la croce alla contrada vincitrice \u00e8 chiamata \"traslazione della croce\": questo evento avviene solennemente la sera del sabato successivo al palio.\nAltri simboli della vittoria sono la croce pettorale, ovvero un crocefisso d'oro copia del prezioso oggetto posto sul Carroccio durante la battaglia di Legnano, che viene assegnato al capitano della contrada vincitrice e che viene riconsegnato poco prima del palio successivo; la banda della vittoria, ovvero uno stendardo bianco e rosso (i colori dello stemma comunale di Legnano) che riporta la data della vittoria in numeri romani e che viene consegnato alla contrada vincitrice a titolo definitivo; il peso d'argento, che \u00e8 una preziosa scultura di 1176 grammi il cui peso richiama l'anno della battaglia (1176) e che viene consegnata alla contrada vincitrice a titolo definitivo, essendo realizzato ogni anno da un artista diverso. Il peso d'argento, la cui foggia cambia ogni anno, fu introdotto nel 1992 e richiama un analogo premio assegnato alla contrada vincitrice nelle prime edizioni del palio.\nPer tradizione, alla fine della corsa ippica, il monumento al Guerriero di Legnano viene bardato con i colori della contrada vincitrice. La contrada che non vince il palio da pi\u00f9 tempo \u00e8 invece chiamata \"Nonna\".\nI fantini e i cavalli.\nTra i fantini che entrarono nell'immaginario collettivo dei legnanesi ci furono Vittorio Ciapparelli e Antonio Braca (detto \"Cucciolo\"), protagonisti negli anni trenta, e Angelo Lorenzetti, plurivittorioso negli anni cinquanta. In seguito, i fantini pi\u00f9 amati furono Rosario Pecoraro (detto \"Tristezza\"), Maurizio Franchini (detto \"Maurizio\") e Francesco Cuttone (detto \"Mezz'etto\").\nDagli anni settanta in poi, con il ritorno della monta a pelo, memorabili furono le vittorie di Leonardo Viti (detto \"Canapino\"), Vincenzo Foglia (detto \"Frasca\"), Salvatore Ladu (detto \"Cianchino\"), Andrea Degortes (detto \"Aceto\"), Mario Cottone (detto \"Truciolo\"), Maurizio Farnetani (detto \"Bucefalo\"), Sebastiano Deledda (detto \"Legno\"), Antonello Casula (detto \"Moretto\"), di Martin Ballesteros (detto \"Pampero\"), Silvano Mulas (detto \"Voglia\"), Giuseppe Zedde (detto \"Gingillo\"), Valter Pusceddu (detto \"Bighino\"), Maurizio Farnetani (detto \"Bucefalo\"), Dino Pes (detto \"Velluto\"), Giovanni Atzeni (detto \"Titt\u00eca\").\n\"Aceto\", il fantino pi\u00f9 famoso legato al mondo dei pali, nonostante abbia partecipato alla manifestazione legnanese ben tredici volte, riusc\u00ec a vincere solo una volta, nel 1974 per la contrada Sant'Erasmo. Il record di vittorie nel palio di Legnano \u00e8 invece ad appannaggio di Leonardo Viti, detto \"Canapino\", e di Maurizio Farnetani, detto \"Bucefalo\", con quattro vittorie ciascuno.\nDest\u00f2 scalpore un evento unico nella storia del palio di Legnano che riguarda un fantino e che avvenne nel 1987: la squalifica a vita del fantino Mario Cottone, detto \"Truciolo\", a causa della sua partecipazione, insieme ad alcuni contradaioli di San Martino, a una spedizione punitiva nel maniero di Legnarello avvenuta alla sera della vigilia del palio.\nI cavalli pi\u00f9 celebrati sono stati \"Incantatella\", \"Atomica\", \"Valsandro\", \"Sir Brunetto\", \"Faberina\" e \"Tullipan\" per San Bernardino, \"Tom Jones\", \"Pou Pouch\", \"Peccatrice\", \"Fasciariba\" e \"Phantasm\" per San Magno, \"Muccia\", \"Tigri\", \"Raggio di Sole\" e \"Veronica Gambara\" per Legnarello, \"Lugano\", \"Dominga\", \"Hirish Karaban\", \"Master Funes\" e \"Vittorio\" per San Domenico, \"Salazar\", \"Capriccio\" e \"Shibo\" per Sant'Ambrogio, \"Miki\" (vincitrice anche per La Flora) , \"Pasquetta\", \"Lucianella\" e \"Slavi\" per Sant'Erasmo, \"Scapricciatella\", \"Belfast\" e \"Mattia\" per San Martino, \"Argea\", \"Blue Baker\" e \"Calendimaggio\" per La Flora.\nGlossario del palio di Legnano.\nRiferita al palio di Legnano \u00e8 in uso una terminologia specifica per descrivere i protagonisti e gli eventi della manifestazione:"}
{"id": "914320", "revid": "919135", "url": "https://it.wikipedia.org/wiki?curid=914320", "title": "Triacontaedro rombico", "text": "In geometria solida il triacontaedro rombico \u00e8 uno dei tredici poliedri di Catalan, duale dell'icosidodecaedro.\nLe sue 30 facce sono rombi aventi il rapporto tra la diagonale maggiore e la diagonale minore pari alla sezione aurea, formula_1.\nArea e volume.\nL'area \"A\" ed il volume \"V\" di un triacontaedro rombico i cui spigoli hanno lunghezza \"a\" sono le seguenti:\nDualit\u00e0.\nIl poliedro duale del triacontaedro rombico \u00e8 l'icosidodecaedro, un poliedro archimedeo.\nSimmetrie.\nIl gruppo delle simmetrie del triacontaedro rombico ha 120 elementi; il gruppo delle simmetrie che preservano l'orientamento \u00e8 il gruppo icosaedrale formula_4. Sono gli stessi gruppi di simmetria dell'icosaedro, del dodecaedro e dell'icosidodecaedro.\nAltri solidi.\nI 20 vertici di valenza 3 e le 30 diagonali corte delle facce del triacontaedro rombico sono vertici e spigoli di un dodecaedro.\nI 12 vertici di valenza 5 e le 30 diagonali lunghe delle facce del triacontaedro rombico sono vertici e spigoli di un icosaedro.\nIl triacontaedro rombico \u00e8 duale dell'icosidodecaedro. Questo possiede un poliedro isomero, un solido di Johnson denominato \"ortobirotunda pentagonale\". Il poliedro duale di quest'ultimo ha 30 facce come il triacontaedro rombico, ma di queste solo 20 sono rombi: le altre 10 sono trapezi isosceli.\nCuriosit\u00e0.\nIl triacontaedro rombico \u00e8 il solido che viene utilizzato per realizzare dadi a 30 facce, che vengono usati come d30 in certi giochi di ruolo e da alcuni professori nelle interrogazioni."}
{"id": "914359", "revid": "229617", "url": "https://it.wikipedia.org/wiki?curid=914359", "title": "Tricontaedro rombotrapezoidale", "text": ""}
{"id": "914366", "revid": "124384307", "url": "https://it.wikipedia.org/wiki?curid=914366", "title": "Gruppo Calzedonia", "text": "Il Gruppo Calzedonia \u00e8 un'azienda italiana proprietaria di 7 marchi legati al settore dell'abbigliamento e commercializzati in punti vendita monomarca (circa 4.600) presenti in oltre 50 stati.\nStoria.\nIl Gruppo Calzedonia nasce a Vallese di Oppeano, in provincia di Verona, nel 1987. Fondata da Sandro Veronesi, originario di Belluno Veronese, laurea in economia e commercio a Verona, ex dipendente in Golden Lady, la societ\u00e0 di collant fondata da Nerino Grassi di cui Veronesi ha sposato una figlia. \u00c8 presidente e maggior azionista del Gruppo, e considerato da \"Forbes\" tra le prime 1280 persone pi\u00f9 ricche del mondo con un patrimonio stimato nel 2020 di 2,5 miliardi di dollari.\nL'azienda si sviluppa inizialmente secondo il modello del franchising. Secondo la pubblicazione di Mediobanca sulle principali societ\u00e0 italiane, Calzedonia \u00e8 nel 2009 uno dei sette gruppi nazionali ad aver raggiunto e superato la soglia del miliardo di fatturato. Nel 2016 il fatturato \u00e8 di oltre 2 miliardi di euro.\nIn azienda lavorano anche i tre figli di Veronesi: Marcello, Matteo e Federico.\nSedi operative e produttive.\nL'attuale sede amministrativa del gruppo si trova a Dossobuono di Villafranca di Verona, Verona. Sul fronte produttivo, oltre agli stabilimenti gi\u00e0 presenti in Italia, ha sedi in Sri Lanka, Croazia, Romania, Bulgaria, Serbia, Bosnia ed Etiopia.\nA livello logistico, il gruppo dispone di quattro centri distributivi situati nella frazione Vallese di Oppeano, Castagnaro, Varazdin (Croazia) e San Paolo (Brasile).\nMarchi.\nI marchi posseduti dal gruppo sono:\nComunicazione e marketing.\nUno spot pubblicitario dell'ottobre 2009 fu criticato perch\u00e9 accusato di aver utilizzato l'Inno di Mameli - riarrangiato per l'occasione - per fini commerciali.\nAlcuni volti dell'azienda sono stati: Gisele B\u00fcndchen, Clara Alonso, Sara Sampaio, Noah Mills, Emily DiDonato, Julia Roberts, Sarah Jessica Parker, Adriana Lima, Rita Ora tra le italiane anche Melissa Satta, Federica Nargi, Emma Marrone, Annalisa e Chiara Ferragni.\nFilantropia.\nIl gruppo Calzedonia finanzia la fondazione San Zeno, che destina contributi a enti e associazioni che intraprendono progetti di scolarizzazione, formazione umana e professionale, lavoro in Europa, Asia, Africa e America Latina.\nDati economici.\nNel 2017 il gruppo ha realizzato un fatturato di 2,314 miliardi di euro con un aumento dell'8,7% rispetto all'anno precedente ed Ebitda di 489 milioni. Nel 2018 il fatturato \u00e8 stato di 2,3 miliardi con un calo dello 0,5% rispetto al 2017. L'Ebitda di 478 milioni."}
{"id": "914367", "revid": "1652635", "url": "https://it.wikipedia.org/wiki?curid=914367", "title": "Love Boat", "text": "Love Boat (\"The Love Boat\") \u00e8 una serie televisiva statunitense ambientata su una nave da crociera, prodotta tra il 1977 e il 1987.\nIn Italia \u00e8 andata in onda dal 1\u00ba giugno 1980 su Canale 5. \u00c8 stata trasmessa anche da numerose TV locali su tutto il territorio italiano, e negli ultimi anni, in versione restaurata, su Rai 2.\nDescrizione.\nLa serie si svolge usualmente sulla nave Pacific Princess, in cui i passeggeri e l'equipaggio hanno avventure romantiche e divertenti. In alcune puntate furono usate altre navi: la gemella Island Princess, la Stella Solaris (per una crociera nel Mediterraneo), la Pearl of Scandinavia (per una crociera cinese), la Royal Viking Sky (per crociere in Europa) e la Royal Princess (per una crociera ai Caraibi).\nLa particolarit\u00e0 della serie era costituita dal fatto che il cast dei passeggeri, che cambiava di puntata in puntata, era costituito da attori molto conosciuti, per la maggior parte negli Stati Uniti.\nI personaggi fissi della serie erano i membri dell'equipaggio, ossia il capitano Merrill Stubing, la direttrice di crociera Julie McCoy, sostituita nelle ultime stagioni da Judy McCoy, il barista Isaac Washington, la figlia del capitano Vicky Stubing, aggiuntasi successivamente, il dottor Adam Bricker e il commissario di bordo, Burl Gopher Smith. Questi personaggi fissi avevano ruoli e caratteri ben definiti. Il capitano, il barista e il dottore sono presenti in tutti i 249 episodi.\nUn altro aspetto peculiare di \"Love Boat\" era il suo formato di scrittura: la puntata era divisa in segmenti differenti e ognuno di essi veniva scritto da un gruppo differente di autori che lavorava sul proprio gruppo di personaggi. Normalmente i segmenti erano tre: uno di essi era spesso incentrato su una coppia di passeggeri che proprio grazie alla piacevole crociera riusciva a superare la crisi matrimoniale o comunque sentimentale.\nAttori ospiti.\nTanti gli attori ospiti che hanno interpretato il ruolo di passeggeri della nave, tra cui ricordiamo Debra Feuer, Richard Dean Anderson, Janet Jackson, David Hasselhoff, Jamie Lee Curtis, Heather Locklear, Joan Collins, Mickey Rooney, Vincent Price, Michael J. Fox, Courteney Cox, Leslie Nielsen, Tom Hanks, Ursula Andress, Kathy Bates, Zsa Zsa G\u00e1bor, Pam Grier, Lana Turner, Shelley Winters, Cab Calloway, Frankie Avalon, Gina Lollobrigida, Eleanor Parker, Lorenzo Lamas, il cantante britannico Engelbert Humperdinck e persino gruppi musicali come i Temptations e i Village People.\nL'episodio numero 200, trasmesso per la prima volta il 12 ottobre del 1985, vede addirittura la partecipazione di Andy Warhol. Nello stesso episodio appaiono anche due personaggi della sitcom \"Happy Days\", ovvero Howard Cunningham (l'attore Tom Bosley) e sua moglie Marion Cunningham (Marion Ross) nei panni, quest'ultima, di una casalinga del Midwest, che durante la crociera teme che il marito venga a conoscenza del suo passato oscuro e nebuloso come modella nella Factory di Warhol, che interpreta se stesso a New York, con lo pseudonimo di Marina del Rey.\nLa nave.\nLa Pacific fu costruita in Europa. Acquistata dalla compagnia crocieristica Quail Cruises per essere rimessa a nuovo, dopo aver sostato per alcuni anni nel porto di Genova, il 30 luglio 2013, a causa del fallimento della compagnia crocieristica stessa, riprese il mare con rotta verso la Turchia per essere smantellata.\nDVD.\nEdizione italiana.\nLe altre Stagioni sono tuttora inedite in questo formato."}
{"id": "914369", "revid": "547034", "url": "https://it.wikipedia.org/wiki?curid=914369", "title": "Termocamino", "text": "Il termocamino (o camino termico) \u00e8 un sistema di riscaldamento domestico alimentato a legna e/o a pellet come combustibile, alternativo o affiancato agli impianti tradizionali alimentati a gasolio, GPL o metano (termoconvettore). Si tratta di un camino a camera chiusa (con uno sportello di vetro termico richiudibile) pi\u00f9 efficiente del camino standard a camera aperta consentendo un buon risparmio energetico grazie al recupero, tramite particolari accorgimenti, di buona parte del calore prodotto che altrimenti si disperderebbe nella canna fumaria.\nPu\u00f2 essere ad \"aria\" o ad \"acqua\": se funziona ad aria \u00e8 dotato di pi\u00f9 \"bocchette\" per l'erogazione dell'aria calda, se funziona ad acqua \u00e8 collegato direttamente o tramite scambiatori di calore all'impianto di riscaldamento a radiatori o a pavimento. \u00c8 in grado di offrire un rendimento globale del 70-80%, ma la resa al fluido scende fra il 50 e il 70%.\nDescrizione.\nTermocamino ad aria.\nIl termocamino ad aria ha un'intercapedine d'aria tra il rivestimento esterno e quello interno che viene riscaldata dal nucleo interno attivo del camino stesso con in aggiunta un sistema di ventilazione forzata per far circolare l'aria nell'intercapedine stessa dall'esterno verso l'interno e viceversa e delle bocchette di aerazione. In tal modo esso \u00e8 del tutto assimilabile ad una stufa, pi\u00f9 economico e facile da installare rispetto a quello ad acqua in quanto non allacciato al sistema di riscaldamento dei termosifoni e con una resa maggiore rispetto al camino standard aperto poich\u00e9 buona parte del calore prodotto va a riscaldare l'aria dell'intercapedine anzich\u00e9 disperdersi nella canna fumaria. Come tale pu\u00f2 essere impiegato nell'efficientamento energetico di vecchi camini di pregio senza doverli smantellare. In alcuni modelli \u00e8 possibile creare delle canalette d'aria per distribuire l'aria calda prodotta nell'intercapedine ai vari ambienti da riscaldare dell'abitazione.\nTermocamino ad acqua.\nNel termocamino ad acqua, l'acqua del circuito dei termosifoni si riscalda circolando nello scambiatore di calore (A) del camino e all'interno dell'intercapedine (B) che si estende sul fondo del camino stesso. L'intercapedine \u00e8 realizzata con lamiera di acciaio o ghisa di notevole spessore.\nIn fase di accensione, per agevolare l'avvio della combustione la serranda fumi (C) resta in posizione di apertura, in modo che i fumi possano defluire verso la canna fumaria (D) senza ostacoli. Quando la combustione \u00e8 ben avviata, chiudendo il portellone si chiude automaticamente anche la serranda fumi (C). In questo assetto, i fumi prima di raggiungere la canna fumaria deviano in modo da lambire, e cedere calore, sia alle intercapedini (B) sia allo scambiatore di calore (A).\nAltri componenti solitamente presenti sono:\n(E) isolante termico sulla volta\n(F) serranda fumi\n(G) vetroceramico resistente a 800\u00a0\u00b0C."}
{"id": "914374", "revid": "709565", "url": "https://it.wikipedia.org/wiki?curid=914374", "title": "La nascita del pistolero", "text": "La nascita del pistolero (\"The Gunslinger Born\") \u00e8 una miniserie a fumetti di sette numeri (quattro nell'edizione italiana), scritta da Robin Furth e Peter David e illustrata da Jae Lee e Richard Isanove, pubblicata dalla Marvel Comics a partire dal 7 febbraio 2007 con cadenza mensile.\nSi tratta del primo di una serie di cinque cicli narrativi a fumetti basati sulla saga della Torre Nera di Stephen King. Lo scrittore \u00e8 accreditato come direttore creativo ed esecutivo del progetto.\n\"La nascita del pistolero\" narra degli anni di formazione del pistolero Roland di Gilead, protagonista dell'intera saga, dal suo combattimento di iniziazione all'avventura nella baronia di Mejis, nell'arco esterno orientale del Medio-Mondo (Mid-World), eventi gi\u00e0 raccontati nel quarto romanzo della saga letteraria, \"La sfera del buio\", mentre le miniserie successive coprono un periodo non raccontato nei romanzi di King.\nTrama.\nParte prima.\nMentre percorre il deserto, inseguendo l'uomo in nero, il pistolero ricorda il suo passato: \u00abAmici, persone care, una terra un tempo florida, ora senza vita... e un padre il cui volto non pu\u00f2 essere dimenticato.\u00bb\nNel regno di Gilead, il terribile Cort addestra i quattordicenni Roland Deschain, figlio di Steven della stirpe di Eld, Cuthbert Allgood, figlio di Robert, e Alain Johns, figlio di Christopher, destinati ad essere i futuri pistoleri.\nIn assenza di Steven, capo dei pistoleri dell'Affiliazione, lontano nell'ovest per combattere il nemico John Farson, il suo mago e primo consigliere Marten Broadcloak trama alle sue spalle. Svelando al giovane Roland il tradimento della madre, Gabrielle, proprio insieme a lui, Marten ne provoca la rabbia, in modo da spingerlo a sfidare Cort per ottenere il diritto di impugnare pistole e vendicare con esse l'orgoglio ferito: l'inevitabile sconfitta del ragazzo significherebbe l'esilio o addirittura la morte.\nRoland si comporta come previsto dal mago, ma l'esito del duello con Cort non \u00e8 quello atteso: servendosi del proprio falco quale unica arma, il ragazzo riesce a disarmare l'esperto avversario e costringerlo alla resa. A soli quattordici anni, \u00e8 il pi\u00f9 giovane pistolero della storia di Gilead. Decide per\u00f2 di non uccidere subito Marten e trascorre invece la notte in un bordello, per trasformare la rabbia in passione prima di esserne annientato. Viene violentemente svegliato dall'inatteso arrivo di suo padre.\nParte seconda.\nSteven rimprovera duramente il figlio per essersi lasciato ingannare da Marten e aver rischiato l'esilio, gli rivela di essere a conoscenza del tradimento della moglie da due anni e decide di allontanarlo da Gilead per metterlo al riparo dalla minaccia del mago.\nNel frattempo Marten comunica con il suo signore, il Re Rosso, che gli ordina di uccidere Roland, prima che sia lui ad uccidere loro, come predetto da una profezia. Il mago \u00e8 raggiunto dalle guardie mandate da Steven ad arrestarlo per tradimento, ma se ne libera trasformandole in cani e sparisce attraverso una porta magica, con un'ultima minaccia: \u00abAddio, Gilead, brucia all'inferno. Perch\u00e9 brucerai... e per tutti gli dei pestilenziali, sar\u00e0 la mia mano a darti fuoco.\u00bb\nSteven invia Roland, Alain e Cuthbert nell'est, a Hambry, nella baronia di Mejis, affidando loro il compito di osservare la situazione, capire se ci sono uomini fedeli a Farson e scoprire se l\u00ec viene raffinato il petrolio che il nemico utilizza per alimentare le armi dei Grandi Antichi. Li mette in guardia sulla possibilit\u00e0 di imbattersi in una delle sfere dell'Iride del Mago, quella soprannominata \"Pompelmo di Maerlyn\" per il suo colore rosato, che non devono assolutamente provare ad utilizzare.\nIntanto ad Hambry imperversano i Grandi Cacciatori della Bara, Eldred Jonas, Clay Reynolds e Roy Depape, al servizio del podest\u00e0 Hart Thorin. Una delle loro vittime \u00e8 Patrick Delgado, la cui giovane figlia Susan, rimasta senza la protezione del padre, costretta a diventare la concubina del podest\u00e0, deve subire anche l'umiliazione della \"prova di onest\u00e0\" da parte della strega Rhea del C\u00f6os, custode del Pompelmo, la quale ne attesta la \"purezza\", ma impone che il rapporto non sia consumato prima della notte di fiera, di l\u00ec a tre mesi. Susan, scappando disperata dall'antro della strega e pregando di trovare un aiuto, si imbatte in Roland.\nParte terza.\nTra i due ragazzi \u00e8 immediato colpo di fulmine. Roland si presenta come Will Dearborn, di Nuova Canaan, computista dell'Affiliazione, e scopre che Susan \u00e8 la figlia del defunto Patrick Delgado, l'uomo che avrebbe dovuto contattare. Il loro primo incontro si conclude con un bacio.\nQuando Roland, accompagnato da \"Richard Stockton\" e \"Arthur Heath\", si reca alla residenza di Frontemare, per rendere omaggio al podest\u00e0 Hart Thorin, non riesce a togliere gli occhi da Susan, cosa di cui si accorgono sia i suoi compagni che Jonas, ma scopre che la ragazza \u00e8 la concubina del podest\u00e0, destinata a dargli l'erede che la moglie non ha potuto dargli, e non riesce a nasconderle il disprezzo che prova nei suoi confronti.\nPi\u00f9 tardi, alla locanda, Depape e Reynolds se la prendono con il cameriere ritardato Sheemie per un incidente di cui \u00e8 incolpevole, finch\u00e9 non interviene Cuthbert, disarmando Depape con un abile colpo di fionda. In una sorta di reazione a catena, Reynolds punta la pistola alla testa di Cuthbert, ma interviene a sua volta Alain, che mette il coltello alla gola di Reynolds, quindi Jonas punta la pistola alla testa di Alain, e infine \u00e8 Roland ad intervenire.\nSolo l'arrivo dello sceriffo fa sparire le armi ed evita spargimenti di sangue. Ma Roland e compagni se ne vanno consapevoli che i Grandi Cacciatori della Bara vogliono ucciderli, mentre Jonas ha capito di non avere di fronte solo dei ragazzi, ma dei pistoleri.\nParte quarta.\nRoland incontra Susan per chiederle perdono, ammettendo che \u00e8 stato ingiusto nei suoi confronti, ma solo perch\u00e9 si \u00e8 innamorato di lei al primo sguardo, ancor prima di baciarla. La ragazza gli concede il suo perdono e, grazie a lei, Roland scopre di essere stato ingannato sulla consistenza dei cavalli disponibili ad Hambry. Le dice di non fidarsi di nessuno, ma \u00e8 costretto ad ammettere che anche lui le ha mentito. Le chiede comunque di aiutarlo per il bene dell'Affiliazione.\nMentre Cuthbert e Alain si preoccupano che i sentimenti di Roland mettano a rischio la loro missione, Depape ripercorre la strada fatta dai tre ragazzi per giungere ad Hambry e trova conferma dei sospetti di Jonas che appartengano alla stirpe dei pistoleri di Gilead.\nIntanto, Marten Broadcloak, nei panni di Walter del Nero, incontra George Latigo, luogotenente di Farson il Buono, e lo incarica di guidare il trasporto al fronte del petrolio raffinato in segreto ad Hambry, nel giacimento di Citgo. Quel petrolio in cui Roland e compagni si imbattono casualmente, nascosto in un luogo chiamato Hanging Rock, dopo aver coraggiosamente esplorato l'Eyebolt Canyon e resistito ai richiami della \"Sottilit\u00e0\" presente al suo interno.\nParte quinta.\nAl successivo incontro tra Roland e Susan, lui le rivela il suo vero nome e lei gli chiede di fare l'amore, perdendo cos\u00ec la verginit\u00e0 con lui e non con il podest\u00e0 Thorin, le cui attenzioni sono sempre pi\u00f9 pressanti. Li osserva, attraverso il Pompelmo di Maerlyn, la strega Rhea.\nIntanto Jonas, informato che i ragazzi dell'Affiliazione sono dei pistoleri, decide di non ucciderli subito, ma di mandare loro un messaggio, vandalizzando il loro alloggio e uccidendo i piccioni viaggiatori con cui si stavano tenendo in contatto con Gilead. Alla decisione di Roland di non reagire, Bert lo accusa di essere diventato negligente e irresponsabile, per colpa dell'amore per Susan. Ma \u00e8 proprio il portafortuna di Bert, perso vicino alle cisterne di petrolio, a far scoprire a Jonas che i ragazzi sono a conoscenza di quando sta accadendo e devono essere eliminati.\nParte sesta.\nBert incrocia casualmente Sheemie, che sta tornando da una visita a Rhea, riportando un messaggio della strega per la zia di Susan, e se lo fa consegnare, facendo leva sulla fiducia che si \u00e8 conquistato. Il messaggio rivela che Susan non \u00e8 pi\u00f9 pura e il responsabile \u00e8 Will Dearborn. Bert ne informa Roland prendendolo a pugni, per la frustrazione, ma poi ne accetta l'invocazione di perdono per averli messi tutti in pericolo. Quel messaggio indirettamente rivela anche che la strega \u00e8 in possesso del Pompelmo di Maerlyn.\nMentre Roland progetta con i compagni di attirare gli uomini di Farson nella sottilit\u00e0 e distruggere le cisterne di Hanging Rock, Latigo, giunto ad Hambry per il petrolio e il Pompelmo di Maerlyn, incontra Jonas e lo invita a liberarsi dei ragazzi dell'Affiliazione. Il Grande Cacciatore della Bara decide di sfruttare il portafortuna di Bert come prova per incastrarli con l'accusa di omicidio, quello del podest\u00e0 Thorin, che fa eseguire da Roy Depape.\nRoland, Cuthbert e Alain vengono messi in prigione, in attesa di essere giustiziati, ma giunge a liberarli Susan, che arriva ad uccidere lo sceriffo Avery e il giovane vicesceriffo con una delle pistole dei ragazzi.\nI tre giovani pistoleri attaccano i giacimenti di Gitgo ma Jonas, prima di dar loro la caccia, decide di mettere al sicuro il Pompelmo di Maerlyn. Prima di consegnarglielo, Rhea gli mostra attraverso di esso il coinvolgimento di Susan nell'evasione e il luogo dove la ragazza si nasconde, in attesa del ritorno di Roland.\nParte settima.\nSusan, che ha scoperto di essere incinta di Roland, attende il ritorno dell'amato, sognando la vita futura con lui. A risvegliarla nel modo peggiore sono i Grandi Cacciatori della Bara, che non riescono per\u00f2 a farle rivelare dopo sono andati i pistoleri.\nMentre Reynolds porta la ragazza in citt\u00e0, Jonas guida gli altri uomini alla ricerca dei tre evasi, cadendo fatalmente in un'imboscata pianificata dalle sue prede. L'attacco a sorpresa \u00e8 rapido e letale, Roland e compagni riescono a sopraffare i nemici ben pi\u00f9 numerosi, supplendo con la propria abilit\u00e0 alla mancanza d'esperienza, ne uccidono almeno venticinque, prima di mettere in fuga gli altri. Bert chiude i conti con Depape piantandogli una sfera d'acciaio in fronte, mentre Roland ha la meglio su Jonas, sparandogli due colpi in faccia.\nIn citt\u00e0, Rhea e Cordelia, la zia di Susan, succube della strega, raccontano alla gente, turbata dall'assassinio del podest\u00e0 e dalla fuga dei presunti colpevoli, che \u00e8 stata Susan a tradire tutti loro, a sedurre i nuovi venuti e far uccidere il podest\u00e0. Per questo si merita la pena peggiore, il \"charyou tree\".\nIntanto, Roland, Alain e Cuthbert attaccano l'accampamento nemico di Hanging Rock, facendo esplodere le cisterne di petrolio e attirando gli oltre duecento uomini guidati da Latigo nell'Eyebolt Canyon, dove vengono tutti catturati dalla \"sottilit\u00e0\".\nI giovani pistoleri sono cos\u00ec riusciti a compiere una gloriosa impresa, privando Farson il Buono del combustile essenziale per utilizzare le macchine da guerra degli Antichi contro Gilead e sottraendogli anche il Pompelmo di Maerlyn. Ma la sfera magica \"chiama\" Roland e gli mostra il terribile prezzo della vittoria: il ragazzo assiste impotente, straziato, all'orribile morte sul rogo dell'amata Susan.\nPubblicazione.\nNegli Stati Uniti la miniserie \u00e8 stata pubblicata in sette albi mensili, dal 7 febbraio 2007 al 1\u00ba agosto 2007. \u00c8 stata accompagnata da \"Stephen King's The Dark Tower: The Gunslinger Born Sketchbook\" e da \"The Dark Tower: Gunslinger's Guidebook\", scritto da Robin Furth e Anthony Flamini. L'intera serie \u00e8 stata raccolta in un volume rilegato pubblicato il 7 novembre 2007.\nIn Italia \u00e8 stata pubblicata in quattro albi, i primi tre corrispondenti ognuno a due albi dell'edizione originale, il quarto contenente l'ultimo episodio originale e contenuti speciali, quali lo \"sketchbook\". L'intera miniserie, raccolta in volume, \u00e8 stata pubblicata nel novembre 2007 dall'abituale editore italiano di Stephen King, Sperling &amp; Kupfer.\nSeguiti.\nA partire dal maggio 2008 \u00e8 stata pubblicata una seconda miniserie di cinque numeri, \"La lunga via del ritorno\" (\"The Dark Tower: The Long Road Home\"), che narra del ritorno di Roland da Mejis a Gilead.\nSono poi seguiti nel settembre 2008 una terza miniserie di sei numeri, \"Tradimento\" (\"The Dark Tower: Treachery\"), nel giugno 2009 il volume unico \"The Dark Tower: The Sorcerer\", incentrato su Marten Broadcloack, e nel maggio 2009 una quarta miniserie di sei numeri, \"The Dark Tower: The Fall of Gilead\", sulla caduta di Gilead."}
{"id": "914376", "revid": "6923", "url": "https://it.wikipedia.org/wiki?curid=914376", "title": "Gran Premio del Belgio 1982", "text": "Il Gran Premio del Belgio 1982 \u00e8 stata la quinta prova della stagione 1982 del Campionato mondiale di Formula 1. Si \u00e8 corsa domenica 9 maggio 1982 sul Circuito di Zolder. La gara \u00e8 stata vinta dal britannico John Watson su McLaren-Ford Cosworth; per il vincitore si tratt\u00f2 del terzo successo nel mondiale. Ha preceduto sul traguardo il finlandese Keke Rosberg su Williams-Ford Cosworth e lo statunitense Eddie Cheever su Ligier-Matra. Per quest'ultimo pilota si tratt\u00f2 del primo podio nel mondiale di F1.\nAl sabato, nel corso delle qualifiche, per\u00ec, a seguito di un incidente, il pilota canadese della Ferrari Gilles Villeneuve.\nVigilia.\nIl caso del gran premio di Imola.\nIl precedente gran premio, corso a Imola, era stato boicottato dalla maggior parte delle scuderie britanniche, in protesta contro la decisione del Tribunale della FIA di squalificare Nelson Piquet (della Brabham) e Keke Rosberg (della Williams), giunti rispettivamente, primo e secondo, nel Gran Premio del Brasile. La sentenza, inappellabile, ribad\u00ec che il peso minimo delle monoposto non poteva scendere sotto i 580 kg, e che i rabbocchi effettuati al termine della gara non potevano essere considerati come regolari. Venne cos\u00ec riscritta la classifica della gara, con la vittoria che venne assegnata ad Alain Prost.\nIl 29 aprile, in una riunione della FIA a Casablanca, il presidente della FISA, Jean-Marie Balestre (che venne confermato nella sua carica), ribad\u00ec la volont\u00e0 di far rispettare la sentenza del Tribunale della FIA e di mantenere la validit\u00e0 del Patto della Concordia. La riunione attribu\u00ec comunque, a dei gruppi di studio, il compito di effettuare delle proposte di modifica del regolamento della Formula 1, da presentarsi entro il 1\u00ba settembre. Su questo punto Balestre aveva subito le critiche delle grandi case costruttrici (tra cui BMW, Renault Alfa Romeo e Ferrari), che avevano inviato una dura nota di protesta contro la volont\u00e0 di Balestre di modificare il regolamento tecnico gi\u00e0 per il 1983, limitando l'uso dei motori sovralimentati, scelta che avrebbe violato il patto.\nPer tentare di riportare le scuderie, legate alla FOCA, all'interno del mondiale, si tratt\u00f2 lungamente a Casablanca. I costruttori, legati a questa associazione, chiedevano che cadesse l'obbligo di rispettare il peso minimo, di 580\u00a0kg, per tutta la corsa. La FIA, dal suo canto, conferm\u00f2 che chi non si era presentato alla gara di Imola avrebbe dovuto pagare un'ammenda di 20.000 dollari per monoposto. La volont\u00e0 degli sponsor spingeva affinch\u00e9 le scuderie della FOCA tornassero nel mondiale, tanto che Williams e McLaren avevano gi\u00e0 predisposto vetture che non violassero la regola del peso minimo, ed erano cos\u00ec pronte alla gara belga. La BMW, inoltre, invi\u00f2 un ultimatum alla Brabham, al fine di costringerla a montare nuovamente il suo motore turbo, in luogo del Ford Cosworth DFV. Solo il 4 maggio vi fu l'ufficializzazione della partecipazione di tutte le scuderie alla gara di Zolder. Le vetture, precedentemente sottopeso, vennero opportunamente zavorrate, anche se vi fu il timore che tali monoposto venissero fatte rientrare nel regolamento sul peso solo in gara, stante la difficolt\u00e0 di pesare le vetture durante le qualifiche.Bernie Ecclestone, patron della Brabham e capo della FOCA, minacci\u00f2 di portare la decisione del Tribunale della FIA presso un giudice ordinario di Losanna.\nLa polemica Villeneuve-Pironi.\nA Imola, anche la gara produsse, al suo termine, forti polemiche. I due piloti giunti al primo e secondo posto, al termine di una lunga battaglia, Didier Pironi e Gilles Villeneuve, entrambi piloti della Ferrari, furono protagonisti di un duro contrasto. Il canadese, infatti, accus\u00f2 il francese di una guida scorretta negli ultimi giri del gran premio, quando, secondo lui, le due vetture avrebbero dovuto mantenere le posizioni acquisite. La situazione tra i due piloti non si era affatto tranquillizzata nel periodo intercorso fra la gara di Imola e quella di Zolder.\nAspetti tecnici.\nLa Brabham ripresent\u00f2 la BT50 a motore BMW, mentre la Williams fece esordire il modello FW08. Da questa gara la scuderia tedesca ATS abbandon\u00f2 le coperture Avon, passando alle Goodyear.\nAspetti sportivi.\nCome gi\u00e0 annunciato prima della gara di Imola, la Williams rimpiazz\u00f2 Mario Andretti (impegnato nelle corse nordamericane) con Derek Daly, che lasciava cos\u00ec la Theodore a Jan Lammers (a Imola sarebbe toccato a Geoff Lees). L'olandese mancava in F1 dalla prima parte della stagione , disputata all'ATS. Alla Williams venne anche avvicinato Michele Alboreto.\nLa March iscrisse una terza vettura per lo spagnolo Emilio de Villota. L'ultima volta in cui pi\u00f9 di due vetture di uno stesso costruttore affrontavano le qualifiche di un gran premio era stato il Gran Premio degli Stati Uniti d'America-Est 1980, con 4 Williams presenti, due ufficiali e due private, mentre l'ultima volta che una stessa scuderia aveva portato tre vetture era capitato al Gran Premio d'Italia 1980 al Team Lotus. La vettura era sostenuta dallo sponsor LBT, azienda produttrice di lubrificanti sintetici, ed era gommata Pirelli, come le altre due vetture della March, non dalla Avon, come inizialmente annunciato.\nMarc Surer, ristabilitosi dopo l'infortunio patito durante i test di inizio stagione in Sudafrica, ritorn\u00f2 alla Arrows. Anche queste due novit\u00e0 erano state gi\u00e0 annunciate per la gara sanmarinese. A causa dell'alto numero di vetture iscritte furono necessarie le prequalifiche, in cui vennero coinvolte cinque monoposto: le March di Raul Boesel ed Emilio de Villota, le due Toleman e l'Osella di Riccardo Paletti.\nPrequalifiche.\nResoconto.\nNon si prequalificarono Emilio de Villota, penalizzato da un guasto tecnico e Riccardo Paletti.\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nNella prima giornata di prove la classifica venne dominata dalle due Renault: Ren\u00e9 Arnoux fece segnare 1'15\"90, precedendo Alain Prost, staccato di 6 centesimi. Al terzo posto si classific\u00f2 un'altra vettura col motore turbo, la Brabham di Nelson Piquet, posizionata davanti alla prima vettura con motore aspirato, la Tyrrell di Michele Alboreto.\nPer evitare che le vetture continuassero a correre sotto il peso minimo, ne vennero controllate quattro: la Tyrrell di Brian Henton venne trovata non regolare e i suoi tempi vennero cancellati.\nNella giornata del sabato prosegu\u00ec il duello tra i due piloti della casa francese, con Alain Prost che fu capace di beffare Ren\u00e9 Arnoux, e conquistare cos\u00ec la sua quarta \"pole position\" nel mondiale. Il tempo fatto segnare da Prost era di circa sei secondi e mezzo pi\u00f9 basso di quanto fatto registrare in qualifica da Carlos Reutemann nell'edizione 1981.\nL'incidente mortale di Gilles Villeneuve.\nAlle 13:52, a otto minuti dalla fine delle prove, il pilota canadese Gilles Villeneuve torn\u00f2 nuovamente in pista al fine di migliorare il suo tempo: il ferrarista era ottavo. Dopo un primo tentativo, il ferrarista prosegu\u00ec per un secondo giro veloce quando, all'altezza della curva \"Terlamenbocht\", si trov\u00f2 davanti il tedesco Jochen Mass della March: Villeneuve tent\u00f2 di passarlo all'esterno ma, in quel momento, la March di Mass si spost\u00f2 anch'essa nella stessa direzione, col pilota tedesco convinto di lasciare l'interno della pista al canadese.\nLa Ferrari urt\u00f2 la ruota posteriore di Mass e decoll\u00f2, atterrando prima col musetto sull'erba e poi iniziando a roteare: l'avantreno della monoposto si disintegr\u00f2 e Villeneuve venne sbalzato fuori dell'abitacolo, ricadendo a terra diversi metri dopo, anche sbattendo col collo su un paletto di sostegno delle reti di protezione, poste all'esterno della curva.\nI soccorsi furono immediati, tanto che si tent\u00f2 di rianimare il pilota sul posto, ma senza esito; caricato sull'ambulanza, venne portato prima all'infermeria del circuito, poi venne trasferito all'ospedale Saint Raphael di Lovanio, dove venne tenuto in vita artificialmente. Il pilota aveva subito danni alla prima vertebra cervicale e i medici, molto scettici sulla sua sopravvivenza, annunciarono la sua probabile paralisi totale. Alle 21 la moglie Johanna acconsent\u00ec a staccare la macchina che teneva in vita il marito. La morte di Gilles Villeneuve sopraggiunse alle ore 21.12. La Ferrari lasci\u00f2 all'altro pilota Didier Pironi la scelta di partecipare o meno alla gara, ma il francese decise di ritirarsi, considerato inoltre che Enzo Ferrari ordin\u00f2 il rientro immediato di tutta la squadra. Villeneuve, che aveva 32 anni, aveva esordito nel mondiale del Gran Premio di Gran Bretagna 1977 con una McLaren, per poi passare, dal Gran Premio del Canada dello stesso anno alla Ferrari. Il canadese aveva corso 67 gran premi, ottenendo 6 vittorie, due \"pole position\", 8 giri veloci e 13 podi. Aveva anche ottenuto una vittoria non titolata. Fu il primo incidente mortale in F1 da quello di Ronnie Peterson, avvenuto nel corso del Gran Premio d'Italia 1978.\nIl 12 maggio si tennero a Berthierville, luogo ove Villeneuve era cresciuto, i funerali del pilota canadese. Alle esequie parteciparono migliaia di persone, tra cui alcune autorit\u00e0 come il primo ministro Pierre Trudeau ed esponenti dello sport canadese come l'hockeista Guy Lafleur. Tra gli esponenti della F1 presero parte alla cerimonia Jody Scheckter e Jackie Stewart. Anche il Presidente della Repubblica Italiana Sandro Pertini invi\u00f2 una corona di fiori. La salma venne portata poi al Cimitero dell'est di Montr\u00e9al e successivamente cremata. La Scuderia Ferrari decise di intitolare a Villeneuve la via d'accesso al Circuito di Fiorano, mentre il comune di Montr\u00e9al gli dedic\u00f2 il Circuito cittadino che ospitava la Formula 1. Durante il successivo Gran Premio di Monaco i piloti chiesero alla Federazione di omaggiare il pilota canadese non assegnando pi\u00f9 il numero 27 a nessuno.\nUn'indagine della FISA concluse che l'incidente era dovuto a un errore di guida di Villeneuve, scagionando cos\u00ec interamente Jochen Mass.\nAl posto dei due piloti della Ferrari la direzione di gara ammise al via i primi due non qualificati, lo stesso Mass e Mauro Baldi.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nIl comando della gara venne conquistato da Ren\u00e9 Arnoux, mentre Alain Prost veniva sopravanzato anche da Keke Rosberg; seguivano poi Niki Lauda, Andrea De Cesaris, Michele Alboreto e le due Brabham. Al via vi fu una toccata tra Bruno Giacomelli e Eliseo Salazar, speronato a sua volta da Manfred Winkelhock: Giacomelli e Salazar furono costretti al ritiro. Si fermarono sulla griglia Nigel Mansell e Derek Warwick, che per\u00f2 furono capaci di ripartire, con la spinta dei meccanici.\nLa gloria per le Renault dur\u00f2 poco: al terzo giro Lauda prese la terza posizione a Prost, mentre al giro 4 Arnoux fu costretto a una sosta ai box per un problema col turbo: si trov\u00f2 cos\u00ec a condurre Keke Rosberg, per la prima volta nella sua carriera nel mondiale. A seguire il finnico vi era ora Lauda, poi De Cesaris, che aveva anch'egli passato Prost. La gara di quest'ultimo prosegu\u00ec negativamente, tanto che venne passato, nei giri successivi, anche da Riccardo Patrese e John Watson, che era autore di una bella rimonta. Al quindicesimo giro Prost dette addio alla zona dei punti, passato da Alboreto.\nAl giro 29 Alboreto fu costretto al ritiro per un guasto al motore. Al trentesimo giro Andrea De Cesaris pass\u00f2 Lauda, ponendosi al secondo posto mentre, un giro dopo, Watson conquist\u00f2 il quarto posizionamento in classifica, superando Patrese. Ora la classifica, dietro a Keke Rosberg, vedeva cos\u00ec De Cesaris, Lauda, Watson, Patrese, Derek Daly e le due Ligier. Dopo le Ligier vi era Nelson Piquet e un sorprendente Jochen Mass, partito dall'ultima fila.\nAl 34\u00ba passaggio termin\u00f2 la gara anche per Andrea De Cesaris, che fu fermato da un guasto al cambio. Tre giri dopo si ritir\u00f2 anche Jean-Pierre Jarier che, dopo un \"pit stop\", non attese il via libera dei meccanici, che stavano ancora operando coi martinetti sugli pneumatici, e distrusse l'alettone posteriore.\nAl giro 47 Watson pass\u00f2 il compagno di scuderia Lauda, mentre dalle retrovie si faceva largo Elio De Angelis, che aveva effettuato un cambio gomme nei primi giri della gara e poi aveva compiuto una forte rimonta. Al giro 52 anche Patrese, mentre era quarto, si ritir\u00f2 per incidente. Entr\u00f2 in zona punti Laffite che, per\u00f2, due giri dopo, precipit\u00f2 in classifica. Ora sesto era De Angelis.\nAl giro 61 si ritirano sia Daly (mentre era quarto) sia Mass (che era ottavo). Scalava cos\u00ec sesto Chico Serra con la Fittipaldi, che per\u00f2 veniva passato un giro dopo da Nelson Piquet.\nJohn Watson rimontava su Rosberg, in difficolt\u00e0 per via dell'usura dei suoi pneumatici. A due giri dalla fine Rosberg commise un errore alla curva \"Bolderberghaars Peldbocht\", fin\u00ec sul cordolo e venne superato da Watson, che and\u00f2 a vincere davanti allo stesso Rosberg, poi Lauda, Cheever, De Angelis e Piquet. Per il nordirlandese si trattava del terzo successo iridato. Lauda venne successivamente squalificato per un'irregolarit\u00e0 tecnica sulla sua McLaren: terzo, per la prima volta sul podio, venne cos\u00ec classificato Eddie Cheever. Chico Serra scal\u00f2 sesto, conquistando l'ultimo punto iridato per la Fittipaldi, mentre la BMW conquist\u00f2 i suoi primi punti come motorista.\nRisultati.\nI risultati del Gran Premio sono i seguenti:\nDecisioni della FIA.\nAl termine della gara la McLaren di Niki Lauda venne trovata sotto il peso minimo consentito di 580\u00a0kg. Inizialmente venne pesata a 574\u00a0kg, poi 578. Un meccanico della scuderia venne anche trovato dai commissari mentre stava posizionando una lastra di piombo sotto la vettura, al fine di farla rientrare nel peso minimo. I commissari decisero anche di prelevare un campione di carburante dalle vetture dei primi sei classificati, per controllare che fossero di tipo commerciale.\nLa squalifica di Lauda venne confermata dal Tribunale d'Appello della FIA solo il 28 settembre, dopo il termine del campionato."}
{"id": "914377", "revid": "765341", "url": "https://it.wikipedia.org/wiki?curid=914377", "title": "Tranquillo Giustina", "text": "Formazione.\nNacque da Arturo e da Pierina, caderzonesi trasferitisi a Monfalcone, e nel 1948 prese il diploma per l'insegnamento da maestro elementare. Il primo incarico lo port\u00f2 ad insegnare a Desulo, un piccolo paese dell'interno della Sardegna, dove apprese il dialetto per riuscire a svolgere la sua opera di educatore e lesse i libri di Grazia Deledda. Dopo aver svolto la sua opera di insegnante anche in altri paesi, si trasfer\u00ec a Caderzone Terme, luogo di origine della sua famiglia, rinunciando al richiesto spostamento a Longarone, che proprio in quell'anno fu distrutta dal disastro del Vajont.\nIl fatto lo colp\u00ec profondamente e lo convinse dell'ineluttabilit\u00e0 del destino, facendolo accostare ai romanzi di Novalis (in particolare il romanzo incompiuto di \"Enrico di Ofterdingen\", pubblicato postumo nel 1802).\nLe opere.\nInizi\u00f2 a scrivere intorno alla prima met\u00e0 degli anni sessanta, nascondendosi dietro lo pseudonimo di Enrico Dirovi (Enrico in omaggio al protagonista del romanzo incompiuto del Novalis e \"Dirovi\" in quanto si sentiva come se si trovasse in un cespuglio di rovi, per il contrasto tra ideali di bellezza e il mondo reale). Le prime opere furono pubblicate a Siena (casa editrice Maia).\nNegli anni settanta entr\u00f2 in contatto con la poesia di Giulio Arcangioli e si occup\u00f2 di farlo conoscere al grande pubblico.\nL'opera.\nLa sua opera poetica si \u00e8 ispirata alle opere di Novalis e di Arcangioli, con un tema principale costituito dalla contrapposizione tra l'anima fanciullesca, ritenuta riposta in ogni essere umano, e la realt\u00e0, con la fatica del raggiungimento e la difficolt\u00e0 di accordare le proprie sensazioni a quelle di altri. I titoli delle poesie sono sintetici e ricchi di sentimentalismo.\nNegli anni settanta si occup\u00f2 inoltre di ricerche e studi di storia locale, e in questo campo inizi\u00f2 a firmare i testi con il proprio nome anzich\u00e9 con uno pseudonimo. Progressivamente inizi\u00f2 a firmare con il proprio nome anche articoli di critica, poesie e romanzi. La sua attivit\u00e0 letteraria aument\u00f2 in coincidenza con il pensionamento negli anni novanta, dopo quarantaquattro anni di attivit\u00e0 didattica. Il comune di Caderzone gli attribu\u00ec nel 1993 il riconoscimento denominato \"Il Fil\u00f2 di San Biagio\" e nel 1998 ricevette dalla \"Societ\u00e0 degli alpinisti tridentini, il proprio \"premio della montagna\", nella categoria storico-scientifica e sociale, in particolare per il recupero dell'opera di Nepomuceno Bolognini, tra i fondatori della Societ\u00e0, e dell'alpinista ed esploratore Douglas William Freshfield (\"Italian Alps\" e \"From Thonon to Trente\").\nFu socio e collaboratore del \"Centro studi Judicaria\" di Tione e del \"Gruppo storico culturale il Chiese\" e collaboratore a diverse riviste locali (\"Judicaria\", \"Campane di Rendena\", \"Il Garzon\u00e8, Rendena\")."}
{"id": "914383", "revid": "729019", "url": "https://it.wikipedia.org/wiki?curid=914383", "title": "La Tribuna (casa editrice)", "text": "Casa Editrice La Tribuna (CELT) o semplicemente La Tribuna \u00e8 una casa editrice italiana, con sede a Piacenza, specializzata fin dai primi anni sessanta nella pubblicazione di libri e riviste nel settore giuridico.\nPrecedentemente, anche con l'acquisizione nel 1959 di \"Galaxy\" (versione italiana della rivista statunitense \"Galaxy Science Fiction\") dall'Editrice Due Mondi, si impegn\u00f2 nella diffusione della fantascienza in Italia, che si concluse dopo un ventennio nel 1979 assieme alla storica collana di romanzi Galassia (nata nel 1961), che per molti anni rappresent\u00f2 un'alternativa alla collana Urania.\nCELT ha pubblicato per la prima volta in Italia opere di autori come P. K. Dick, Fritz Leiber, John Brunner e Michael John Harrison.\nDal 2001 \u00e8 entrata a far parte di RCS libri S.p.A., gruppo RCS, da cui, nel 2014, il gruppo Edra LSWR ha rilevato tutta l'attivit\u00e0."}
{"id": "914386", "revid": "212348", "url": "https://it.wikipedia.org/wiki?curid=914386", "title": "Plasmide ricombinante", "text": "I plasmidi sono molecole circolari di DNA a doppio filamento autoreplicanti, in quanto si duplicano in maniera indipendente dal genoma del batterio che li ospita, e si mantengono come entit\u00e0 extracromosomiali, ovvero separate fisicamente dal cromosoma batterico. In genere le loro dimensioni sono comprese tra 1kb e oltre 500kb, e sono presenti nella cellula ospite con un numero di copie che varia da 1 a 100, e in base al numero di copie che presentano nella cellula ospite si possono classificare in plasmidi ad alto numero di copie, che varia tra 10 e 100 copie, e plasmidi a basso numero di copie (1-4). Si riscontrano in quasi tutti i generi batterici e possono conferire un particolare fenotipo apportando una caratteristica aggiuntiva: ne \u00e8 un esempio il fattore di fertilit\u00e0 F che reca l'informazione necessaria a trasferirsi da una cellula all'altra; altri plasmidi, noti come degradativi, portano geni per il metabolismo di alcune sostanze, mentre i plasmidi R recano geni per la resistenza agli antibiotici, altri ancora, noti come plasmidi criptici, non portano alcun gene codificante evidente.\nI plasmidi ricombinanti (Fig. 1.1) sono vettori ottenuti ingegnerizzando i plasmidi naturali. Questa manipolazione risulta necessaria affinch\u00e9 essi possano essere sfruttati nel campo della tecnologia del DNA ricombinante, in particolare come vettori di clonaggio e come vettori di espressione genica. Esistono numerose tipologie di plasmidi ricombinanti ma tutti hanno le seguenti caratteristiche:\nI plasmidi procariotici.\nPer l'ottenimento di un plasmide ricombinante si esegue una procedura standard sviluppata in diverse fasi.:\nTecniche per la trasformazione batterica.\nEsistono diverse tecniche per la trasformazione genetica dei procarioti aventi un'efficienza diversa (Fig. 2.0):\npBR322.\nI plasmidi storicamente pi\u00f9 utilizzati nella tecnologia del DNA ricombinante sono pUC18 e pBR322. Il capostipite dei vettori plasmidici artificiali \u00e8 pBR322. La sigla indica: p=plasmidio BR= ricercatori che crearono il plasmidio nel 1977(Bolivar e Rodriguez) 322=il numero del plasmide nella loro collezione di DNA. Possiede diverse caratteristiche che lo rendono utile come vettore di clonaggio:\npUC19.\nPlasmide ricombinante creato per sopperire alla laboriosa selezione necessaria per pBR322, si caratterizza per: \nCome avviene l'inserimento del segmento di DNA nel vettore plasmidico pUC19:\nLa strategia nell'utilizzazione di questo plasmide \u00e8 quella di far crescere le cellule trasformate in un terreno contenente:\nse in E.coli abbiamo l'inserimento del plasmide pUC19 privo di Dna esogeno si ottengono colonie di colore blu-azzurro, dal momento che IPTG ha inibito lacI consentendo a lacZ' di essere tradotto e prodotto per formare la \u03b2-galattosidasi con conseguente scissione di X-gal; se il DNA esogeno si inserisce nel sito di clonazione multipla, posizionato nel gene lacZ', si ottiene una modifica una distruzione della griglia di letture di lacZ', e di conseguenza non si ha la formazione della \u03b2-galattosidasi e la scissione di X-gal per cui le colonie di E.coli risultano bianche. Le colonie da selezionare sono quelle di colore bianco, cio\u00e8 quelle che hanno il plasmide contenente il frammento di DNA.\nI plasmidi eucariotici.\nI sistemi di espressione procariotici generalmente sono utili per produrre proteine eterologhe da cDNA eucariotici clonati. Nonostante ci\u00f2, in alcuni casi, le proteine eucariotiche sintetizzate da queste cellule risultano prive di attivit\u00e0 biologica o contaminate da composti tossici di origine batterica. Allo scopo di prevenire questi inconvenienti soprattutto quando le proteine sono utilizzate per scopi terapeutici o clinici, sono stati sviluppati sistemi di espressione eucariotici. Questi ultimi infatti, a differenza delle cellule procariotiche, sono pi\u00f9 adatti a produrre proteine che ricevono per il loro corretto funzionamento modificazioni post-traduzionali. I batteri, essendo cellule semplici sono i meno suscettibili ad effettuare particolari modifiche chimiche come la glicosilazione, acetilazione, fosforilazione, palmitazione, miristilazione e la carbossilazione. Pertanto, facendo ricorso a tali sistemi di espressione eucariotica, la proteina risulta biologicamente attiva e stabile nel tempo. Generalmente, i vettori di espressione eucariotici hanno lo stesso tipo di caratteristiche dei loro corrispondenti procarioti:\nFra i sistemi d'espressione eucariotici unicellulari, il lievito \"Saccharomyces cerevisiae\" \u00e8 quello storicamente pi\u00f9 utilizzato. \u00c8 un microrganismo che cresce facilmente nelle condizioni di laboratorio con tempi di duplicazione medi di circa 1-2 ore, la sua genetica \u00e8 ben conosciuta ed \u00e8 un organismo sicuro (GRAS). Negli ultimi decenni, altre specie oltre a \"S. cerevisiae\" hanno trovato crescente uso per l'espressione di proteine, in particolare i lieviti metanoltrofici (cio\u00e8 capaci d'utilizzare il metanolo come fonte di carbonio) e fra questi spicca \"Pichia pastoris\". Il vantaggio di questa specie consiste nella capacit\u00e0 di crescere ad alte densit\u00e0 cellulari su di un terreno di coltura poco costoso e con livelli d'espressione della proteina d'interesse che possono toccare i grammi/litro. Tra le proteine prodotte a partire da sistemi d'espressione di lievito si trovano antigeni virali e batterici (virus epatite B e C), citochine e fattori della crescita umani (TNF e EGF), agenti trombolitici (streptochinasi) e una nuova generazione d'insulina a rapida azione (NovoLog).\nI lieviti vengono trasfettati mediante tre tecniche: \nFra i sistemi di espressione pi\u00f9 complessi ci sono le cellule di mammifero. Questi per\u00f2 sono caratterizzati da basse rese, lunghi tempi d'attesa e sono molto costosi; pertanto vengono utilizzati solo in casi particolari come per la produzione di proteine d'origine umana (es. citocromi P450). Il cDNA codificante la proteina d'interesse deve essere preventivamente clonato in un vettore d'espressione e poi trasferito (transfettato) nella cellula eucariotica, oppure all'interno del genoma di un virus che viene poi utilizzato per infettare le cellule.\nLa trasfezione di cellule animali avviene tramite:"}
{"id": "914387", "revid": "154893", "url": "https://it.wikipedia.org/wiki?curid=914387", "title": "FF.SS., ovvero... che mi hai portato a fare sopra a Posillipo se non mi vuoi pi\u00f9 bene?", "text": ""}
{"id": "914391", "revid": "1573940", "url": "https://it.wikipedia.org/wiki?curid=914391", "title": "Lethenteron zanandreai", "text": "La lampreda padana (Lethenteron zanandreai ()) \u00e8 una specie di agnato, appartenente alla famiglia Petromyzontidae.\nDescrizione.\nIl corpo \u00e8 cilindrico affusolato, lungo al massimo 17\u00a0cm. \nLa pelle ha una colorazione bluastra, brunastra - scura, verde - grigiastra dorsalmente, con sfumature giallastre sui fianchi; biancastra ventralmente.\nLa cavit\u00e0 orale ha pochi denti labiali ottusi disposti in gruppi: 5 denti sulla piastra nella parte inferiore dell'apertura boccale, 2 denti sulla piastra laterale mediana. \nLa pinna caudale \u00e8 saldata con la seconda dorsale, pi\u00f9 estesa ventralmente che dorsalmente.\nDistribuzione e habitat.\nL'area di distribuzione di \"Lethenteron zanandreai\" \u00e8 limitata ai bacini fluviali del nord Adriatico. La specie \u00e8 presente in Svizzera meridionale, Italia settentrionale, nei bacini adriatici di Slovenia e Croazia (fiumi Narenta e Matica). In Italia \u00e8 diffusa prevalentemente nella Pianura Padana (nel bacino idrografico del Po) e nel Friuli-Venezia Giulia; due sottopopolazioni sono state rinvenute in Italia Centrale, nei bacini dei fiumi Esino e Potenza. &lt;br&gt;\nLe larve, detritivore e filtratrici, colonizzano i substrati sabbiosi e fangosi. \nGli adulti vivono nei tratti pi\u00f9 a monte con substrato ghiaioso.\nBiologia.\nLa \"lampreda padana\", a differenza delle altre lamprede, non \u00e8 un parassita degli altri pesci e trascorre tutta la sua vita in acque dolci, non migrando mai verso il mare. &lt;br&gt;\nSvolge, pertanto, l'intero ciclo biologico nelle acque dolci, tipicamente nei tratti medio-alti dei corsi d'acqua e delle risorgive.\nLa riproduzione avviene da gennaio alla tarda primavera ed \u00e8 preceduta da piccole migrazioni degli adulti verso corsi d'acqua con corrente vivace e fondale ghiaioso. &lt;br&gt;\nLa femmina depone le uova (fino a 1500-2000) in una cavit\u00e0 nel fango che si schiudono dopo circa tre settimane. &lt;br&gt;\nLe larve alla nascita e nei primi anni di vita sono cieche e prive di denti. Dopo 4-5 anni vanno incontro a metamorfosi nella forma adulta: compaiono gli occhi e la dentatura e nello stesso tempo degenera l'apparato intestinale. Da questo momento non si nutrono pi\u00f9, dedicando tutto il resto della loro breve vita da adulto alla riproduzione.\nConservazione.\nLa convenzione di Berna (Appendice II) annovera \"Lethenteron zanandreai\" tra la fauna protetta."}
{"id": "914392", "revid": "122805105", "url": "https://it.wikipedia.org/wiki?curid=914392", "title": "Chiesa di San Michele di Plaiano", "text": "La chiesa di San Michele di Plaiano o Plaianu (in sassarese \"Santu Miali de Li Piani\"), \u00e8 una chiesa campestre di Sassari.\nTerritorio.\nL'edificio \u00e8 collocato nel territorio comunale di Sassari, a 8\u20139\u00a0km dall'abitato in direzione nord-ovest, lungo la SP 60 detta \"Buddi Buddi\", coperta dalla stessa strada e visibile solo in direzione della citt\u00e0.\nStoria.\nNel 1082 il giudice di Torres Mariano I di Torres offr\u00ec le fertili terre di Plaiano della curatoria di Romangia all'Opera di Santa Maria di Pisa, ente che amministrava le donazioni dei fedeli per la costruzione della cattedrale di Pisa, che nel 1115-1116 passarono al monastero di San Zeno di Pisa. \nIl 3 settembre 1127, su richiesta dello stesso abate di Plaiano, Mauro, dei confratelli e dei patroni la chiesa con tutte le sue pertinenze (composte da terreni, vigne, servi, ancelle e le quattro chiese dipendenti di Santa Maria di Sennori, Santa Anastasia di Tissi, Sant'Eugenia di Musciano e San Simplicio di Essala) pass\u00f2 di mano dai camaldolesi ai vallombrosani, principali artefici del successo economico, politico e religioso del complesso. I monaci vallombrosani restarono nel monastero sino al XV secolo, quando scomparvero del tutto lasciando ogni cosa in abbandono. Tra le cause vi sono le guerre interne, lo spopolamento rurale dovuto alle carestie e alle malattie, la mancanza di beni monetari e manodopera.\nIl 24 maggio 1139 \u00e8 la concessione, da parte di papa Innocenzo II, alle due abbazie vallombrosane sarde di San Michele di Plaiano e di San Michele di Salvennor della esenzione dalla giurisdizione vescovile, della potest\u00e0 giudiziaria sui sudditi, chierici e laici, liberi e servi, nonch\u00e9 la conferma dei beni posseduti.\nL'8 dicembre 1503 la bolla di papa Giulio II attesta il passaggio dell'abbazia alla diocesi di Ampurias, unitamente alla chiesa di Santa Maria di Tergu, ma il 17 giugno 1585 grazie alla pressione di Filippo II di Spagna le rendite del complesso furono concesse con una nuova bolla di papa Sisto V all'Inquisizione spagnola in Sardegna, lasciando per\u00f2 al vescovo di Ampurias titolo e giurisdizione spirituale. Ancora oggi il vescovo di Ampurias porta il titolo meramente onorifico di 'abate di San Michele di Plaiano'. \nL'ultimo passaggio si ha il 7 novembre 1769, quando, per l'intervento dell'arcivescovo Giulio Cesare Viancini che voleva destinarne i redditi a favore dell'apertura di una farmacia pubblica, una nuova bolla la assegna all'ospedale di Sassari, dal quale insieme al monastero e terreni pass\u00f2 a privati e successivamente per mancato pagamento al Credito fondiario sardo, che la adibisce a deposito. Dell'antico simulacro di San Michele Arcangelo conservato nella chiesa si sono perse le tracce da tempo, dopo l'acquisto da parte di privati.\nAppartiene spiritualmente alla parrocchia di Nostra Signora del Latte Dolce dell'arcidiocesi di Sassari.\nArchitettura.\nArtisticamente assimilabile alla tipologia degli edifici di tipo romanico-pisano, presenta diverse analogie con la chiesa di San Nicola di Trullas a Semestene e specialmente con la chiesa di Santa Anastasia a Tissi, che riprende il primo impianto della chiesa nelle proporzioni allungate dell'aula, formata da tre moduli quadrati in sequenza."}
{"id": "914394", "revid": "10652", "url": "https://it.wikipedia.org/wiki?curid=914394", "title": "Lampreda di mare", "text": ""}
{"id": "914395", "revid": "765341", "url": "https://it.wikipedia.org/wiki?curid=914395", "title": "Elettroacustica", "text": "L'elettroacustica \u00e8 la scienza che si occupa dell'analisi e della riproduzione dei suoni per mezzo di apparecchiature elettriche, elettroniche ed elettromagnetiche.\nTale scienza affonda le sue radici agli inizi degli anni venti.\nApparecchiature.\nTrasduttori di input.\nIl trasduttore di input pi\u00f9 utilizzato \u00e8 il microfono, ovvero un trasduttore elettroacustico che converte un'onda sonora in un segnale elettrico. Esistono svariati tipi di microfoni, ma i pi\u00f9 comuni sono i microfoni a bobina mobile (ossia sono costituiti da una bobina metallica su cui \u00e8 montato il diaframma \u00e8 inserita all'interno di un magnete. Il movimento del diaframma genera il movimento della bobina inducendo al suo interno il passaggio di una corrente che rappresenta l'equivalente elettrico dell'onda acustica che ha sollecitato il diaframma stesso), i microfoni a condensatore (nei quali il diaframma poggia su una delle due placche di un condensatore. Il movimento del diaframma genera il movimento della placca facendo variare la distanza tra le due placche. Ci\u00f2 varia la capacit\u00e0 del condensatore e genera una corrente che rappresenta l'equivalente elettrico dell'onda acustica che ha sollecitato il diaframma) e infine i microfoni a cristallo piezoelettrico (che sfruttano la propriet\u00e0 di alcune sostanze ceramiche di sviluppare un campo elettrico quando subiscono una deformazione fisica. Quando il cristallo viene deformato dall'onda acustica che investe il microfono genera una corrente che rappresenta l'equivalente elettrico dell'onda acustica che ha sollecitato il diaframma).\nTrasduttori di output.\nI trasduttori di \"output\" sono oggetti molto comuni ai giorni nostri; la maggior parte di noi li conosce con il termine di altoparlante. Il primo film sonoro della storia, \"Il cantante jazz\", non sarebbe stato tale se all'interno della sala cinematografica non fossero stati montati degli altoparlanti."}
{"id": "914403", "revid": "767487", "url": "https://it.wikipedia.org/wiki?curid=914403", "title": "La buena vida (film 1996)", "text": "La buena vida \u00e8 un film del 1996 diretto da David Trueba.\n\u00c8 stato presentato nella Quinzaine des R\u00e9alisateurs al 50\u00ba Festival di Cannes."}
{"id": "914404", "revid": "1534511", "url": "https://it.wikipedia.org/wiki?curid=914404", "title": "Camille Jordan", "text": "Biografia.\nIl padre, Esprit-Alexandre Jordan (1800-1888), educato all\"\u00c9cole polytechnique\", era un ingegnere; la madre, Jos\u00e9phine Puvis de Chavannes, era sorella del pittore Pierre Puvis de Chavannes. La famiglia paterna era ben conosciuta: un prozio di Camille, Ennemond Camille Jordan (1771-1821), raggiunse un'alta posizione politica; un cugino, Alexis Jordan (1814-1897) era un famoso botanico.\nDapprima Jordan studi\u00f2 al \"Lyc\u00e9e de Lyon\" e al \"Coll\u00e8ge d'Olluins\", in seguito, nel 1855, entr\u00f2 all\"\u00c9cole polytechnique\" per studiare matematica, qui Jordan impar\u00f2 la professione di ingegnere che svolse per parecchi anni (cos\u00ec come molti altri matematici del suo tempo, come ad esempio Augustin-Louis Cauchy). All\"\u00c9cole polytechnique\" Jordan si distinse per ingegno, intuizione, scrupolosit\u00e0 e soprattutto per l'originalit\u00e0 delle sue notazioni, aspetti che caratterizzarono tutta la sua attivit\u00e0 di matematico come ben documentato dai suoi lavori scientifici.\nJordan concluse i suoi studi nel 1861 (esaminato da Jean Marie Constant Duhamel, Joseph Alfred Serret e Victor Puiseux). La sua tesi era formata da due parti: la prima, intitolata \"Sur le nombre des valeurs des fonctions\", riguardava l'algebra; la seconda, intitolata \"Sur des periodes des fonctions inverses des int\u00e9grales des diff\u00e9rentielles algebriques\", riguardava gli integrali.\nFiniti gli studi inizi\u00f2 a lavorare come ingegnere civile prima a Privas, poi a Chalon-sur-Sa\u00f4ne ed infine a Parigi.\nNel 1862 spos\u00f2 Marie Isabelle Munet, figlia del vicesindaco di Lione, dalla quale ebbe otto figli.\nNonostante la sua attivit\u00e0 di ingegnere, che continu\u00f2 fino al 1885, Jordan non abbandon\u00f2 mai le ricerche di carattere matematico iniziate presso l\"\u00c9cole polytechnique\" (i biografi affermano che proprio in questo periodo ebbe le intuizioni fondamentali per i suoi lavori matematici).\nNel 1873 Jordan divenne un esaminatore dell\"\u00c9cole polytechnique\", dove divenne professore di analisi nel 1876 e nel 1883 divenne anche professore al \"Coll\u00e8ge de France\". Il suo \"Cours d'analyse\" fu un testo di riferimento in quel periodo.\nJordan lavor\u00f2 in un'ampia variet\u00e0 di settori, contribuendo praticamente ad ogni argomento matematico studiato in quel periodo: nella sua opera troviamo lavori sui gruppi finiti, sull'algebra lineare e sull'algebra multilineare, sulla teoria dei numeri, sulla topologia dei poliedri, sulle equazioni differenziali, sulla meccanica.\nLe impronte lasciate da Jordan nella matematica sono testimoniate dalla serie di teoremi ed enunciati che da lui prendono il nome, qui ricordiamo: \nNei primi lavori di Jordan la topologia (nota a quel tempo col nome di \"analysis situs\") ricopre il ruolo principale: Jordan era particolarmente interessato, sulla scia degli studi avviati da Bernhard Riemann (Jordan ignorava il lavoro di M\u00f6bius), alle definizioni, caratteristiche e topologie delle figure geometriche, delle curve e dei poliedri (significativo da questo punto di vista il suo trattato \"Les Poliedres\"). Le prime opere di Jordan sono caratterizzate da un approccio di tipo combinatorio del concetto di simmetria. Jordan introdusse la nozione di omotopia di cammini e defin\u00ec il gruppo di omotopia di una superficie senza usare esplicitamente il termine \"gruppo\".\nSi interess\u00f2 in particolare alla teoria dei gruppi finiti, addirittura possiamo dire che prima che Jordan iniziasse la sua ricerca sui gruppi finiti non esisteva una tale teoria. Jordan fu il primo a sviluppare un approccio sistematico all'argomento. Finch\u00e9 Joseph Liouville non ripubblic\u00f2 il lavoro originale di \u00c9variste Galois nel 1846, nessuno dava grande importanza ai gruppi finiti; solo allora Joseph Alfred Serret, Joseph Louis Fran\u00e7ois Bertrand e Charles Hermite, che seguirono le lezioni di Liouville, iniziarono a contribuire all'argomento, ma fu Jordan il primo a illuminare la strada che gli altri avrebbero seguito.\nPer Jordan un gruppo era ci\u00f2 che oggi noi chiamiamo un gruppo di permutazione, il concetto di gruppo astratto fu introdotto solo pi\u00f9 tardi. Per dare un'idea del modo in cui egli cerc\u00f2 di fondare la teoria dei gruppi diremo qualcosa circa i suoi contributi ai gruppi finiti risolubili. Attualmente il modo usuale di definire questi gruppi potrebbe essere quello di dire che sono gruppi i cui fattori di composizione sono gruppi abeliani. Jordan introdusse il concetto di serie di composizione; i fattori di composizione di un gruppo sono i gruppi ottenuti computando i gruppi di fattori di gruppi adiacenti nella serie di composizione: Jordan dimostr\u00f2 il teorema di Jordan-Holder, che afferma che sebbene i gruppi possano avere differenti serie di composizione, un insieme di fattori di composizione \u00e8 un invariante del gruppo. Egli diede contributi notevoli alla classificazione dei gruppi finiti risolubili costruendo un metodo ricorrente per determinare tutti i gruppi solubili di ordine \"n\" per un dato \"n\". Tuttavia la classificazione dei gruppi finiti \u00e8 un problema ancora aperto.\nJordan studi\u00f2 anche il gruppo generale su un campo di \"p\" elementi, con \"p\" primo; egli applic\u00f2 il suo lavoro sui gruppi classici per determinare la struttura del gruppo di Galois di equazioni le cui radici furono scelte per essere associate con certe configurazioni geometriche.\nIl suo lavoro sulla teoria dei gruppi fu portato a termine tra il 1860 e il 1870 e apparve nel suo \"Traitr\u00e9 des substitutions et des \u00e9quations alg\u00e9briques\" pubblicato nel 1870, il trattato fornisce uno studio esauriente della teoria di Galois. Per questo lavoro gli fu assegnato il \"Premio Poncelet\" dell\"Acad\u00e9mie des Sciences\". Il trattato contiene il teorema della forma normale di Jordan per le matrici su un campo finito.\nLo studio della struttura di un cristallo motiv\u00f2 Jordan per l'introduzione del concetto di gruppo in geometria. Jordan consider\u00f2 la classificazione di gruppi di movimenti di Euclide (\"Group des movuements\"). Il suo lavoro gli guadagn\u00f2 una vasta reputazione internazionale e nel 1870 sia Sophus Lie che Felix Klein gli fecero visita a Parigi per studiare con lui. L'interesse di Jordan per i gruppi di trasformazione euclidei nello spazio a tre dimensioni influenz\u00f2 Lie e Klein nelle loro teorie dei gruppi continui e discontinui.\nAnche il matematico italiano Giuseppe Peano rimase influenzato dall'opera di Jordan, egli riprese la definizione di misura dell'area e del volume suggerita da Jordan introducendo la misura di Peano-Jordan; inoltre Peano complet\u00f2 un teorema fondamentale di Jordan sulle equazioni differenziali ordinarie, il (teorema di Peano-Jordan).\nLa pubblicazione del \"Traitr\u00e9 des substitutions et des \u00e9quations alg\u00e9briques\" non segna la fine del contributo di Jordan alla teoria dei gruppi egli continu\u00f2 a produrre nel decennio seguente ulteriori risultati di grande importanza.\nGeneralizzando un risultato di Fuchs sulle equazioni differenziali lineari, Jordan fu indotto a studiare i sottogruppi finiti del gruppo lineare generale di matrici \"n\" x \"n\" sui numeri complessi.\nUn'altra generalizzazione, questa volta di un lavoro di Hermite sulla forma quadratica con coefficienti integrali, port\u00f2 Jordan a considerare il gruppo lineare speciale di matrici \"n\" x \"n\" con determinante uguale a 1 sui numeri complessi che agiscono su uno spazio vettoriale di polinomi complessi in \"n\" incognite di grado \"m\".\nFra i numerosi contributi di Jordan in analisi va menzionata la sua generalizzazione dei criteri per la convergenza della serie di Fourier.\nJordan studi\u00f2 anche i gruppi di Mathieu, i primi esempi di gruppi sporadici.\nNel 1912 Jordan lasci\u00f2 la carriera accademica, ma continu\u00f2 a dirigere fino alla sua morte il \"Journal de Math\u00e9matiques Pure et Appliqu\u00e9es\", fondato nel 1836 da Liouville (incarico che aveva assunto nel 1885). Il \"Journal\" era uno dei principali giornali di matematica del tempo e gioc\u00f2 una notevole importanza nello sviluppo della matematica del XIX secolo.\nFra gli onori conferiti a Jordan ricordiamo la sua elezione all\"Acad\u00e9mie des Sciences\" nel 1881; nel 1890 divenne ufficiale della \"L\u00e9gion d'honneur\"; inoltre fu presidente onorario del Congresso Internazionale dei Matematici a Strasburgo nel 1920.\nMor\u00ec a Parigi nel 1922.\nIn suo onore sono stati intitolati l'asteroide 25593 Camillejordan e l\"Institute Camille Jordan\".\nCamille Jordan non deve essere confuso con il geodeta tedesco Wilhelm Jordan (1842-1899) da cui prende il nome il metodo di eliminazione di Gauss-Jordan e con il fisico matematico tedesco Pascual Jordan (1902-1980) a cui si deve l'algebra di Jordan."}
{"id": "914405", "revid": "547992", "url": "https://it.wikipedia.org/wiki?curid=914405", "title": "Chiara Conti", "text": "Biografia.\nInizia lavorando in televisione nei primi anni novanta nella trasmissione \"Non \u00e8 la Rai\". Nel 1995 vince il concorso \"Bellissima\". Quindi frequenta vari corsi d'improvvisazione teatrale di Nicola Zavagli e stages di recitazione con Geraldine Baron e Pasquale Festa Campanile, e frequenta i corsi di dizione tenuti da Pietro Bartolini. Esordisce come attrice teatrale ne \"L'assassinio di Marat\", regia di Pietro Bartolini, poi recita ne \"Il girotondo\", regia di Nicola Zavagli.\nTra i suoi primi lavori cinematografici, ricordiamo: \"Faccia di Picasso\" di Massimo Ceccherini e \"L'ultima lezione\", regia di Fabio Rosi. Nel 2004 interpreta il ruolo di \"Fulvia\" nel film \"Promessa d'amore\", diretto da Ugo Fabrizio Giordani. Nel 2005 \u00e8 nel cast di \"Musikanten\" di Franco Battiato, presentato alla Mostra Internazionale del Cinema di Venezia dello stesso anno e uscito nelle sale il 3 marzo 2006. Nello stesso anno (2005), \u00e8 nel cast della fiction di Rai 1 \"La Omicidi\" nel ruolo di Irene. Nel 2006 \u00e8 protagonista, con il ruolo di \"Olivia\", di \"H2Odio\", regia di Alex Infascelli, e ottiene un notevole successo con la miniserie tv in otto puntate, \"Butta la luna\", diretta da Vittorio Sindoni e trasmessa da Rai 1, ed infine con la serie tv \"E poi c'\u00e8 Filippo\", dove nel cast c'\u00e8 anche l'attore Giorgio Pasotti.\nNel 2007 \u00e8 tra i protagonisti della miniserie tv in due puntate, \"Le ragazze di San Frediano\", regia di Vittorio Sindoni. Il ruolo da lei interpretato \u00e8 quello di \"Gina\". Nello stesso anno \u00e8 la protagonista femminile de \"Il capitano 2\", regia di Vittorio Sindoni.\nNel 2009 torna su Rai 1 con la serie tv in tredici puntate, \"Butta la luna 2\", regia di Vittorio Sindoni, e con la miniserie \"David Copperfield\", regia di Leone Pompucci, dove ha il ruolo di \"Clara Copperfield\". Inoltre \u00e8 tra i protagonisti della miniserie di Canale 5, \"La scelta di Laura\", regia di Alessandro Piva. Nel 2011 \u00e8 nel cast dell'ultima stagione di \"Distretto di Polizia\", nel quale interpreta l'ex moglie del vicequestore Leonardo Brandi (Andrea Renzi). Nel 2020 \u00e8 nel cast della serie tv \"Il commissario Ricciardi\", nella quale interpreta Marta, la madre del commissario. Dal 2020 interpreta Lara Martinelli in \"Un posto al sole\"."}
{"id": "914407", "revid": "932362", "url": "https://it.wikipedia.org/wiki?curid=914407", "title": "Elisabeth G\u00f6rgl", "text": "\u00c8 figlia di Traudl Hecher e sorella di Stephan, a loro volta sciatori alpini di alto livello.\nBiografia.\nStagioni 1997-2006.\nSciatrice polivalente originaria di Kapfenberg e attiva in gare FIS dal novembre del 1996, ha esordito in Coppa Europa il 18 gennaio 1999 a Lachtal, classificandosi 31\u00aa in slalom gigante, e nella stessa stagione ha vinto la medaglia di bronzo nello slalom speciale ai Mondiali juniores di Pra Loup. In Coppa del Mondo ha esordito il 10 marzo 2000 nella medesima specialit\u00e0 a Sestriere, senza qualificarsi per la seconda manche; sempre in slalom speciale ha ottenuto il primo podio (il 7 dicembre 2000 a Serre Chevalier, 3\u00aa) e la prima vittoria (il 25 novembre 2002 a \u00c5re) in Coppa Europa e il primo podio in Coppa del Mondo, il 5 gennaio 2003 a Bormio (2\u00aa).\nHa esordito ai Campionati mondiali a Sankt Moritz 2003, senza concludere lo slalom speciale, e quello stesso anno si \u00e8 aggiudicata la Coppa Europa, vincendo anche le classifiche di slalom gigante e di slalom speciale. Ai Mondiali di Bormio/Santa Caterina Valfurva 2005 \u00e8 stata 7\u00aa nello slalom gigante, 8\u00aa nella combinata e non ha completato lo slalom speciale, mentre ai XX Giochi olimpici invernali di , suo esordio olimpico, ha partecipato alla gara di discesa libera, senza per\u00f2 concluderla.\nStagioni 2007-2010.\n18\u00aa nella discesa libera ai Mondiali di \u00c5re 2007, il 12 gennaio 2008 ha vinto la sua prima gara di Coppa del Mondo, lo slalom gigante di Maribor; a fine stagione \u00e8 risultata 2\u00aa sia nella classifica della Coppa del Mondo di supergigante, superata dalla tedesca Maria Riesch di 48 punti, sia in quella della Coppa del Mondo di slalom gigante, battuta dall'italiana Denise Karbon di 113 punti. Nel 2009, ai Mondiali di Val-d'Is\u00e8re, ha vinto la medaglia di bronzo nella supercombinata e si \u00e8 piazzata 4\u00aa nella discesa libera, 6\u00aa nel supergigante, 10\u00aa nello slalom gigante e 31\u00aa nello slalom speciale.\nAi XXI Giochi olimpici invernali di ha vinto due medaglie di bronzo: la prima nella discesa libera, piazzandosi alle spalle delle statunitensi Lindsey Vonn e Julia Mancuso, la seconda nello slalom gigante, dietro alla tedesca Viktoria Rebensburg e alla slovena Tina Maze. \u00c8 stata inoltre 5\u00aa nel supergigante, 7\u00aa nello slalom speciale e 18\u00aa nella combinata, mentre quell'anno in Coppa del Mondo \u00e8 stata nuovamente 2\u00aa nella classifica di supergigante, superata dalla Vonn di 320 punti.\nStagioni 2011-2017.\nNel 2011 ha conquistato due medaglie d'oro ai Mondiali di Garmisch-Partenkirchen: l'8 febbraio nel supergigante, precedendo la Mancuso e la Riesch, e il 13 febbraio nella discesa libera, davanti alla Vonn e ancora alla Riesch. Si \u00e8 inoltre piazzata 10\u00aa nello slalom gigante e 5\u00aa nella supercombinata. Due anni dopo, nella rassegna iridata di Schladming, \u00e8 stata 10\u00aa nella discesa libera, 11\u00aa nel supergigante, 23\u00aa nello slalom gigante e 6\u00aa nella supercombinata.\nAi XXII Giochi olimpici invernali di , sua ultima presenza olimpica, si \u00e8 classificata 16\u00aa nella discesa libera e 11\u00aa nello slalom gigante, mentre non ha concluso il supergigante e la supercombinata. Il 21 dicembre 2014 ha colto a Val-d'Is\u00e8re in supergigante la sua ultima vittoria in Coppa del Mondo; ai Mondiali di Vail/Beaver Creek 2015, suo congedo iridato, si \u00e8 piazzata al 6\u00ba posto nella discesa libera e non ha concluso il supergigante. Il 18 marzo dello stesso anno \u00e8 salita per l'ultima volta su un podio di Coppa del Mondo, classificandosi 2\u00aa nella discesa libera disputata a M\u00e9ribel.\nSi \u00e8 ritirata al termine della stagione 2016-2017; la sua ultima gara in Coppa del Mondo \u00e8 stata il supergigante disputato ad Aspen il 16 marzo, chiuso al 5\u00ba posto, mentre l'ultima gara in carriera \u00e8 stata la combinata dei Campionati austriaci 2017, a Saalbach-Hinterglemm il 29 marzo successivo, non completata dalla G\u00f6rgl.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "914408", "revid": "287204", "url": "https://it.wikipedia.org/wiki?curid=914408", "title": "Naim Frasheri", "text": ""}
{"id": "914409", "revid": "13455", "url": "https://it.wikipedia.org/wiki?curid=914409", "title": "Elisabeth Goergl", "text": ""}
{"id": "914414", "revid": "666668", "url": "https://it.wikipedia.org/wiki?curid=914414", "title": "Peggy Guggenheim", "text": "Era figlia di Benjamin Guggenheim e nipote di Solomon R. Guggenheim il quale avrebbe creato la omonima fondazione per la creazione di musei in giro per il mondo. Peggy Guggenheim raccolse una nota collezione d'arte moderna in Europa e in America e, dopo essersi trasferita nel 1949 a Venezia, la espose in un museo sul Canal Grande che porta il suo nome e che divenne poi una delle attrazioni pi\u00f9 visitate della citt\u00e0.\nBiografia.\nFiglia di Benjamin Guggenheim e Florette Seligman, \u00e8 nipote di Solomon R. Guggenheim, proprietario del Guggenheim Museum di New York. La famiglia Guggenheim (di antica origine ebraica e proveniente dalla Svizzera) aveva costruito la sua fortuna nell'estrazione dell'argento e del rame, e nell'industria dell'acciaio, mentre la famiglia della madre, i Seligman, erano importanti banchieri. Il padre mor\u00ec quando lei aveva 14 anni nell'affondamento del Titanic, lasciando a Guggenheim un'eredit\u00e0 di 2,5 milioni di dollari statunitensi (circa 30 milioni in valuta degli anni 2010). Tale cifra, bench\u00e9 consistente, era comunque molto meno vasta rispetto alle ricchezze accumulate dai cugini. In questo periodo, Guggenheim intraprese un viaggio che la porter\u00e0 dalle cascate del Niagara fino alla frontiera messicana. \nGuggenheim cominci\u00f2 a lavorare in una libreria di New York, la Sunswise Turn, e frequent\u00f2 importanti circoli e salotti, dove conobbe molti intellettuali dell'epoca tra cui Laurence Vail, un pittore squattrinato del movimento dadaista. Entr\u00f2 cos\u00ec nel mondo dell'avanguardia. Non ebbe mai un buon rapporto con la madre, a causa forse della sua movimentata vita sentimentale. Si spos\u00f2 a Parigi nel 1922 con Laurence Vail e da lui ebbe due figli, un maschio (Sinbad) e una femmina (Pegeen Vail), quest'ultima con una forte predisposizione artistica. Grazie al marito, a Parigi inizi\u00f2 a frequentare i salotti boh\u00e9mien e strinse amicizie con i primi artisti dell'avanguardia europea, alcuni dei quali emigrati americani: Man Ray, per cui poser\u00e0, Constantin Br\u00e2ncu\u0219i, e Marcel Duchamp.\nStrinse anche un forte legame con la pittrice Romaine Brooks e con la scrittrice Natalie Barney, nel cui salotto culturale, di cui fu un'assidua frequentatrice, incontrer\u00e0 la scrittrice Djuna Barnes. Sar\u00e0 protettrice della Barnes per il periodo di composizione del libro \"Nightwood\". Dopo il divorzio da Vail nel 1928, Guggenheim cominci\u00f2 a vagare per l'Europa con i figli, tra Londra e Parigi.\nGrande amore della sua vita fu l'intellettuale inglese John Holms, scrittore alcolizzato, conosciuto nel 1928 a Saint-Tropez, che mor\u00ec tragicamente nel 1934, dopo una crisi cardiaca al termine di un intervento. Nel gennaio del 1938, a Londra, insieme a Jean Cocteau, inaugur\u00f2 la galleria \"Guggenheim Jeune\": fu la prima di una lunga serie di collezioni, che la renderanno negli anni la pi\u00f9 importante sostenitrice dell'avanguardia europea.\nTra i vari artisti, all'epoca ancora sconosciuti, che esporranno a Londra si ricordano: Vasilij Kandinskji, Yves Tanguy ed altri artisti emergenti del panorama delle avanguardie europee. Erano gi\u00e0 celebri Antoine Pevsner, Henry Moore, Henri Laurens, Alexander Calder, Raymond Duchamp-Villon, Constantin Br\u00e2ncu\u0219i, Jean Arp, Max Ernst, Pablo Picasso, Georges Braque e Kurt Schwitters. Grazie a Samuel Beckett, che insistette per un suo interessamento all'arte contemporanea, e a Marcel Duchamp, che le insegn\u00f2 \"la differenza tra l'arte astratta e surrealista\", Guggenheim si avvicin\u00f2 a questo mondo. Dal 1939 Guggenheim decise di trasformare la sua semplice collezione londinese in un vero e proprio museo: incurante della guerra, decise di acquistare un grande numero di opere d'arte, tra cui spiccano i nomi di artisti come Francis Picabia, Pablo Picasso, Georges Braque, Salvador Dal\u00ed, Piet Mondrian, Fernand L\u00e9ger e Constantin Br\u00e2ncu\u015fi.\nCon l'avanzata dell'esercito tedesco verso Parigi, il 13 luglio 1941 la collezionista decise di lasciare la citt\u00e0 e tornare a New York, dove nel 1942 inaugur\u00f2 la galleria \"Art of This Century\". Tra gli artisti ancora sconosciuti nella collezione figura il nome di Jackson Pollock. Grazie all'attivit\u00e0 di gallerista di Peggy, Pollock e altri artisti americani entrarono in contatto con l'avanguardia europea, in particolare con il surrealismo. Dal 1941 Guggenheim si spos\u00f2 infatti col pittore surrealista Max Ernst. Il divorzio tra i due avvenne appena due anni dopo, nel 1943. L'anno successivo, per un breve periodo, accolse nella propria nuova residenza di Manhattan la pittrice Bridget Bate Tichenor. Con la fine del conflitto Guggenheim decise di tornare a Venezia, dove la sua collezione venne esposta per la prima volta alla XXIV edizione della Biennale d'arte nel 1948.\nNel 1948 acquist\u00f2 Palazzo Venier dei Leoni sul Canal Grande, dove trasfer\u00ec definitivamente la sua collezione, che dal 1949 venne aperta al pubblico come Collezione Peggy Guggenheim. L'eccezionale acqua alta che il 4 novembre 1966 sommerse Venezia non cre\u00f2 alcun danno alla sua collezione, gi\u00e0 impacchettata e pronta per essere spedita a Stoccolma per una mostra. Le uniche stanze allagate di Palazzo Venier furono quelle del seminterrato. Nel 1969 le opere della collezione di Guggenheim vennero esposte al Guggenheim Museum di New York.\nIn seguito Guggenheim decise di donare Palazzo Venier dei Leoni e l'intera collezione alla Fondazione Solomon Guggenheim dopo che la stessa collezione, proposta in donazione al Comune di Venezia, fu rifiutata. Guggenheim pass\u00f2 l'intera esistenza aiutando nuovi artisti emergenti, tra cui Edmondo Bacci e Tancredi Parmeggiani. Mor\u00ec il 23 dicembre 1979, all'et\u00e0 di 81 anni. Le sue ceneri riposano nell'angolo del giardino di Palazzo Venier dei Leoni dove Guggenheim aveva seppellito anche i suoi numerosi amati cani. La Collezione Peggy Guggenheim di Venezia \u00e8 uno dei pi\u00f9 importanti musei italiani sull'arte europea e americana della prima met\u00e0 del XX secolo: abbraccia opere che vanno dal Cubismo al Surrealismo e all'Espressionismo."}
{"id": "914415", "revid": "17351", "url": "https://it.wikipedia.org/wiki?curid=914415", "title": "Sikorsky SH-3 Sea King", "text": ""}
{"id": "914418", "revid": "10652", "url": "https://it.wikipedia.org/wiki?curid=914418", "title": "Lampetra zanandreai", "text": ""}
{"id": "914419", "revid": "834", "url": "https://it.wikipedia.org/wiki?curid=914419", "title": "S-61", "text": ""}
{"id": "914420", "revid": "17351", "url": "https://it.wikipedia.org/wiki?curid=914420", "title": "HH-3F", "text": ""}
{"id": "914421", "revid": "17351", "url": "https://it.wikipedia.org/wiki?curid=914421", "title": "HH-3F Pelican", "text": ""}
{"id": "914423", "revid": "17351", "url": "https://it.wikipedia.org/wiki?curid=914423", "title": "Sikorsky HH-3F", "text": ""}
{"id": "914424", "revid": "424816", "url": "https://it.wikipedia.org/wiki?curid=914424", "title": "Kathryn Sullivan", "text": "Sullivan \u00e8 nata nel New Jersey, nel 1973 ha conseguito un bachelor of science in scienze della Terra all'Universit\u00e0 della California presso Santa Cruz. Nel 1978 ha preso il dottorato in geologia alla Dalhousie University di Halifax in Nuova Scozia.\nNel gennaio del 1978 \u00e8 stata selezionata come candidata astronauta, nell'agosto del 1979 ha completato l'addestramento al termine del quale \u00e8 stata qualificata come specialista di missione. Ha volato in tre missioni dello Shuttle: nella STS-41-G (ottobre 1984) durante la quale \u00e8 diventata la prima donna statunitense a compiere una passeggiata spaziale, nella STS-31 (aprile 1990) e nella STS-45 (marzo 1992). \u00c8 stata anche la prima donna a scendere nel punto pi\u00f9 profondo del Pianeta, la Fossa delle Marianne."}
{"id": "914425", "revid": "17351", "url": "https://it.wikipedia.org/wiki?curid=914425", "title": "Sikorsky HH-3F Pelican", "text": ""}
{"id": "914427", "revid": "17351", "url": "https://it.wikipedia.org/wiki?curid=914427", "title": "Sikorsky H-3", "text": ""}
{"id": "914428", "revid": "17351", "url": "https://it.wikipedia.org/wiki?curid=914428", "title": "Sikorsky SH-3", "text": ""}
{"id": "914429", "revid": "17351", "url": "https://it.wikipedia.org/wiki?curid=914429", "title": "H-3 Sea King", "text": ""}
{"id": "914431", "revid": "17351", "url": "https://it.wikipedia.org/wiki?curid=914431", "title": "H-3", "text": ""}
{"id": "914432", "revid": "17351", "url": "https://it.wikipedia.org/wiki?curid=914432", "title": "SH-3", "text": ""}
{"id": "914433", "revid": "17351", "url": "https://it.wikipedia.org/wiki?curid=914433", "title": "Sea King", "text": ""}
{"id": "914434", "revid": "1543377", "url": "https://it.wikipedia.org/wiki?curid=914434", "title": "Pallone bomba", "text": "Un pallone bomba \u00e8 un pallone aerostatico non guidato che trasporta ordigni esplosivi o incendiari, realizzato al fine di colpire a distanza il territorio avversario nel corso di un conflitto.\nI primi esempi noti di impiego di tale tecnica riguardano i \"Ballonbomben\" (dal tedesco, traduzione letterale di \"pallone bomba\") utilizzati dalle truppe austro-ungariche durante l'insurrezione veneziana della Repubblica di San Marco nel 1848. L'impiego a scopo offensivo dei palloni aerostatici non guidati venne ripreso durante la seconda guerra mondiale sia dagli inglesi che dai giapponesi: nel primo caso, con l'Operazione Outward, l'obiettivo era di colpire il territorio della Germania nazista, nel secondo il bersaglio era costituito dal (ben pi\u00f9 distante) territorio continentale degli Stati Uniti d'America.\nIl termine di \"pallone bomba\", nella storiografia, \u00e8 riferito prevalentemente ai giapponesi, generalmente noti con l'abbreviazione Fu-Go.\nSviluppo.\nI primi studi giapponesi relativi all'impiego di palloni aerostatici risalgono ai tardi anni venti del XX secolo e prendevano in considerazione diverse possibilit\u00e0: dal loro utilizzo per fini propagandistici (mediante il lancio di volantini), fino al trasporto di truppe. I primi studi furono svolti dall'Dai-Nippon Teikoku Rikugun (Esercito Imperiale Giapponese) ma non sfociarono in alcun tipo di utilizzo pratico.\nIl \"Laboratorio Scientifico Militare Giapponese\" studi\u00f2 la fattibilit\u00e0 di un pallone che, sfruttando le correnti in quota, potesse percorrere i 10\u00a0000 km necessari al raggiungimento delle coste statunitensi; l'idea venne comunque, almeno al momento, accantonata.\nCon lo scoppio della seconda guerra mondiale l'idea venne ripresa dal Maggior Generale Sueyoshi Kusaba, del \"Laboratorio Tecnico di Ricerca della 9\u00aa Armata\" che richiese l'assegnazione di strutture per la conduzione di test e la realizzazione dei manufatti. Tali richieste rimasero ad un punto morto fino all'aprile del 1942.\nIn seguito alla realizzazione dell'incursione aerea su Tokyo da parte dell'United States Army Air Forces, il 18 aprile 1942, le autorit\u00e0 militari giapponesi diedero disposizione affinch\u00e9 venissero compiuti studi pratici per la realizzazione di palloni aerostatici mediante i quali bombardare il territorio continentale degli Stati Uniti d'America.\nDalle fonti reperite risulta che anche la Marina fosse coinvolta nello sviluppo di una propria versione dei palloni bomba, per altro con scarso (se non nullo) coordinamento con il progetto curato dall'Esercito. Per la Marina il progetto era seguito dal Capitano di corvetta Kiyoshi Tanaka: prevedeva che il lancio dei palloni fosse effettuato da sottomarini che li avrebbero liberati dopo essersi portati in prossimit\u00e0 della costa orientale degli Stati Uniti; venne cos\u00ec realizzato un pallone (dal diametro di 6 m) per il quale era richiesta un'autonomia di 300\u00a0km; durante lo svolgimento delle prove, il pallone risult\u00f2 essere in grado di volare per 30 ore alla quota di 8\u00a0000\u00a0m coprendo la distanza di 1\u00a0000\u00a0km.\nNel frattempo, tuttavia, la Marina giapponese era venuta a trovarsi in una situazione di carenza di unit\u00e0 alle quali affidare il compito di lanciare i palloni bomba; le autorit\u00e0 giapponesi diedero quindi disposizione di sviluppare palloni in grado di percorrere i 10\u00a0000\u00a0km che separano la madrepatria dalle coste statunitensi.\nFurono quindi compiuti diversi studi relativi alle correnti a getto al fine di determinarne la direzione ed allo scopo fu realizzata una sonda radio in grado di raccogliere, e trasmettere alla base di lancio, i dati relativi alle missioni di prova dei palloni (in termini di rotta, altitudine, pressione interna, rilascio del carico offensivo).\nI voli sperimentali ebbero inizio nella tarda estate del 1944; le fonti reperite concordano nell'indicare la realizzazione di due diverse tipologie di palloni (indicate come \"Tipo A\" e \"Tipo B\"), ma non sono unanimi nell'indicazione della rispettiva origine: da un lato la realizzazione dei palloni impiegati operativamente sarebbe da attribuire all'Esercito Imperiale (ed in questo caso i due tipi di palloni sarebbero sviluppi tra loro connessi), dall'altro il secondo progetto sarebbe stato realizzato dalla Marina.\nComunque sia, i primi lanci di palloni armati di esplosivi e destinati a colpire il suolo nordamericano ebbero inizio nei primi giorni di novembre del 1944.\nDescrizione tecnica.\nConcettualmente i due tipi di pallone erano identici: gonfiati con idrogeno trasportavano, agganciati ad una ruota con quattro raggi, sia il carico offensivo che la zavorra (costituita da sacchetti di sabbia). Al di sopra di questa struttura circolare era posizionata l'unit\u00e0 di controllo che, rilevando l'altitudine del volo, interveniva facendo cadere due sacchetti di sabbia nel caso il pallone scendesse sotto i 9\u00a0000\u00a0m di quota (le funi venivano recise mediante piccole cariche esplosive attuate elettricamente) oppure azionava la valvola di sfiato dell'idrogeno nel caso la quota avesse superato gli 11\u00a0600\u00a0m. Dopo tre giorni di volo (tempo sufficiente per raggiungere il territorio nordamericano) l'unit\u00e0 di controllo attivava una miccia collegata ad una piccola carica che provocava la distruzione dell'involucro del pallone, facendo cos\u00ec cadere al suolo il carico bellico offensivo.\nQuest'ultimo era costituito da due bombe incendiarie e da una singola bomba a frammentazione del peso di 15\u00a0kg.\nIl peso degli esplosivi trasportati, della zavorra e dell'unit\u00e0 di controllo raggiungeva i 450\u00a0kg per cui i palloni, per poter adempiere al compito per il quale erano stati realizzati, dovevano avere un diametro di circa 10\u00a0m ed un volume di 540 m3.\nDal punto di vista strutturale i due diversi tipi di pallone (sull'identificazione dei quali le fonti reperite si trovano agli estremi opposti) differivano tra loro per il materiale impiegato per la realizzazione: in un caso l'involucro era costituito da tela di seta rivestita in gomma, mentre nel secondo caso (al fine di ridurre i costi) il pallone era costituito di fogli di washi, un tipo di carta ottenuta dalle fibre di gelso da carta, tenuti insieme da una colla vegetale ottenuta dal Konjac (una pianta della famiglia delle Araceae), nota in Giappone come \"Lingua del Diavolo\".\nImpiego operativo.\nLanci e loro effetti.\nI primi lanci di palloni dotati di ordigni risalgono al novembre del 1944. Le basi di lancio erano situate lungo la costa orientale del Giappone: Nakoso (nella Prefettura di Fukushima), Ichinomiya e \u014ctsu.\nIl numero di palloni realizzati \u00e8 stimato intorno alle 9\u00a0000 unit\u00e0, mentre quello dei manufatti effettivamente lanciati sarebbe di circa 6\u00a0000. Altre fonti indicano in 9\u00a0000 il numero di palloni effettivamente lanciati.\nIl reale effetto dei lanci \u00e8 di difficile ricostruzione: da un lato la vastit\u00e0 del territorio interessato, dall'altra la coltre di silenzio che le autorit\u00e0 statunitensi e canadesi richiesero ai mezzi d'informazione hanno contribuito a ridurre o confondere le informazioni disponibili in materia. Le stesse fonti reperite forniscono, ancora una volta, dati tra loro discordanti: si va dai 258 rinvenimenti accertati su tutta la costa del continente americano (dall'Alaska al Messico settentrionale) ai 361 casi acclarati sul continente, cui sarebbero da aggiungere 210 palloni ripescati in mare e circa 100 esplosi (o fatti esplodere) in volo.\nL'unico evento, di cui si ha notizia, che provoc\u00f2 vittime civili \u00e8 fatto risalire (in questo caso in maniera concorde) all'esplosione di un pallone avvenuta il 5 maggio 1945 nei dintorni di Bly (piccola localit\u00e0 della contea di Klamath, nell'Oregon) che fu rinvenuto da un gruppo di giovani durante una gita parrocchiale: l'oggetto sconosciuto attir\u00f2 l'attenzione dei membri del gruppo che incautamente causarono lo scoppio degli ordigni ad esso collegati, provocando cos\u00ec la morte di cinque ragazzini (Edward Engen, Jay Gifford, Joan Patzke, Dick Patzke e Sherman Shoemaker, i primi tre di 13 anni, il quarto di 14 anni e il quinto di 11) e di Elsie Mitchell (26 anni), moglie del pastore Archie Mitchell, in stato di gravidanza..\nIl risultato di maggior effetto ottenuto da un pallone bomba, tenuto comprensibilmente nella massima segretezza da parte delle autorit\u00e0 degli Stati Uniti, venne conseguito il 10 marzo del 1945 quando l'esplosivo portato da uno dei palloni provenienti dal Giappone caus\u00f2 l'interruzione della linea elettrica che alimentava l'edificio contenente il reattore nucleare situato nell'Hanford Site, nel quale (nell'ambito del Progetto Manhattan) avveniva la produzione del plutonio che sarebbe stato successivamente impiegato per la realizzazione della bomba lanciata sulla citt\u00e0 di Nagasaki.\nIl silenzio degli Stati Uniti.\nDal canto loro le autorit\u00e0 degli Stati Uniti e del Canada inizialmente ebbero solo la sensazione che stava avvenendo qualcosa di strano: ancora nei primi giorni di gennaio del 1945 la rivista \"Newsweek\" parlava in un proprio articolo di \"mistero dei palloni\" ma l'\"Office of Censorship\" (Ufficio per la Censura) chiedeva alle radio ed agli organi di stampa di non menzionare palloni o palloni bomba per timore che tali informazioni potessero far pensare al nemico di aver avuto successo con tali armi.\nSolo nella seconda di met\u00e0 di gennaio del 1945 le autorit\u00e0 militari affidarono alla Fourth Air Force il coordinamento della difesa contro i palloni-bomba. Il lasso di tempo trascorso tra i primi avvistamenti e la reazione articolata dell'aviazione fu causato sia dall'incertezza circa la provenienza della minaccia che dalla difficolt\u00e0 nel comprenderne gli obiettivi. Nessuno inizialmente credeva che i palloni potessero arrivare direttamente dal Giappone, ma piuttosto si pensava che fossero lanciati da unit\u00e0 sbarcate sulle coste da parte di sommergibili. Teorie pi\u00f9 fantasiose sostenevano che i palloni potessero essere frutto dell'operato di prigionieri di guerra tedeschi o di nippo-americani trattenuti nei centri di internamento. Solamente le ricerche condotte dai componenti le \"Military Geological Unit\" (che studiarono la composizione della sabbia contenuta nei sacchetti per la zavorra dei palloni o le diatomee che questa portava con s\u00e9) riuscirono a stabilire l'origine precisa dei palloni, fino ad individuarne le spiagge.\nSolamente verso la fine di maggio del 1945 venne autorizzata la pubblicazione o la divulgazione di notizie inerenti agli attacchi subiti a mezzo di palloni: anche in questo caso, comunque, l'Ufficio per la Censura limit\u00f2 l'accuratezza delle notizie, lasciando spazio a generiche informazioni che non permettessero al nemico di estrapolare dettagli concernenti i luoghi di atterraggio o i danni realmente causati alle persone o alle infrastrutture.\nGli obiettivi.\nIn merito agli obiettivi di tale tipo di attacco venne presa in particolare considerazione la possibilit\u00e0 che gli ordigni potessero rappresentare veicolo per un attacco di tipo biologico o chimico. La consapevolezza delle difficolt\u00e0 connesse all'impiego di tali tipologie di armi ed il rinvenimento esclusivo di ordigni di tipo convenzionale (incendiario o a frammentazione) condussero ben presto a ridimensionare la minaccia rappresentata dai palloni, sia per la quantit\u00e0 di esplosivo trasportabile (di scarsa rilevanza) sia per l'impossibilit\u00e0 di governare un mezzo di quel tipo (con drastica riduzione dei ratei di successo contro obiettivi sensibili). Tuttavia il governo statunitense coinvolse i servizi sanitari, i veterinari e le direzioni delle scuole agrarie nel programma di difesa da eventuali attacchi biologici, cos\u00ec come furono formate squadre di decontaminazione e costituiti depositi di maschere antigas, tute ed agenti decontaminanti in posizioni ritenute strategiche. La conferma che il Giappone non tent\u00f2 attacchi chimici o biologici con l'impiego dei palloni sarebbe venuta solamente nel dopoguerra, secondo le dichiarazioni rilasciate dagli stessi responsabili del progetto.\nVenne anche presa in considerazione la possibilit\u00e0 che i palloni fossero in grado di trasportare persone, ma (una volta scoperta la provenienza) valutazioni circa le distanze da coprire e le quote operative (che avrebbero richiesto l'impiego di equipaggiamenti pesanti e sofisticati) portarono ad escludere anche questo tipo di minaccia.\nIn relazione ai ritrovamenti avvenuti, gli obiettivi pi\u00f9 probabili dei palloni-bomba furono quindi le zone boscose del continente nordamericano: l'impiego di tali armi nei mesi estivi avrebbe potuto causare danni e costringere Stati Uniti e Canada a destinare risorse alla difesa da tali attacchi, distogliendole da altri compiti senza richiedere (per contro) l'impiego massiccio di risorse n\u00e9 particolare accuratezza nel raggiungimento di bersagli specifici.\nLa difesa in termini operativi.\nI vertici della \"4 Air Force\", cui come detto venne assegnato il coordinamento delle azioni di contrasto ai palloni bomba, si affidarono (almeno nella prima fase del loro lavoro) all'identificazione \"a vista\" degli ordigni: tutti i piloti di velivoli che (a vario titolo) si trovavano a volare nei pressi della costa occidentale del Nordamerica vennero istruiti al fine di segnalare qualsiasi tipo di pallone (o di oggetti non identificabili) che fossero stati avvistati.\nImportanza considerevole venne assegnata anche alle previsioni meteorologiche che consentivano di determinare la possibilit\u00e0 di attacchi con i palloni sulla scorta delle condizioni meteo presenti nelle zone di lancio.\nAppositi reparti di velivoli da caccia vennero predisposti presso il \"Paine Field\" (situato nella Contea di Snohomish), la \"Quillayute Naval Air Station\" (Contea di Clallam) e la \"Shelton Naval Air Station\" (Contea di Mason); questi reparti, tenuti in costante stato di allerta, impiegavano prevalentemente caccia Lockheed P-38 Lightning e Northrop P-61 Black Widow.\nAnalogamente la Royal Canadian Air Force attiv\u00f2 propri reparti destinati a tale compito: in questo caso furono attivate due basi operative (entrambe sull'Isola di Vancouver, Columbia Britannica) negli aeroporti di Patricia Bay e di Tofino; i velivoli impiegati furono Hawker Hurricane, Curtiss P-40 e de Havilland DH.98 Mosquito.\nIl passo successivo fu quello di studiare la possibilit\u00e0 di individuare i palloni mediante apparecchiature radar: la difficolt\u00e0 maggiore era rappresentata dalla dimensione relativamente ridotta delle parti metalliche che componevano i palloni-bomba. Venne cos\u00ec realizzato un primo programma battezzato \"Sunset Project\" (in inglese \"Progetto Tramonto\") durante il quale vennero effettuati test, realizzati con l'impiego di ricostruzioni appositamente lanciate: questi determinarono che le possibilit\u00e0 di avvistamento erano scarse fino alla quota di 10\u00a0000\u00a0ft (pari a poco pi\u00f9 di 3\u00a0000\u00a0m) e nulle per le quote superiori.\nUn piano dettagliato (definito \"Joint Western Sea Frontier-Western Defense Command Plan\") venne ultimato nell'agosto del 1945 ma non venne mai reso di pubblico dominio (anche perch\u00e9 nel frattempo la minaccia era venuta meno).\nAbbandono del progetto.\nLe autorit\u00e0 militari giapponesi stimarono fin dall'inizio che solamente il 10% dei palloni lanciati avrebbe potuto raggiungere il nordamerica ed i dati noti circa il loro rinvenimento non sono molto distanti dal confermare queste stime.\nIl muro di silenzio che i militari di Stati Uniti e Canada riuscirono ad innalzare intorno agli effetti dei palloni-bomba contribu\u00ec a far considerare il loro impiego di scarsa rilevanza, tanto pi\u00f9 in considerazione del fatto che l'impiego delle risorse (per quanto reso meno dispendioso con il passare del tempo) era comunque significativo: si stima che il costo per la realizzazione di un pallone arrivasse a circa 2\u00a0300 dollari (calcolati al cambio in vigore prima dello scoppio della guerra). Ulteriori difficolt\u00e0 nella realizzazione dei palloni si ebbero quando due dei tre impianti per la realizzazione dell'idrogeno furono distrutti nel corso di attacchi condotti da bombardieri dell'USAAF sul territorio giapponese.\nIn questo contesto nel mese di maggio del 1945 il generale Kusaba ricevette l'ordine di interrompere il programma di lanci, per ironia della sorte proprio quando (alla luce degli eventi luttuosi avvenuti il 5 maggio) gli Stati Uniti decisero di rendere pubblico il tipo di minaccia e prima che il \"Sunset Project\" potesse divenire operativo."}
{"id": "914435", "revid": "17351", "url": "https://it.wikipedia.org/wiki?curid=914435", "title": "Sikorsky HH-3E", "text": ""}
{"id": "914436", "revid": "17351", "url": "https://it.wikipedia.org/wiki?curid=914436", "title": "Sikorsky HH-3E Jolly Green Giant", "text": ""}
{"id": "914437", "revid": "17351", "url": "https://it.wikipedia.org/wiki?curid=914437", "title": "HH-3E Jolly Green Giant", "text": ""}
{"id": "914438", "revid": "827882", "url": "https://it.wikipedia.org/wiki?curid=914438", "title": "Jolly Green Giant", "text": ""}
{"id": "914440", "revid": "17351", "url": "https://it.wikipedia.org/wiki?curid=914440", "title": "HH-3E", "text": ""}
{"id": "914442", "revid": "1776051", "url": "https://it.wikipedia.org/wiki?curid=914442", "title": "Trasporti in Zimbabwe", "text": "Questa voce raccoglie le principali tipologie di trasporti in Zimbabwe.\nTrasporti su rotaia.\nRete ferroviaria.\nIn totale: 3.077\u00a0km di linee ferroviarie (dati 2002).\nReti metropolitane.\nLo Zimbabwe non dispone di sistemi di metropolitana.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nStrade pubbliche: in totale 18.338\u00a0km (dati 2002)\nReti filoviarie.\nAttualmente in Zimbabwe non esistono filobus. \nAutolinee.\nNella capitale, Harare, ed in altre zone abitate dello Zimbabwe, operano aziende pubbliche e private che gestiscono i trasporti urbani, suburbani ed interurbani esercitati con \nautobus.\nIdrovie.\nLo Zimbabwe pu\u00f2 contare su acque fluviali navigabili, appartenenti ai fiumi Mazoe e\nZambesi, utilizzate per trasportare cromo fino al Mozambico.\nTrasporti aerei.\nAeroporti.\nIn totale: 430 (dati 2002)\na) con piste di rullaggio pavimentate: 17\nb) con piste di rullaggio non pavimentate: 413"}
{"id": "914443", "revid": "1745361", "url": "https://it.wikipedia.org/wiki?curid=914443", "title": "Olivier Rochus", "text": "Biografia.\nCarriera tennistica.\nDiventato professionista nel 1999, Rochus ha vinto due tornei di singolare. Gioca con il destro e ha nel rovescio ad una mano il colpo migliore.\nSuo fratello Christophe \u00e8 stato anch'egli un tennista.\nRochus \u00e8 un giocatore unico nel suo genere: infatti \u00e8 alto solamente 168\u00a0cm, che fanno di lui uno dei tennisti pi\u00f9 bassi della storia. Nonostante questo \"handicap\" \u00e8 riuscito comunque ad ottenere ottimi risultati.\nNel 2004, in coppia con il connazionale Xavier Malisse, si aggiudica il Roland Garros in doppio.\nIl suo best ranking \u00e8 la posizione numero 24, raggiunta nel 2005."}
{"id": "914445", "revid": "1684799", "url": "https://it.wikipedia.org/wiki?curid=914445", "title": "Kristof Vliegen", "text": "Destro, giocava il rovescio con un'impugnatura bimane.\nDiventato professionista nel 2001, si ritira il 14 luglio 2011. Il suo best ranking \u00e8 stata la posizione numero 30, raggiunta nel 2006."}
{"id": "914446", "revid": "404338", "url": "https://it.wikipedia.org/wiki?curid=914446", "title": "Trilaminato", "text": "Con il termine trilaminato si intende un materiale multistrato composto da tre strati di materiali differenti sovrapposti.\nViene distinto tramite la pesantezza, definita in grammi/metro\u00b2.\nIn tessuto.\nIl trilaminato, inteso come tessuto, viene usato principalmente in due ambiti ben distinti, la subacquea e l'industria ospedaliera.\nSubacquea.\nNell'ambito della subacquea il trilaminato \u00e8 inteso come un tessuto composto da materiale multistrato, realizzato tramite sovrapposizione di fogli di tessuto di nylon, gomma butilica e lycra. Quello da 230 g/m\u00b2 a 350g/m\u00b2 viene utilizzato spesso per la realizzazione di mute stagne.\nConsente di avere una muta di peso contenuto, ottima per le immersioni sportive, e dotata di un buon confort, anche se non adatta per immersioni professionali in acque inquinate per via della porosit\u00e0 del tessuto.\nLa lavorazione \u00e8 semplice, in quanto consiste semplicemente nel tagliare gli strati del formato giusto e nel cucirli tra loro, e anche la riparazione in caso di danneggiamento pu\u00f2 essere effettuata senza costi eccessivi.\nVela e Alpinismo.\nIl trilaminato viene utilizzato anche per la realizzazione di cerate per la vela, costituite di strati sovrapposti di nylon e lycra, per via del suo peso contenuto, e nell'alpinismo per la produzione di tessuti in PTFE o Poliuretano a 3 strati.\nIndustria ospedialiera.\nIl tessuto trilaminato viene utilizzato nell'industria ospedaliera per la realizzazione di tessuti sterili da utilizzarsi in camera operatoria.\nI trilaminati chirurgici impediscono il passaggio di liquidi e microbi coniugando traspirabilit\u00e0, impermeabilit\u00e0 ed assorbimento superficiale dei liquidi, che non devono \"rimbalzare\" o scorrere lungo il tessuto stesso. possono essere monouso o riutilizzabili.\nI primi sono molto pi\u00f9 economici, ma poco ecologici; i secondi sono molto pi\u00f9 costosi ma possono essere riutilizzabili solitamente per 100 cicli di lavaggio/sterilizzazione riducendo notevolmente ilvolume degli \"scarti ospedalieri\"\nIn metallo.\nIl trilaminato, inteso come metallo, \u00e8 composto da strati sovrapposti di metalli differenti ed utilizzato per la realizzazione di pentole per la cucina; vengono utilizzati in questo caso acciaio all'interno, alluminio come strato intermedio e rame all'esterno."}
{"id": "914447", "revid": "767487", "url": "https://it.wikipedia.org/wiki?curid=914447", "title": "Kvasir", "text": "Kvasir (reperibile anche sotto la forma di \"Kwasir\" e \"Qvasir\") \u00e8 un personaggio della mitologia norrena. \nDopo la guerra tra Asi e Vani, quando le due parti si riunirono per sancire tra loro la pace, sputarono in una coppa in segno di riconciliazione. Pi\u00f9 tardi, gli Asi, non volendo far perire quel simbolo di pace, crearono un uomo da quella saliva. Questi fu Kvasir e fu l'essere pi\u00f9 saggio mai esistito. Non vi era domanda alla quale non sapesse rispondere.\nPi\u00f9 tardi, Kvasir part\u00ec per un viaggio per dividere con le genti la propria saggezza; fermatosi per la notte a casa di due fratelli nani, Fjalarr e Galarr, venne assassinato da questi, i quali ne raccolsero il sangue in alcune coppe e lo addolcirono con il miele. Questo composto ferment\u00f2 e diede origine a un magico idromele che rendeva poeti chiunque lo bevesse.\nI due fratelli, Fjalarr e Galarr, in seguito assassinarono il gigante Gillingr e sua moglie, anch'essi fermatisi per la notte a casa loro; ma non pass\u00f2 molto tempo che il gigante Suttungr, figlio di costoro, venne per vendicarsi della morte dei genitori. Prese i nani dalla loro casa e li port\u00f2 in mezzo al mare, su una scogliera che sarebbe stata sommersa non appena fosse giunta l'alta marea, dove questi, per aver salva la vita, diedero al gigante il loro prezioso idromele.\nGeloso dell'idromele, Suttungr lo depose in una caverna chiamata Hnitbjorg e ci mise a guardia sua figlia, Gunnl\u00f6\u00f0.\nAvuto notizia di questi avvenimenti dai suoi due corvi, Huginn e Muninn, Odino decise di intraprendere un viaggio per recuperare l'idromele. Cambiatosi di sembianze, si avvicin\u00f2 ad un campo del fratello di Suttungr, Baugi, dove stavano lavorando nove suoi servitori: a costoro propose di affilare i falcetti, e questi acconsentirono. Odino affil\u00f2 con tale maestria le roncole, che i contadini gli proposero di comprargli quella cote. Egli accett\u00f2, e lanci\u00f2 in aria la pietra: i servitori, desiderosi di averla per s\u00e9, si sbracciarono per prenderla e con i falcetti si uccisero a vicenda. \nArrivato sul campo, Baugi si disper\u00f2 per la sua disgrazia. Odino si propose di lavorare per tutta l'estate per lui, usando il nome fittizio di B\u00f6lverkr, facendo il lavoro di nove uomini, e in cambio chiese solo tre sorsi dell'idromele del fratello; non intuendo il raggiro di Odino, Baugi accett\u00f2, e alla fine del periodo di lavoro and\u00f2 a chiedere tre sorsi del sangue di Kvasir, a suo fratello, che rifiut\u00f2 prontamente. Allora Odino propose a Baugi di rubare l'idromele ed egli accett\u00f2: mentre costui scavava un buco con una trivella, Odino si trasform\u00f2 in serpente e si infil\u00f2 nel buco; Baugi si sent\u00ec tradito e cerc\u00f2 di infilzare Odino con la trivella, ma con scarsi risultati. Il dio in seguito giacque per tre notti con la figlia di Suttungr, Gunnl\u00f6\u00f0, e ottenne da lei il permesso di bere tre sorsi: con questi vuot\u00f2 l'enorme calice da tutto l'idromele e vol\u00f2 via, trasformandosi in aquila. Il gigante Suttungr per\u00f2, avvedutosi dell'inganno, si trasform\u00f2 a sua volta in aquila e insegu\u00ec il dio fino alle mura di \u00c1sgar\u00f0r, dove giur\u00f2 vendetta agli d\u00e8i, e torn\u00f2 alla sua dimora.\nOdino vomit\u00f2 l'idromele all'interno di una coppa: ma nella fretta di scappare dal gigante Suttungr fece cadere alcune gocce fuori dalla coppa; quegli scarti di idromele, sono la fonte di ispirazione dei poeti di scarso livello, non ispirati dagli d\u00e8i. La coppa che ospit\u00f2 il sangue di Kvasir venne dal quel momento in poi offerta ai guerrieri che entrano nel Valhalla, e ai poeti.\nNell'Edda in prosa.\nSecondo il \"Gylfaginning\" Kvasir fu colui che sugger\u00ec agli altri d\u00e8i di usare una rete per catturare Loki, che si era trasformato in salmone per sfuggire alla punizione per essere l'uccisore di Baldr:\nKvasir \u00e8 citato anche nello Sk\u00e1ldskaparm\u00e1l, la seconda parte del componimento di Snorri Sturluson, e proprio in questa parte viene citato facendo riferimento alla sua generazione per mezzo degli sputi degli altri d\u00e8i.\nMitologia comparata.\nIl personaggio di Kvasir, dal cui sangue scaturisce l'idromele dell'ispirazione e della poesia, pu\u00f2 essere agevolmente ricondotto al mitema della bevanda inebriante, diffusa in varie mitologie indoeuropee.\nNella mitologia indiana si narra che, durante il conflitto che oppone gli d\u00e8i superiori ai gemelli divini N\u0101satya, questi ultimi rischiano di essere distrutti da Indra. A quel punto, Cyavana, un asceta legato ai N\u0101satya, fabbrica con la forza della sua ascesi un gigante chiamato Mada talmente grande che minaccia di ingoiare il mondo. Subito Indra cede, viene fatta la pace, e i N\u0101satya sono accolti nel consesso degli d\u00e8i (cos\u00ec come accadde a Nj\u00f6r\u00f0r e ai suoi figli, i gemelli Freyr e Freyja, dopo la guerra tra stirpi divine in Scandinavia). Cyavana a quel punto uccide Mada, lo spacca in quattro pezzi e la sua essenza si divide nelle quattro cose che inebriano l'uomo: il vino, le donne, il gioco, la caccia.\nMada \u00e8 sicuramente la personificazione del dio della bevanda inebriante; il suo nome viene dal sanscrito \"mada\" (\"ebbrezza\") ed \u00e8 corradicale con il termine norreno \"mj\u00f6\u00f0r\" (\"idromele\"), e un esempio di questa stretta correlazione si pu\u00f2 vedere anche nelle lingue moderne, come l'inglese \"mead\" per idromele.\nLa sua uccisione corrisponde a quella di Kvasir nel mito scandinavo, il quale viene a sua volta diviso in tre parti che vengono messe in altrettanti vasi. D'altronde il nome stesso di Kvasir pu\u00f2 essere avvicinato al \"kvas\", bevanda leggera diffusa nei paesi slavi, prodotta con fermentazione dei vegetali. \u00c8 inoltre attestato l'uso di sputare nella mistura per accelerare il processo di fermentazione."}
{"id": "914449", "revid": "767487", "url": "https://it.wikipedia.org/wiki?curid=914449", "title": "Distretto di Gwembe", "text": "Il distretto di Gwembe \u00e8 un distretto dello Zambia, parte della Provincia Meridionale.\n\u00c8 un distretto rurale fra i meno sviluppati del paese, soggetto a ricorrente siccit\u00e0 e a scarsit\u00e0 di risorse alimentari. La principale attivit\u00e0 economica \u00e8 la pesca, a cui si aggiunge un'agricoltura di sussistenza. Nella zona c'\u00e8 anche una modesta produzione artigianale.\nIl distretto comprende 14 ward:"}
{"id": "914452", "revid": "1982", "url": "https://it.wikipedia.org/wiki?curid=914452", "title": "Termocamini", "text": ""}
{"id": "914454", "revid": "132266", "url": "https://it.wikipedia.org/wiki?curid=914454", "title": "Polizia penitenziaria", "text": ""}
{"id": "914455", "revid": "50026", "url": "https://it.wikipedia.org/wiki?curid=914455", "title": "Eurotestudo", "text": ""}
{"id": "914456", "revid": "1457965", "url": "https://it.wikipedia.org/wiki?curid=914456", "title": "Bufali (famiglia)", "text": "La famiglia Bufali fu una famiglia baronale della Sicilia, legata alla storia del paese di Belpasso (CT)\nDon Antonio Bufali, dottore in medicina, lasci\u00f2 la citt\u00e0 di Catania per sfuggire ai creditori, trasferendosi nella zona dello scomparso paese di \"Malpasso\", ricostruito con il nome di \"Fenicia Moncada\", approfittando delle dilazioni concesse ai \"novi habitatori\". Esercitando la professione risan\u00f2 la propria situazione economica e spos\u00f2 Caterina Distefano, dalla quale ebbe sette figli: Gaspare, Lorenzo, Marcantonio, Giuseppe, Rosa, Domenica e Pietro.\nIl figlio Lorenzo, \"segreto\" del principe di Patern\u00f2 per le terre di Fenicia Moncada e Nicolosi, forn\u00ec aiuti alla popolazione colpita dal terremoto del 1693 e fu incaricato da Ferdinando Aragona, duca di Mont'Alto e dal governatore e deputato degli stati di Mont'Alto di provvedere alla ricostruzione della citt\u00e0 di Malpasso-Fenicia Moncada, che venne completata nel 1697 con una pianta con strade regolari e incrociate ad angolo retto; la cittadina prese il nome bene augurante di \"Belpasso\" e Lorenzo ne ebbe il titolo baronale.\nLorenzo si spos\u00f2 prima con Agata Monsecado di Patern\u00f2 e in seconde nozze con Vincenza Corduese, ma non ebbe figli e mor\u00ec il 16 febbraio del 1713 all'et\u00e0 di sessant'anni. L'eredit\u00e0 e il titolo di barone passarono al fratello Gaspare, che per adempiere ad una clausula del testamento spos\u00f2 Anna Corsaro di SanGregorio, da cui ebbe dieci figli, e mise nome al primogenito Lorenzo. Fu tuttavia cattivo amministratore dei beni di famiglia.\nIl figlio di Gaspare, Lorenzo, spos\u00f2 Maria D'Amico di Nicosia e cerc\u00f2 di recuperare i beni persi dal padre, lottando contro le ingiustizie dell'amministrazione del principe di Patern\u00f2. Ebbe tredici figli, tra i quali Antonio, Gaspare, Salvatore e Giuseppe seguirono la vocazione sacerdotale, mentre Domenico raccolse l'eredit\u00e0 paterna.\nAntonio fu nominato dal vescovo di Catania prevosto della collegiata di Maria Santissima Immacolata di Belpasso, non senza polemiche, e mor\u00ec il 21 settembre del 1811.\nIl fratello Domenico ebbe come figli Giovanna Maria Margherita, Lorenzo Filippo Antonio e Margherita Maria Anna. Il figlio Lorenzo ottenne nel 1860 le cariche di \"primo capitano\" e poi \"maggiore\" della Guardia Nazionale di Belpasso e in seguito fu eletto nel 1861 consigliere nell'amministrazione provinciale di Catania. Nel 1863 fond\u00f2 il \"Circolo degli Operai di Mutuo Soccorso\" e nel 1891 la \"Banca Operaia Cooperativa\" (poi Banca Popolare di Belpasso). Di fronte al proprio palazzo a Belpasso fece costruire il complesso della Fenicia, che divenne centro politico e culturale del paese. Mor\u00ec nel 1894. La famiglia si estinse nel 1917 alla morte della sorella Margherita."}
{"id": "914458", "revid": "1442080", "url": "https://it.wikipedia.org/wiki?curid=914458", "title": "Laplatasaurus araukanicus", "text": "Il laplatasaurus (Laplatasaurus araukanicus) \u00e8 un grande dinosauro erbivoro appartenente al gruppo dei sauropodi. I suoi resti sono stati rinvenuti in Argentina in strati del Cretaceo superiore (Campaniano - Maastrichtiano).\nEtimologia.\nIl genere \"Laplatasaurus\" fu denominato nel 1927 dal paleontologo Friedrich von Huene, ma senza una formale descrizione e rimase cos\u00ec un \"nomen nudum\" fino al 1929, quando dallo stesso autore fu descritta la specie tipo \"L. araukanicus\".\nIl nome del genere, \"Laplatasaurus\", si riferisce alla citt\u00e0 argentina di La Plata, mentre il nome della specie, \"L. araukanicus\", deriva dalla popolazione locale degli \"Araucanos\" o Mapuche.\nCaratteristiche.\nIn base ai ritrovamenti di grandi ossa di zampe, il laplatasauro \u00e8 considerato un \"classico\" membro del gruppo dei sauropodi titanosauri. Dotato verosimilmente di collo e coda molto allungati, il laplatasauro poteva raggiungere la lunghezza di diciotto metri e il peso di 25 tonnellate. Le misure, per\u00f2, sono alquanto indicative: i resti fossili includono molte ossa sparse, rinvenute in diverse localit\u00e0 e addirittura in diversi piani stratigrafici. Alcuni paleontologi, quindi, hanno messo in discussione la validit\u00e0 della specie. Sembra comunque che il dinosauro proprietario di queste ossa fosse di struttura piuttosto snella, contrariamente ad altri giganti quali il contemporaneo \"Argyrosaurus\".\nInsieme alle ossa sono state rinvenute alcune piccole strutture che andavano a comporre una corazza. Dapprima queste strutture erano state ritenute appartenere a un anchilosauro, ma dopo la scoperta di \"Saltasaurus\", nel 1980, sono state attribuite allo stesso \"Laplatasaurus\". Con tutta probabilit\u00e0, il laplatasauro era un sauropode dal dorso corazzato facente parte della famiglia dei saltasauridi.\nClassificazione.\nIl genere \"Laplatasaurus\" fu considerato da Powell nel 2003 come un sinonimo del genere \"Titanosaurus\", ma l'anno seguente fu riconsiderato come genere valido da Upchurch con la riconferma da parte di Salgado e Coria nel 2005.\nAltri resti inizialmente attribuiti da von Huene al genere \"Laplatasaurus\" sono stati rinvenuti in Madagascar e denominati \"L. madagascariensis\", oggi considerato invece \"Titanosaurus madagascariensis\" e \"L. wichmannianus\", poco dopo corretto in \"Antarctosaurus wichmannianus\". \u00c8 possibile che alcuni di questi resti (comprendenti elementi della corazza) appartengano al ben pi\u00f9 conosciuto titanosauro \"Rapetosaurus\"."}
{"id": "914460", "revid": "22356", "url": "https://it.wikipedia.org/wiki?curid=914460", "title": "Laplatasaurus", "text": ""}
{"id": "914462", "revid": "38495318", "url": "https://it.wikipedia.org/wiki?curid=914462", "title": "Crollo dell'URSS", "text": ""}
{"id": "914465", "revid": "228587", "url": "https://it.wikipedia.org/wiki?curid=914465", "title": "NK Engines Company", "text": ""}
{"id": "914468", "revid": "1235755", "url": "https://it.wikipedia.org/wiki?curid=914468", "title": "S\u00e9bastien Grosjean", "text": "Il suo miglior ranking ATP \u00e8 stata la 4\u00aa posizione raggiunta in singolare nell'ottobre 2002. Vanta 4 titoli del circuito maggiore in singolare e 5 in doppio, ha inoltre disputato la finale della Tennis Masters Cup 2001. In Coppa Davis ha fatto parte della squadra francese che ha vinto l'edizione del 2001. Dopo il ritiro ha intrapreso l'attivit\u00e0 di allenatore di tennis con Richard Gasquet.\nCarriera.\nDiventato professionista nel 1996, Grosjean si mette subito in luce grazie al suo poderoso gioco da fondocampo. Il primo risultato di rilievo \u00e8 la finale a Miami raggiunta nel 1999, persa in 4 set contro Richard Krajicek: quel torneo gli permette di entrare per la prima volta nei primi 50 del ranking. Perde con la Francia la finale di Coppa Davis 1999 disputata contro l'Australia. Il 10 aprile 2000 conquista il primo titolo nel circuito maggiore nel torneo di doppio a Casablanca, battendo in coppia con Arnaud Cl\u00e9ment il duo Lars Burgsm\u00fcller / Andrew Painter. Il primo titolo in singolare arriva il successivo 25 giugno 2000 sull'erba di Nottingham, superando in finale Byron Black per 7-6, 6-3.\nNel 2001 Grosjean raggiunge le semifinale agli Australian Open, perdendo in 5 set dal connazionale Arnaud Cl\u00e9ment, e al Roland Garros, eliminato da \u00c0lex Corretja dopo aver battuto Andre Agassi nei quarti. Nello stesso anno vince il prestigioso Paris Masters sconfiggendo in finale Evgenij Kafel'nikov con il punteggio di 7-6, 6-1, 6-7, 6-4. A fine anno perde in tre set la finale della Tennis Masters Cup contro Lleyton Hewitt e vince la Coppa Davis 2001 con la Francia nella finale giocata contro l'Australia.\nNel 2002 non riesce a confermarsi campione in Coppa Davis con la Francia, soccombendo in finale contro la Russia. Nel 2003 e nel 2004 raggiunge la semifinale a Wimbledon, perdendo la prima volta da Mark Philippoussis e la seconda da Roger Federer. Nell'ottobre 2007 vince i suoi ultimi titoli a Lione, in singolare sconfigge in finale Marc Gicquel e nello stesso torneo si impone in doppio in coppia con Jo-Wilfried Tsonga su \u0141ukasz Kubot / Lovro Zovko. Il 28 maggio 2010 annuncia il suo ritiro dall'attivit\u00e0 agonistica a causa dei problemi alle ginocchia che lo affliggono da anni.\nCarriera da allenatore.\nDal 21 gennaio 2011 \u00e8 allenatore del connazionale Richard Gasquet, inizialmente affiancandosi a \u00c9ric Deblicker. In seguito, a Deblicker subentreranno prima Riccardo Piatti e infine Sergi Bruguera. Il bisogno di stare pi\u00f9 a lungo con la famiglia lo portano a separarsi da Gasquet alla fine della stagione 2016. Nel gennaio 2018 viene nominato allenatore della squadra francese di Coppa Davis."}
{"id": "914470", "revid": "1573940", "url": "https://it.wikipedia.org/wiki?curid=914470", "title": "Clupea harengus", "text": "L'aringa (Clupea harengus ) \u00e8 un pesce osseo marino appartenente alla famiglia dei Clupeidae.\nDistribuzione e habitat.\nQuesto pesce \u00e8 diffuso lungo le acque costiere dell'Atlantico settentrionale. Sulla costa americana l'areale dell'aringa va dal Labrador alla Carolina del Sud, nella parte orientale dell'Atlantico dall'Islanda e le isole Spitzbergen al nord del Golfo di Guascogna nonch\u00e9 nel mar Baltico. \u00c8 del tutto assente dal mar Mediterraneo. Le aringhe sono pesci pelagici che formano grandi banchi. I banchi di aringhe si trovano pi\u00f9 spesso in acque costiere durante la riproduzione mentre per nutrirsi si spostano pi\u00f9 al largo e anche in acque oceaniche. I giovanili si incontrano molto spesso sottocosta, gli adulti effettuano migrazioni verticali, spostandosi in acque pi\u00f9 profonde fino a 200 metri durante le ore diurne.\nDescrizione.\nIl corpo \u00e8 fusiforme e appiattito lateralmente, ricoperto da scaglie piccole e non facilmente caduche come in altri Clupeidae. Sul ventre le scaglie formano una carena non molto forte. La bocca ha la mandibola prominente e pi\u00f9 lunga della mascella. L'opercolo branchiale \u00e8 liscio, con il margine posteriore arrotondato. La pinna dorsale \u00e8 inserita anteriormente all'origine delle pinne ventrali.\nIl colore \u00e8 azzurro o verdastro sul dorso e argenteo su fianchi e ventre, non sono presenti punti scuri.\nLa taglia raggiunge eccezionalmente i 45 cm ma normalmente non supera i 30. Il peso massimo noto \u00e8 di 1,1 kg.\nRiproduzione.\nLa riproduzione avviene in tutto il periodo dell'anno, esistono varie popolazioni, anche viventi nelle stesse aree, che si riproducono in vari momenti dell'anno. Le femmine producono da 20.000 a 80.000 uova di 1-1,5 mm di diametro che vengono deposte in zone dal fondo ciottoloso raggiunte attraverso migrazioni riproduttive. Le uova, al contrario di molti altri clupeidi, non sono pelagiche.\nAlimentazione.\nL'aringa si nutre prevalentemente per filtrazione, le prede principali sono copepodi planctonici.\nPredatori.\n\u00c8 preda abituale di numerose specie animali, soprattutto mammiferi come foche e focene, uccelli (\"Mergus merganser\", \"Rissa tridactyla\", \"Morus bassanus\", \"Clangula hyemalis\"), calamari (\"Loligo forbesi\", \"Illex illecebrosus\"), squali e razze (\"Prionace glauca\", \"Squalus acanthias\", \"Sphyrna lewini\" e \"Raja clavata\"), nonch\u00e9 numerose specie di pesci ossei (\"Salmo salar\", \"Lophius piscatorius\", \"Merluccius merluccius\", \"Gadus morhua\", pesci del genere \"Sebastes\" e altri). \nPesca.\nL'aringa \u00e8 uno dei principali bersagli delle flotte da pesca nordeuropee ed ha una grandissima importanza per la pesca commerciale e l'economia stessa di intere nazioni europee. Tutt'oggi gli stock dell'Atlantico e del Mare del Nord vengono sfruttati per essere trattati e commercializzati freschi, sotto sale o marinati. In Italia l'aringa non \u00e8 oggi molto diffusa ed \u00e8 meno conosciuta di numerose specie di pesce azzurro del Mediterraneo, ma in passato il consumo di aringhe salate era frequente come cibo povero, per esempio in Veneto, Emilia e Toscana. Questo pesce ha avuto una parte importante nell'alimentazione delle popolazioni del Nord Europa fin dal Medioevo, tanto da essere usate persino in alcune cerimonie religiose dai monaci.\nAraldica.\nIn araldica l'aringa \u00e8 una figura animale non molto diffusa, contemplata nell'araldica civica di alcuni paesi del Nord Europa.\nParassitosi.\n\u00c8 ospite piuttosto frequente del nematode \"Anisakis\" che causa problemi di parassitosi anche agli esseri umani, se ingeriti crudi o poco cotti."}
{"id": "914472", "revid": "307923", "url": "https://it.wikipedia.org/wiki?curid=914472", "title": "Santa Maria del P\u00ec", "text": ""}
{"id": "914473", "revid": "647919", "url": "https://it.wikipedia.org/wiki?curid=914473", "title": "Santa Maria del Mar", "text": ""}
{"id": "914474", "revid": "15756", "url": "https://it.wikipedia.org/wiki?curid=914474", "title": "Roger Williams", "text": "Divenne famoso in quanto fautore della separazione fra Chiesa e Stato e primissimo fautore dell'assoluta libert\u00e0 di pensiero e di pratica religiosa. Propugn\u00f2 anche l'instaurazione di rapporti pi\u00f9 giusti con i Nativi Americani. Fu fondatore della colonia del Rhode Island e della citt\u00e0 di Providence. Fu fondatore della prima e della seconda Chiesa Battista stabilitasi in America e soprattutto fu il primo vero padre del concetto di laicit\u00e0 dello Stato.\nBiografia.\nPrimi anni.\nWilliams nacque in una famiglia Puritana, suo padre, James Williams (1562-1620), fu un agiato mercante a Smithfield, in Inghilterra; sua madre si chiamava Alice Pemberton (1564-1634).\nSotto la protezione di sir Edward Coke (1552-1634), il famoso giurista, che gli fece ottenere una borsa di studio alle scuole superiori del monastero cartesiano della Charterhouse (Casa di Cartesio) a Londra, poi si laure\u00f2 (Bachelor of Arts), all'universit\u00e0 di Pembroke Cambridge nel 1627. Sembrava avere un dono naturale per le lingue e acquis\u00ec presto familiarit\u00e0 con latino, greco, olandese e francese. Diede lezioni a John Milton in olandese in cambio di lezioni di lingua ebraica.\nDopo la laurea a Cambridge, Williams divenne cappellano della ricca famiglia di Sir William Masham, a Otes nell'Essex, dove conobbe persone influenti. Malgrado il loro aiuto, rinunci\u00f2 al sacerdozio, per la sua avversione alla chiesa di stato anglicana. Il 15 dicembre 1629, spos\u00f2 una cameriera, Mary Barnard (1609-1676), nella chiesa di High Laver, Essex, Inghilterra ed emigrati in America, ebbero sei figli.\nPrima della fine del 1630, Williams adott\u00f2 un punto di vista dissidente e cap\u00ec che non avrebbe potuto lavorare in Inghilterra sotto la rigorosa gestione dell'arcivescovo William Laud. Gir\u00f2 per cercare altre offerte nelle universit\u00e0 e nella chiesa ufficiale finch\u00e9 decise di cercare nella Nuova Inghilterra (New England) quella libert\u00e0 di coscienza che gli veniva negata nel suo paese.\nArrivo in America.\nNel 1630, Mary e Roger Williams arrivarono a Boston sulla nave Lyon (Leone). Il 5 febbraio 1631, la comunit\u00e0 religiosa lo invit\u00f2 a sostituire il precettore, che stava ritornando in Inghilterra ma Williams trov\u00f2 che era una \"chiesa anglicana\" e non offici\u00f2 in essa. Fu spinto a dare espressione alle sue convinzioni, formatesi in Inghilterra, che la legge non potesse punire nessuna specie di infrazione ai 10 comandamenti, l'idolatria, l'interruzione del Sabbath, il culto falso e la blasfemia e che ogni individuo dovrebbe essere libero di seguire, negli argomenti religiosi, le sue proprie convinzioni.\nLa prima idea fu che il magistrato non dovesse punire l'infrazione religiosa e di conseguenza significava che l'autorit\u00e0 civile non doveva essere la stessa dell'autorit\u00e0 ecclesiastica. La seconda idea fu che la gente dovrebbe avere libert\u00e0 d'opinione in materia religiosa che Williams chiam\u00f2 la \"libert\u00e0 dell'anima\". Queste idee sono rimaste uno dei fondamenti per le garanzie della costituzione degli Stati Uniti di non istituire una religione ufficiale di stato e della libert\u00e0 di scegliere e praticare la propria religione. [Vedere il 1\u00b0 emendamento della Carta dei diritti degli Stati Uniti.]\nLa Chiesa di Salem, nel Massachusetts che riempiva di sentimenti Separatisti i coloni di Plymouth, invit\u00f2 Williams a diventare il loro maestro ma il suo insediamento fu prevenuto da una rimostranza indirizzata al governatore Endicott da sei dirigenti bostoniani. La colonia di Plymouth allora grad\u00ec riceverlo, come precettore associato ed insegnante. Qui rimase circa due anni e, secondo il governatore Bradford, i suoi insegnamenti furono bene approvati.\nRapporti con i Nativi Americani.\nIl rispetto del Williams per la dignit\u00e0 della popolazione nativa americana e la sua compiacenza nel trattare con loro su una base di uguaglianza gli attirarono la loro durevole amicizia. Insistette sempre che qualsiasi terra colonizzata da Europei avrebbe dovuto essere comprata ad un prezzo ragionevole dalla trib\u00f9 locale.\nMentre impiegava molto tempo a Plymouth, fra i nativi americani, il suo \"desiderio dell'anima\" divenne \"fare dei buoni nativi\". Scrisse: \"Dio era compiaciuto di darmi uno spirito indulgente e paziente, per alloggiare con loro, nei loro ripugnanti e fumosi buchi... per imparare i loro dialetti\". Durante i suoi primi anni in Nuova Inghilterra, acquis\u00ec padronanza notevole della lingua dei nativi.\nDurante quel tempo, la sua mediazione su richiesta del Massachusetts imped\u00ec una coalizione dei Pequot con i Narragansetts e i Mohicani (Mohegans). Scrisse di questo servizio durante gli anni seguenti: \"La mia mediazione mi ha forzato tre giorni e tre notti ad alloggiarmi e a mescolarmi con i sanguinari ambasciatori Pequot, le cui mani ed armi erano coperte del sangue dei miei conterranei assassinati e massacrati da loro sul fiume Connecticut\". Williams serv\u00ec numerose volte come mediatore ad altri coloni. Quando le difficolt\u00e0 dei coloni con i Nativi Americani aumentarono, fu chiamato per fare da intermediario fra questi due differenti modi di vivere.\nVita a Salem, distinte visioni.\nVerso la fine del suo ministero a Plymouth, secondo Brewster, Williams cominci\u00f2 \"a promuovere... persone entusiaste dei suoi propri singolari pareri\" e \"cercare di imporla ad altri\". La gente di Plymouth si rese rapidamente conto che avevano trovato il proprio modo di pensare, ugualmente avanzato, non solo riguardo ai Nativi Americani, ed egli lasci\u00f2 l'incarico per tornare di nuovo a Salem.\nAnche qui la sua fermezza sulla questione della tolleranza, in contrasto con l'opposizione, gli procur\u00f2 dissidi e controversie. Divenuto assistente ufficioso della guida spirituale Skelton, quando questo mor\u00ec, nell'agosto 1634 e divenuto suo sostituto, inizi\u00f2 quasi immediatamente le polemiche con le autorit\u00e0 del Massachusetts che in alcuni mesi dovevano condurre al suo esilio. Williams fu rimosso da Salem nell'estate del 1633 ed esiliato dalle colonie della baia del Massachusetts.\nResidenza a Providence.\nWilliams scelse la sua nuova residenza nella Narragansetts Bay, presso la trib\u00f9 dei Nativi Americani omonima, nel Rhode Island, \"in un luogo dove due fiumi dolci si versano in uno salato\" e il 1\u00ba giugno 1636, lo battezz\u00f2 Providence (Provvidenza) per l'ispirazione che Dio aveva dato ai nativi di ospitarlo (vedere Canonicus), che ammise avere uguali diritti con i dodici \"amici e vicini\" (molti erano venuto da lui dal Massachusetts fin dall'inizio della primavera). Fu stabilito che tutti avrebbero avuto lo stesso diritto di voto, anche quelli che di tanto in tanto diventavano membri della loro comunit\u00e0. Fu promessa da tutti obbedienza al sindaco, ma \"soltanto negli affari civili\". Nel 1640, un altro accordo fu firmato dai 39 uomini liberi, nel quale essi esprimevano la loro determinazione \"di adempiere sempre alla libert\u00e0 di coscienza\". Un simile governo unico fu creato nello stesso giorno, un governo che espressamente prevedeva la libert\u00e0 religiosa e la separazione fra autorit\u00e0 civile ed ecclesiastica (chiesa e stato).\nNel 1637, alcuni seguaci di Anne Hutchinson visitarono Williams per avere un consiglio su come andare via dal Massachusetts. Come Williams, questo gruppo era in difficolt\u00e0 con i teocrati puritani. Raccomand\u00f2 loro di comprare la terra sull'isola di Aquidneck dai Nativi Americani. Presero posto a Pocasset, che ora \u00e8 chiamata Portsmouth, a Rhode Island. Fra loro erano il marito William di Anne Hutchinsons, William Coddington e John Clarke (1609-1676).\nNel 1643, Williams fu mandato dai suoi cittadini in Inghilterra dal suo collega per assicurarsi un riconoscimento della colonia. I puritani erano allora in contrasto con l'Inghilterra ed attraverso i buoni uffici di sir Henry Vane fu prontamente ottenuto il riconoscimento completamente democratico, chiamato \"Providence Plantations\".\nNel 1647, la colonia che era stata piantata a Rhode Island fu unita a Providence sotto un singolo governo e la libert\u00e0 di coscienza fu di nuovo affermata.\nIl 18 maggio 1652, Rhode Island approv\u00f2 la prima legge in America del Nord per rendere illegale la schiavit\u00f9.\nLa zona che ora \u00e8 il Rhode Island si trasform\u00f2 in un porto sicuro per la gente perseguitata per i loro credo, i Battisti, i Quaccheri, gli Ebrei ed altri andarono l\u00e0 per seguire la loro coscienza in pace e ottenere sicurezza.\nSorsero disaccordi fra le citt\u00e0 del continente di Providence e di Warwick da un lato e le citt\u00e0 dell'isola di Aquidneck d'altro. C'era inoltre disaccordo (sull'isola) fra i seguaci di John Clarke e quelli di William Coddington. Coddington era andato in Inghilterra e, nel 1651, aveva ottenuto dal consiglio di stato l'incarico di fare le regole nelle isole del Rhode Island e di Conanicut. Questa disposizione lasci\u00f2 Providence e Warwick a s\u00e9 stesse. Lo schema del Coddington fu molto disapprovato da Williams e Clarke ed dai loro seguaci, in particolare poich\u00e9 sembrava coinvolgere una federazione del dominio di Coddington con il Massachusetts e con il Connecticut e fu conseguentemente messa in pericolo della libert\u00e0 della coscienza, non solo sulle isole, ma anche nel Providence e in Warwick, che sarebbero lasciati non protetti.\nMolti degli avversari di Coddington erano, in quel tempo, battisti. Successivamente, durante lo stesso anno, Williams e Clarke andarono in Inghilterra a nome dei loro amici per assicurarsi che il governo di Oliver Cromwell annullasse la lettera del Coddington e riconoscesse la colonia come repubblica, dipendente soltanto dall'Inghilterra. Riuscito ad ottenere ci\u00f2 Williams ritorn\u00f2 a Providence. Fino alla fine della sua vita, continu\u00f2 a interessarsi in modo profondo agli affari pubblici.\nRapporti con i battisti.\nNel 1638, parecchi cristiani del Massachusetts, che erano stati indotti ad adottare i punti di vista dei credenti battisti e si trovarono soggetti alla persecuzione, furono rimossi da Providence. La maggior parte di questi probabilmente erano stati sotto l'influenza di Williams mentre era nel Massachusetts ed alcuni di loro possono essere stati influenzati dagli anticredentibattisti inglesi prima che lasciassero l'Inghilterra.\nJohn Smyth (1570-1612), Thomas Helwys e John Murton erano fondatori (1609) della ricca letteratura nella legislatura della libert\u00e0 della coscienza prodotta da questo partito dopo il suo ritorno in Inghilterra. Egli avrebbe potuto appena evitare di imparare qualcosa del partito di antibattista infantile Calvinista che sorse a Londra nel 1633, poco dopo la sua partenza, guidata da Spilsbury, da Eaton e da altri.\nTuttavia, Williams non adott\u00f2 i punti di vista antibattisti infantili prima del suo esilio dal Massachusetts, dato che gli antibattisti infantili non sono stati posti al suo posto dai suoi avversari. Il puritano Winthrop attribuisce i punti di vista \"Anabattisti\" di Williams all'influenza di Katherine Scott, una sorella di Anne Hutchinson, Antinomiana. \u00c8 probabile che Ezekiel Holliman sia arrivato a Providence come antibattista infantile e si sia unito con la sig.ra Scott nell'impressionare Williams sull'importanza della credenza battista.\nCirca a marzo del 1639, Williams fu battezzato da Holliman ed immediatamente si procedette a battezzare Holliman ed undici altri. Cos\u00ec fu costituita una chiesa battista che ancora sopravvive come la prima chiesa battista in America. Quasi allo stesso tempo, John Clarke, compatriota di Williams nella causa della libert\u00e0 religiosa nel nuovo mondo, stabil\u00ec una chiesa battista in Newport, Rhode Island. \"C'\u00e8 molto dibattito durante i secoli se la chiesa di Newport o di Providence hanno meritato il posto \"della prima\" congregazione battista in America. Le annotazioni esatte per entrambe le congregazioni sono carenti\", di conseguenza, sia Roger Williams che John Clarke sono variamente accreditati per essere il fondatore della fede battista in America.\nWilliams rimase con la piccola chiesa a Providence soltanto alcuni mesi. Si convinse che le ordinanze perse nell'apostasia non avrebbero potuto essere ristabilite bene senza una speciale commissione divina, che rilasciasse la seguente dichiarazione sulla sua partenza dal settore:\nEgli assunse l'atteggiamento \"di un cercatore\" (Seeker) o di un \"Arrivato-esterno\" (Come-outer), sempre profondamente religioso ed attivo nella propagazione della verit\u00e0 cristiana, tuttavia di non ritenere soddisfacente che tutto il corpo dei cristiani avesse avuto tutti i contrassegni della chiesa vera. Egli continu\u00f2 le condizioni amichevoli con i battisti, essendo in accordo con loro nel loro rifiuto del battismo infantile come nella maggior parte degli altri argomenti.\nL'atteggiamento religioso ed ecclesiastico di Williams \u00e8 espresso bene nelle seguenti frasi (1643):\nMorte, sepoltura e memoriali.\nWilliams mor\u00ec all'inizio del 1684. Fu sepolto nella sua propriet\u00e0. Successivamente nel diciannovesimo secolo i suoi resti furono spostati nella tomba di un discendente nel Cimitero della Terra del Nord (North Burial Ground). Infine, nel 1936, sono stati disposti all'interno di un contenitore di bronzo e sono stati posti nella base di un monumento sul Prospect Terrace (Terrazzo della Prospettiva) a Providence. Quando i suoi resti furono riesumati per riseppellirli, erano sotto un melo. Le radici dell'albero si erano sviluppate nel punto in cui il cranio del William riposava e seguito il percorso delle sue ossa decomposte e si era sviluppato approssimativamente nella figura del suo scheletro. Soltanto una piccola quantit\u00e0 di osso \u00e8 stata ritrovata per essere riseppellita. \"La radice di Williams\" ora fa parte della collezione della societ\u00e0 storica del Rhode Island, in cui \u00e8 montata su un piedistallo nello scantinato del museo la Casa di John Brown.\nIl memoriale nazionale di Roger Williams, stabilito in 1965, \u00e8 un parco nei quartieri poveri di Providence. Il parco di Roger Williams \u00e8 un parco cittadino sul bordo meridionale di Providence. Williams \u00e8 stato scelto nel 1872 per rappresentare il Rhode Island nella National Statuary Hall Collection (sala di collezione statuaria nazionale) nel United States Capitol (Campidoglio degli Stati Uniti).\nUna sua statua figura sul Muro dei Riformatori di Ginevra.\nScritti.\nLa carriera di Williams come autore cominci\u00f2 con \"A Key into the Language of America \" (Londra, 1643), scritto durante il suo primo viaggio in Inghilterra. La sua successiva pubblicazione fu \"Mr. Cotton's Letter lately Printed, Examined and Answered \" in pubblicazioni del Club di Narragansett, volume II).\nSegu\u00ec presto \"The Bloudy Tenent of Persecution, for Cause of Conscience\" (Londra, 1644). Questo \u00e8 il suo lavoro pi\u00f9 famoso e fu la dichiarazione e la difesa pi\u00f9 abile del principio della libert\u00e0 assoluta della coscienza che \u00e8 stampata in tutte le lingue. \u00c8 sotto forma di dialogo fra la Verit\u00e0 e la Pace e ben illustra il vigore del suo stile.\nDurante lo stesso anno un opuscolo anonimo fu pubblicato a Londra che \u00e8 attribuito comunemente a Williams, intitolato: \"Queries of Highest Consideration Proposed to Mr. Tho. Goodwin, Mr. Phillip Nye, Mr. Wil. Bridges, Mr. Jer. Burroughs, Mr. Sidr. Simpson, all Independents, etc\". Questi Indipendenti erano membri dell'Assemblea di Westminster e la loro Apologetical Narration, in cui supplicano per la tolleranza, \u00e8 arrivato molto lontano dopo l'insegnamento alla libert\u00e0 della coscienza del Williams.\nNel 1652, durante la sua seconda visita in Inghilterra, Williams pubblic\u00f2 \"The Bloudy Tenent yet more Bloudy: by Mr. Cotton's Endeavor to wash it white in the Bloud of the Lamb; of whose precious Bloud, spilt in the Bloud of his Servants; and of the Bloud of Millions spilt in former and later Wars for Conscience sake, that most Bloudy Tenent of Persecution for cause of Conscience, upon, a second Tryal is found more apparently and more notoriously guilty, etc.\" (Londra, 1652). Questo lavoro copre gran parte dei temi coperti dal \"Bloudy Tenent\" ma presenta il vantaggio di essere scritto in risposta alla elaborata difesa del \"A Reply to Mr. Williams his Examination\" (pubblicazioni del Narragansett Club, Volume II).\nAltri lavori di Williams sono:\nUn volume delle sue lettere \u00e8 incluso nell'edizione Narragansett Club edizione di Williams \"Works \" (7 vol., Providence, 1866-74) e un volume \u00e8 stato pubblicato dal J. il R. Bartlett (1882)."}
{"id": "914476", "revid": "119142829", "url": "https://it.wikipedia.org/wiki?curid=914476", "title": "Volvo S70", "text": "La Volvo S70 \u00e8 un modello di automobile costruito dalla casa automobilistica Volvo dal 1996 fino al 2000 appartenente al segmento delle berline di grandi dimensioni. La S70 \u00e8 stata sostituita dalla S60.\nCaratteristiche.\nNonostante la denominazione \"S70\" risalga al 1996, il modello di auto in realt\u00e0 era il restyling della 850 berlina, con alcune modifiche estetiche limitate principalmente al frontale e alle finiture dell'abitacolo.\nIl nuovo nome rispecchiava l'intenzione della Volvo di nominare le proprie autovetture in base al tipo di carrozzeria, nello specifico, S per le berline (sedan), V per le station wagon (versatility), C per le coup\u00e9 e le cabriolet e XC per i veicoli a carattere fuoristradistico.\nSotto il punto di vista della sicurezza automobilistica \u00e8 stata sottoposta al crash test dell'Euro NCAP nel 1998 riportando la classificazione di 4 stelle.\nLa produzione parte nel fine del 1996 nello stabilimento di Halifax in Canada insieme alla sorella station wagon V70. Il 18 dicembre 1998 lo stabilimento canadese venne chiuso e la produzione della S70 venne spostata in Svezia nello stabilimento di Torslanda, mentre quella della V70 venne spostata in Belgio a Ghent."}
{"id": "914481", "revid": "1305772", "url": "https://it.wikipedia.org/wiki?curid=914481", "title": "Montezuma's Revenge", "text": "Montezuma's Revenge, o Panama Joe nella versione ZX Spectrum, \u00e8 un videogioco a piattaforme pubblicato dalla Parker Brothers nel 1984 per vari computer e console. Il protagonista del videogioco, Panama Joe, \u00e8 un esploratore chiaramente ispirato a Indiana Jones, il quale deve raggiungere la sala del tesoro di Montezuma posta all'interno di una fortezza sotterranea azteca, cercando di evitare creature e trappole mortali. \nIl titolo, traducibile \"la vendetta di Montezuma\", \u00e8 un soprannome scherzoso della diarrea che spesso colpisce gli stranieri che viaggiano in America centrale.\nPur avendo avuto un ottimo successo sia di pubblico che di critica, il seguito del gioco, \"Montezuma's Return!\", \u00e8 stato pubblicato solo nel 1996. L'originale \"Montezuma's Revenge\", in versione Atari 800 emulata, \u00e8 incluso all'interno di \"Montezuma's Return\", e comprende anche livelli che originariamente erano stati tagliati per motivi di spazio sulla cartuccia.\nModalit\u00e0 di gioco.\nL'ambiente di gioco \u00e8 formato da un labirinto di stanze a schermata fissa con visuale di lato, interconnesse in orizzontale e a volte in verticale, fino ad arrivare a una decina di livelli di profondit\u00e0 e di crescente difficolt\u00e0.\nOgni stanza \u00e8 formata da piattaforme e pareti in muratura, con scale, catene e pali disposti in verticale. Altri elementi che le complicano sono nastri trasportatori, pozzi di fiamme, porte chiuse, pavimenti e barriere a intermittenza.\nLe creature nemiche includono teschi rotolanti o saltellanti, ragni mobili e serpenti fermi.\nSono presenti anche stanze buie dove \u00e8 possibile vedere solo il protagonista e per poterle visualizzare completamente bisogna trovare una torcia, altrimenti bisogna affidarsi al caso o alla memoria. \nI controlli di Panama Joe si limitano a camminare, saltare e arrampicarsi su scale e catene, mentre i pali sono utilizzabili solo in discesa. Il contatto con qualsiasi pericolo e le cadute da un'altezza eccessiva causano la perdita di una vita.\nSi possono raccogliere oggetti utili che vengono usati automaticamente all'occorrenza: chiavi, spade e le gi\u00e0 citate torce.\nLe chiavi permettono di aprire le porte del rispettivo colore, le spade permettono di eliminare teschi e ragni andandogli addosso, per\u00f2 sono monouso.\nGli oggetti posseduti, massimo 5, vengono mostrati in un inventario in alto a sinistra.\nAltri tipi di oggetti hanno invece effetto immediato: gli amuleti bloccano temporaneamente tutti i nemici e i gioielli valgono punti.\nIn fondo alla fortezza si pu\u00f2 raggiungere la sala del tesoro, piena di bonus, dopodich\u00e9 si ricomincia da capo, a un maggior livello di difficolt\u00e0 generale (in tutto sono 9). La forma dei sotterranei resta la stessa, ma i maggiori pericoli possono richiedere di fare percorsi diversi. A inizio partita si pu\u00f2 scegliere il livello di partenza tra i primi tre."}
{"id": "914482", "revid": "767487", "url": "https://it.wikipedia.org/wiki?curid=914482", "title": "Acqua tiepida sotto un ponte rosso", "text": "Acqua tiepida sotto un ponte rosso \u00e8 un film del 2001 diretto da Sh\u014dhei Imamura, presentato in concorso al 54\u00ba Festival di Cannes.\nTrama.\nIl soggetto di questa pellicola \u00e8 tutto incentrato sulla ricerca della felicit\u00e0. La storia \u00e8 quella di un \"uomo qualunque\" giapponese che, dopo essere stato licenziato da un importante studio di architettura di Tokyo, abbandona la citt\u00e0 e si reca a trovare un suo vecchio amico \"clochard\" che nel frattempo \u00e8 per\u00f2 morto. Giunto nel piccolo villaggio di pescatori di Himi dove viveva l'uomo, decide di mantenere una promessa fatta all'amico: trovare un tesoro che quest'ultimo aveva sepolto tempo prima in una casa del villaggio vicino ad un ponte rosso. La casa \u00e8 abitata da una vecchia donna e da una ragazza dal misterioso tesoro sessuale della quale si innamora e con la quale tenta di costruirsi una nuova esistenza. Nello specifico, la ragazza \u00e8 in grado di esercitare l'eiaculazione femminile."}
{"id": "914484", "revid": "47767", "url": "https://it.wikipedia.org/wiki?curid=914484", "title": "Bertulfo di Bobbio", "text": "Biografia.\nBertulfo (o Bertolfo) era di famiglia nobile franca, nativo di Metz e parente di Sant'Arnolfo vescovo di Metz; giunse a Bobbio e divenne monaco colombaniano sotto l'abate Sant'Attala a cui successe come terzo abate nel 627.\nSotto di lui il complesso si ingrand\u00ec ulteriormente ed iniziarono i primi problemi con i vescovi vicini: infatti il vescovo Probo di Tortona chiese la sottomissione del monastero ed il suo controllo. Il nuovo sovrano longobardo, Arioaldo, era ariano e come tale non intervenne nella disputa religiosa, mantenendo nel contempo ottimi rapporti col monastero.\nBertulfo, di fronte a questa pretesa, intervenne e insieme al monaco Giona si rec\u00f2 a Roma da papa Onorio I con una scorta reale concessa da Arioaldo, e l'11 giugno 628 ottenne il privilegio che disponeva la protezione pontificia sul cenobio: il primo esempio di esenzione della storia, su cui gli abati futuri fonderanno le loro pretese di autonomia.\nDa papa Onorio I egli ebbe in dono le reliquie di Santo Stefano, in particolare anche l'avambraccio del santo contenuto in un cofano bizantino d'argento, donato poi nel 1217 all'abbazia genovese di S.Stefano, possedimento allora dei monaci colombaniani.\nAl ritorno a Bobbio fu accolto trionfalmente e Bertulfo incaric\u00f2 il monaco Giona di scrivere la biografia di San Colombano e di diventare il biografo del monastero e della citt\u00e0 di Bobbio.\nAlla morte di Arioaldo sal\u00ec al trono Rotari che conferm\u00f2 i diritti e i privilegi del monastero, il diploma \u00e8 andato perduto, ma fu richiamato in un successivo redatto dal figlio Rodoaldo.\nMor\u00ec nel 639 e a lui successe come quarto abate San Bobuleno (639-652).\nLe sue spoglie riposano nella cripta dell'Abbazia di San Colombano, accanto a San Colombano, Sant'Attala, San Bobuleno, San Cumiano, 18 monaci (fra cui Sant'Allo) e 3 sante vergini monache.\nViene ricordato il 19 agosto."}
{"id": "914485", "revid": "599013", "url": "https://it.wikipedia.org/wiki?curid=914485", "title": "Younes El Aynaoui", "text": "Biografia.\nDiventato professionista nel 1990, El Aynaoui si \u00e8 distinto subito per il suo gioco d'attacco, caratterizzato da un potente servizio e da un ottimo dritto piatto. Destrimane, ha dato il meglio di s\u00e9 sui campi veloci, che esaltavano appunto le sue qualit\u00e0 tecniche.\nNella sua carriera ha vinto 5 tornei di singolare e raggiunto altre 11 finali. Nel 1992 ha rappresentato il suo Paese alle Olimpiadi estive, dove \u00e8 uscito al secondo turno. Il suo periodo migliore \u00e8 stato dal 2000 al 2004: nel 2000 ha raggiunto i quarti agli Australian Open, nel 2002 i quarti agli US Open, nel 2003 ancora i quarti agli Australian Open (perdendo da Andy Roddick dopo un infinito match di oltre 5 ore, conclusosi 21-19 al quinto set) e agli US Open. In quegli anni ha raggiunto il suo best ranking, ovvero la piazza numero 14 (colta per l'esattezza nel 2003): nessun tennista suo connazionale si era mai classificato cos\u00ec in alto.\nRitiratosi a 39 anni, all'et\u00e0 di 45 anni ha fatto un breve ritorno nel circuito. Dopo oltre un anno e mezzo, il 23 agosto 2020 torna a giocare un match. Nelle qualificazioni del future M25 di Pozna\u0144, a quasi 49 anni, viene sconfitto da Sergo Sikharulidze con il punteggio di 4-6 7-5 [10-3]."}
{"id": "914486", "revid": "10652", "url": "https://it.wikipedia.org/wiki?curid=914486", "title": "Aringa", "text": ""}
{"id": "914491", "revid": "112364131", "url": "https://it.wikipedia.org/wiki?curid=914491", "title": "Trama (Forgotten Realms)", "text": "Nell'ambientazione \"Forgotten Realms\", la Trama \u00e8 la forza fondamentale sia della magia arcana che della magia divina, dalla quale gli incantatori traggono la loro forza. Permea completamente il mondo, analogamente alla quintessenza, la sostanza mistica. \nIntroduzione.\nA Faer\u00fbn esisteva un'energia grezza, potente e in grado di distruggere qualsiasi mortale. Questa energia risiedeva dentro ogni cosa su Abeir-Toril, ed era veramente difficile da raggiungere; per questo, tutti gli incantatori arcani plasmavano la Trama. La Trama \u00e8 definita come una barriera che divide il mondo dalla magia selvaggia; in questo modo i mortali avevano accesso alla magia, ma sempre con una sorta di protezione da parte della divinit\u00e0. Con l'avvento della Quarta Edizione di \"Dungeons &amp; Dragons\", la trama \u00e8 stata eliminata per consentire l'utilizzo del nuovo sistema di magia.\nStoria della Trama.\nLa Trama, nella sua storia, \u00e8 stata distrutta tre volte. La prima, in seguito alla nascita di Mystryl. Mystryl nacque per portare ordine nel perpetuo scontro tra le due gemelle, Sel\u00fbne e Shar, cre\u00f2 la Trama \u2014 che \u00e8 essa stessa \u2014 permettendo non pi\u00f9 solo agli dei di poter adoperare la magia, ma anche ai comuni mortali. Shar per contrapporla cre\u00f2 la Trama d'Ombra, una sua versione oscura sotto il suo controllo.\nLa seconda volta fu distrutta quando un mago folle di nome Karsus, dell'antica civilt\u00e0 netherese, decise di attingere allo stesso potere della Trama per elevarsi al rango di divinit\u00e0. Ma questo gesto non fece altro che distruggere la Trama e uccidere lo stesso mago. La dea della magia successivamente rinacque come Mystra.\nLa terza volta \u00e8 stata quando Shar, volendo assumere il controllo anche della Trama, si alle\u00f2 con il dio Cyric per uccidere Mystra (che era la maga Mezzanotte, in quanto la Mystra nata dopo il disastro di Karsus era morta durante il Periodo dei Disordini). La morte di Mystra per\u00f2 provoc\u00f2 il collassamento sia della Trama che della Trama d'Ombra, distruggendole entrambe con grande scorno di Shar. La sua morte caus\u00f2 anche la distruzione del piano di Dweomerheart, dove la dea viveva, che a sua volta segn\u00f2 la fine degli dei Savras, Azuth e Velsharoon, e diede inizio al devastante periodo noto come Spellplague, che port\u00f2 caos e cambiamenti radicali in tutto lo spazio dei reami.\nMagia selvaggia.\nNelle zone di magia selvaggia ci sono delle imperfezioni nella Trama. Indi per cui c'\u00e8 una possibilit\u00e0 che l'incantesimo lanciato dall'incantatore non sortisca l'effetto desiderato e venga o mutato in un altro incantesimo oppure ampliato o diminuito nei suoi effetti.\nMagia morta.\nLe zone di magia morta si verificano dove vi sono dei buchi nella trama. La conseguenza di ci\u00f2 \u00e8 l'impossibilita da parte di un incantatore arcano di lanciare incantesimi."}
{"id": "914493", "revid": "29244", "url": "https://it.wikipedia.org/wiki?curid=914493", "title": "Tabelle di decompressione", "text": ""}
{"id": "914494", "revid": "729019", "url": "https://it.wikipedia.org/wiki?curid=914494", "title": "Umberto Maddalena", "text": "Biografia.\nUmberto Maddalena, figlio di Ettore, medico di professione e rinomato botanico per diletto, e di Francesca Bianchi, insegnante elementare, nasce il 14 dicembre 1894 in localit\u00e0 \"Cao d'sora\" (in veneto Capo di sopra), popolosa borgata sita in prossimit\u00e0 dell'argine sinistro del Po, nell'allora Comune di Bottrighe, oggi una frazione di Adria, in provincia di Rovigo. Qui trascorse la sua infanzia fino al trasferimento, per l'acquisizione del padre della condotta, nel 1900 a Pettorazza Grimani, localit\u00e0 a cui rimase legato negli anni a venire.\nLa prima formazione tecnica la acquis\u00ec frequentando il Collegio Menegatti, sito nel capoluogo Rovigo, dove manifest\u00f2 la sua passione per le macchine e per le navi. In seguito si trasfer\u00ec a Venezia, dove ottenne il diploma di Capitano di lungo corso presso l'istituto Nautico Sebastiano Venier. Fin da giovanissimo appassionato di vela, effettu\u00f2 avventurose imprese nautiche.\nEntrato in marina dopo il diploma, conseguito poco pi\u00f9 che sedicenne, fece esperienza di navigazione come semplice mozzo su un brigantino che trasportava sale in America del Sud. Successivamente si imbarc\u00f2 sul veliero \"Mascotte\" che faceva rotta per l'Atlantico meridionale. Le prime notizie dello scoppio della prima guerra mondiale lo raggiunsero a Colon, in Uruguay. \nSi trovava a Buenos Aires quando, il 24 maggio 1915, l'Italia entr\u00f2 in guerra contro l'Austria-Ungheria. Rientr\u00f2 in Italia il prima possibile in ottobre per prestare servizio militare, scoprendo con sorpresa di essere stato dichiarato disertore da circa sei mesi. Risolse la situazione una provvidenziale dichiarazione del console italiano a Buenos Aires, che dichiarava testualmente: \"non era stato possibile sostituirlo come primo ufficiale a bordo del Mascotte\".\nArruolato nella Regia Marina complet\u00f2 gli studi presso l'Accademia Navale di Livorno, ottenendo la nomina a Guardiamarina di complemento, destinato al naviglio sottile. In seguito accett\u00f2 con entusiasmo la proposta dell'ammiraglio Casanova di diventare aviatore, per prestare servizio nel Servizio Aeronautico della Marina. \nA partire dal giugno 1916 frequent\u00f2 la Scuola di Volo di Sesto Calende, conseguendo il brevetto su un idrovolante FBA Type H nel settembre dello stesso anno. Terminato l'addestramento venne destinato nella 255\u00aa Squadriglia all'idroscalo di Brindisi, che stava assumendo grande importanza per il controllo del Canale di Otranto. Qui trov\u00f2 come comandante di squadriglia il tenente di vascello Orazio Pierozzi, suo amico di vecchia data.\nAi primi del settembre 1917 una sezione di cinque Macchi L.3 comandati da Maddalena viene distaccata a Valona, il 10 settembre bombardano il ponte di Metali sul Seman ed i vicini accampamenti ed il 13 settembre rientra a Brindisi.\nAlla fine dell'inverno 1918, sempre alla Stazione Idrovolanti di Brindisi, il Sottotenente di Vascello Maddalena \u00e8 il primo comandante della 262\u00aa Squadriglia dotata di Macchi M.5.\nPrima dell'alba del 9 giugno 1918 gli austriaci attaccano da Durazzo con 14 idrovolanti e Maddalena con Francesco De Pinedo ed altri compiono una rappresaglia a Durazzo.\nDurante la prima guerra mondiale, per i servizi prestati come pilota di idrovolanti della Marina venne insignito di tre Medaglie d'argento al valor militare, una Medaglia di bronzo al valor militare, due Croci di guerra al valor militare oltre a numerosi altri riconoscimenti per il valore e il coraggio dimostrati nelle audaci azioni contro il nemico. Tra i riconoscimenti, gli vennero attribuite ben cinquantasei ricognizioni antisommergibile, di cui due compiute con maltempo, tre bombardamenti in sfida alla contraerea nemica, e una ricognizione sulle linee nemiche particolarmente pericolosa.\nDopo la fine della guerra decise di rimanere nei ranghi dell'Aviazione di Marina, e nell'agosto 1919 partecip\u00f2 alla prima missione a lungo raggio organizzata dalla Regia Marina con l'impiego di due idrovolanti. I due velivoli raggiunsero Amsterdam, nei Paesi Bassi, per partecipare all'Esposizione Internazionale Aviatoria. Da l\u00ec aerei ed equipaggi proseguirono per la Svezia. Qui rimasero per un certo periodo di tempo per addestrare al pilotaggio un certo numero di aviatori svedesi. Nell'aprile 1920 partecip\u00f2 al Meeting d'Aviazione di Monaco, pilotando un SIAI S.17 opportunamente modificato, che per\u00f2 non risult\u00f2 opportunamente messo a punto per le esigenze della gara. Rientrato in Italia dovette partire nuovamente per la Svezia, trasferendo in volo uno dei tre idrovolanti acquistati dal locale governo. Nel settembre 1920, ai comandi di un idrovolante SIAI S.16, conquist\u00f2 l'allora primato per il pi\u00f9 lungo Raid compiuto da idrovolanti volando da Sesto Calende ad Helsinki, allora ancora in territorio svedese. Il tour promozionale del velivolo SIAI S.16 tocc\u00f2 Svizzera, Germania, Paesi Bassi, Danimarca, Svezia e Finlandia. Suo compagno di viaggio fu il giornalista, scrittore ed esperto del mondo aeronautico Guido Mattioli.\nNel 1921 rientra in Italia e viene promosso tenente di vascello ed assegnato a comandare l'aeroporto di Venezia.\nNel 1923 transit\u00f2 nella neocostituita Regia Aeronautica. \nAl suo rientro dalla Spagna, dove aveva prestato servizio come istruttore nella base aerea di Cartagena, promosso Maggiore dal maggio 1923 ebbe il comando del III Raggruppamento idrovolanti dell'Arsenale militare marittimo di Taranto, fino al luglio 1925 (l'idroaviazione del Sud Adriatico e dello Jonio).\nNel 1925, alla guida di un idrovolante Macchi M.24, si rese protagonista assieme con un velivolo identico di un importante raid dai Balcani alla Germania. Il volo, a cui venne data la denominazione Circuito del Baltico era stato programmato per far conoscere i prodotti aeronautici italiani in quel contesto regionale e per trovare possibili nuovi sbocchi commerciali. Tra il suo equipaggio vi era anche il giornalista Guido Mattioli, incaricato dal Corriere della Sera nel commentare l'evento, che successivamente verr\u00e0 descritto anche nel suo libro \"In volo con Umberto Maddalena\" del 1938. Dopo aver sorvolato le Alpi si diresse verso nord sorvolando Germania ed i Paesi Bassi per poi puntare verso est sorvolando Danimarca, Svezia giungendo infine a Leningrado. Nel viaggio di ritorno, diretto verso ovest, costeggi\u00f2 i paesi baltici raggiungendo Amsterdam e riprendendo verso sud la rotta originale. Quando era oramai giunto in patria, dopo oltre 10\u00a0000 km percorsi, entrambi gli equipaggi furono protagonisti di un drammatico incidente sul passo dello Spluga. I due velivoli furono sbattuti violentemente su di un pendio da un'improvvisa bufera di neve, tuttavia i membri dei due M.24 riportarono solamente qualche piccola contusione curata inizialmente al posto di dogana pi\u00f9 vicino dal quale era partita una pattuglia verso il luogo del disastro.\nDal 1926 venne posto in congedo speciale dalla Regia Aeronautica per la durata di un anno e prest\u00f2 servizio come consulente presso la societ\u00e0 Aeroespresso, che aveva perso tre dei suoi cinque velivoli Savoia-Marchetti S.55 che utilizzava per il trasporto passeggeri e posta verso la Grecia ed i Paesi del Levante. Individuata la causa dei disastri nella scarsa potenza dei motori Lorraine-Dietrich, con un altro velivolo modificato con l'adozione dei propulsori Isotta-Fraschini comp\u00ec il volo inaugurale del servizio di posta aerea da Brindisi ad Atene.\nRientrato in servizio nella Regia Aeronautica nel 1927, in seguito ad alcune richieste pervenute da nazioni dell'Est europeo, venne organizzata una grande crociera aerea che doveva toccare i principali fiumi europei. Il velivolo prescelto per l'impresa fu il Savoia-Marchetti S.62. La partenza avvenne il 9 ottobre da Sesto Calende, ed il viaggio tocc\u00f2 Portorose, Belgrado, Costanza (Romania), Ghenitcensk, Saratov, Mosca, Leningrado, Helsingfors (Finlandia). Il 23 ottobre ebbe inizio il volo di ritorno che avvenne via Stoccolma (Svezia), Amsterdam (Paesi Bassi), il Reno, Coblenza, Basilea, lo Spluga ed arrivando finalmente a Sesto Calende dopo aver percorso in totale oltre 10\u00a0000\u00a0km.\nNel 1928 part\u00ec da Orbetello con un Savoia-Marchetti S.55A alla ricerca dei naufraghi del dirigibile Italia comandato dal Generale Umberto Nobile, dispersi nell'Artico.\nMaddalena riusc\u00ec a trovarli gi\u00e0 al secondo volo, grazie alla famosa \"tenda rossa\" e compiendo pi\u00f9 viaggi a rifornirli di viveri e medicinali, rendendo possibile il loro salvataggio. L'aereo rientr\u00f2 a Sesto Calende il 30 agosto, dopo aver trascorso due mesi e 20 giorni in ambiente artico.\nNel maggio 1929 Italo Balbo convoc\u00f2 Maddalena per realizzare una nuova impresa: la riconquista del record del mondo di durata in volo strappato agli italiani dai piloti tedeschi Ristics e Zimmerman, e di migliorare anche il primato di distanza su circuito chiuso ancora detenuto dagli italiani.\nIl 2 giugno 1930 stabil\u00ec, con il Savoia-Marchetti S.64Bis, il nuovo primato mondiale di durata e di distanza in circuito chiuso segnando 67 ore e 13 minuti di volo senza sosta, con 8.188\u00a0km e 800 metri di percorrenza. In seguito all'impresa, il 5 giugno 1930 gli venne conferita la seconda Medaglia d'argento al valor aeronautico, consegnata, caso piuttosto raro, da Benito Mussolini in persona. Come diretta conseguenza, il successivo\n20 giugno venne nominato tenente colonnello per merito straordinario.\nEbbe un ruolo fondamentale nell'organizzazione della Crociera aerea transatlantica Italia-Brasile, la prima trasvolata atlantica di massa, alla quale partecip\u00f2 con l'S.55A matricola I-MADD. Per compiere tale impresa il 1\u00ba gennaio 1930 era stato appositamente costituito ad Orbetello il 93\u00ba Gruppo da Bombardamento Marittimo di cui Maddalena assunse il comando. Per tale impresa venne insignito una Medaglia d'oro, diventando in seguito istruttore e direttore del \"Corso Atlantici\" della Scuola dell'Aeronautica militare di Orbetello. Per tale impresa venne insignito una Medaglia d'Oro al Valor Aeronautico, diventando in seguito istruttore e direttore del \"Corso Atlantici\" della Scuola dell'Aeronautica militare di Orbetello.\nNel settembre il record mondiale di distanza in volo rettilineo era stato battuto dall'aviatore francese Dieudonn\u00e9 Costes che aveva volato per 7\u00a0905\u00a0km dall'aeroporto di Le Bourget a quello di Tsitsikar, in Manciuria. Le autorit\u00e0 italiane decisero di riconquistare il primato, ed il velivolo Savoia-Marchetti S.64Bis venne rimandato in ditta per essere appositamente revisionato in vista dell'impresa.\nLa tragica morte.\nMaddalena rimase ucciso il 19 marzo 1931 a causa dell'esplosione in volo del suo S.64 Bis. Questo modello differiva principalmente dal primo esemplare di S.64 per l'utilizzo di un'elica in metallo a passo variabile. L'incidente avvenne durante un normale volo di trasferimento da Cinisello Balsamo a Montecelio, da cui sarebbe dovuto partire per l'imminente trasvolata da record. Oltre al comandante Maddalena rimasero uccisi gli altri due uomini del suo equipaggio; il capitano Fausto Cecconi e il sottotenente motorista Giuseppe Da Monte. Il corpo di Maddalena non venne mai rinvenuto, al contrario di quello dei due compagni di equipaggio. In suo ricordo, in prossimit\u00e0 di dove avvenne l'incidente, \u00e8 intitolato lo stabilimento balneare Bagno Maddalena ove si trova anche una colonna commemorativa (proveniente dalla demolizione dell'antica chiesa di San Lorenzo in Kinzica, una volta presente in Piazza Chiara Gambacorti a Pisa).\nDopo che la commissione di inchiesta istituita per indagare sulle cause del disastro venne in possesso di tutte le parti del velivolo recuperate, e dei verbali dei testimoni che assistettero all'incidente, due furono ritenute le cause pi\u00f9 probabili: la rottura della coda a causa di oscillazioni irregolari, gi\u00e0 verificatosi raramente nell'S.55 del quale l'S.64 manteneva la struttura a doppia trave di coda, e l'esplosione provocata da un accumulo, nella parte inferiore della cabina di guida, di vapori infiammabili provocati dalle esalazioni del combustibile. Maddalena era un irriducibile fumatore e non riusciva ad astenersi dal consumare le sue sigarette neppure durante il volo, e risulta compatibile una detonazione per ignizione a causa dell'accensione di un fiammifero.\nRiconoscimenti.\nNel 1931 gli venne intitolata l'Opera Nazionale Figli degli Aviatori (ONFA) di Gorizia, poi trasferito a Firenze e a Cadimare.\nSempre a Maddalena venne intitolato il Dornier Do X I-REDI, secondo esemplare costruito, in servizio inizialmente nella compagnia aerea Societ\u00e0 Anonima Navigazione Aerea (S.A.N.A.) per poi essere integrato nella Regia Aeronautica.\nGli fu intitolato l'Aeroporto di Asmara.\nNel 1936 venne costruito in Libia, in Cirenaica, un villaggio (El Uweilia) che prese il suo nome (Censimento Libia del 1939).\nNel 1938 gli viene intitolato l'Ospedale sanatoriale di Rovigo.\nIl 17 settembre 1978, in occasione del 50\u00ba anniversario della scoperta della Tenda Rossa, \u00e8 stato inaugurato a Bottrighe un monumento memoriale.\nIl portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Maddalena tra di esse."}
{"id": "914498", "revid": "729019", "url": "https://it.wikipedia.org/wiki?curid=914498", "title": "Amnesia anterograda", "text": "L'amnesia anterograda \u00e8 un tipo di amnesia (disturbo della memoria a lungo termine) dove il paziente \u00e8 fortemente, se non totalmente, limitato a memorizzare nuove informazioni a partire dal momento in cui il problema si \u00e8 manifestato. \u00c8 per\u00f2 una perdita di memoria che non compromette ci\u00f2 che \u00e8 stato immagazzinato in passato, infatti chi soffre di amnesia anterograda riesce a ricordare con lucidit\u00e0 gli eventi antecedenti all'evento-causa del problema. \u00c8 un disturbo che rende invalido chi ne \u00e8 affetto, in quanto non \u00e8 pi\u00f9 in grado di gestire la propria vita.\nFamosi casi di amnesia anterograda sono quelli di Henry Molaison (meglio conosciuto come H.M.), del musicologo Clive Wearing, di Eugene Pauly e dei protagonisti fittizi dei film \"Memento\" e \"50 volte il primo bacio\".\nLa sindrome di Wernicke-Korsakoff e le benzodiazepine possono provocare amnesia anterograda."}
{"id": "914499", "revid": "158286", "url": "https://it.wikipedia.org/wiki?curid=914499", "title": "Conerobus-Ancona", "text": ""}
{"id": "914500", "revid": "363629", "url": "https://it.wikipedia.org/wiki?curid=914500", "title": "Immersione in quota", "text": "Un'immersione in quota (o immersione ad alta quota) \u00e8 un tipo di immersione ricreativa che si svolge ad un'altitudine differente dal livello del mare, tipicamente in montagna. L'esperienza d'alta quota \u00e8 differente rispetto ad una normale immersione subacquea, dato che l'altezza altera la durata delle tappe di decompressione effettuate dal sub.\nCaratteristiche.\nLe principali caratteristiche di un'immersione in quota sono:\nSpiegazione.\nPressione atmosferica.\nAd alta quota, la pressione atmosferica \u00e8 inferiore che al livello del mare; decresce infatti di 0,1 bar ogni 1000 metri di altezza.\nformula_1\nSaturazione dei tessuti.\nPer via della legge di Henry effettuando la stessa immersione al livello del mare la pressione non sar\u00e0 la stessa, e i tessuti del corpo non saranno saturati dai gas nello stesso modo.\nIn particolare in quota, gi\u00e0 prima dell'immersione, ci sar\u00e0 gi\u00e0 un maggior grado di saturazione da azoto rispetto che a quota marina.\nUtilizzo delle tabelle di decompressione.\nSi nota quindi che la pressione sia sensibilmente differente. La desaturazione dai gas \u00e8 direttamente proporzionale all'aumento della pressione e alla durata dell'esposizione. Le tabelle di decompressione sono previste per un uso in condizioni normali; in montagna \u00e8 necessario utilizzare tabelle con una profondit\u00e0 cosiddetta \"equivalente\".\nAd esempio, per un'immersione subacquea a 40 metri di profondit\u00e0, a 2000 metri si dovr\u00e0 considerare una immersione equivalente di 50 metri di profondit\u00e0 per la stessa durata.\nformula_2\nStrumentazione.\nI profondimetri, a seconda del modello, possono o meno fornire dati sfalsati in immersioni in quota. I computer subacquei prevedono spesso specifici programmi o funzionalit\u00e0 per gestire le immersioni in quota.\nRecord.\nL'immersione alla quota pi\u00f9 alta mai effettuata \u00e8 stata compiuta il 13 dicembre 2019 dal polacco Marcel Korkusche in una pozza sul vulcano Ojos del Salado a 6395 m s.l.m. Nel 1982 Johan Reinhard per delle ricerche archeologiche si era immerso nel lago Licancabur a quota 5916 m s.l.m.\nLa prima immersione, a livello mondiale, sotto ghiaccio e in quota, fu organizzata dall'Universit\u00e0 di Genova ed effettuata il 20 luglio 1969 al Lago Miage in concomitanza con l'allunaggio. da 4 subacquei del Circolo Cacciatori Subacquei Mares di Bogliasco (GE) e 2 dei Vigili del Fuoco Sommozzatori di Genova. Nel laghetto del ghiacciaio del Miage, sul massiccio del Monte Bianco, i sommozzatori si immersero sotto controllo medico ed ECG per contribuire a ricerche mediche. I subacquei che si immersero sono: Giorgio Bergamo, Giulio Melegari, Enzo Zarafa e Gianni Risso in vesto di fotografo. Tutti indossavano mute umide da 6,5 mm. Sotto la direzione del Dottor Andrea Ravara, parteciparono all'eccezionale evento scientifico: il Dottor Ugo Fabris (reografo) il prof. Mario Trasino (laboratorista), il dott Pietro Schenone (elettrocardiolog), l'ing. Vincenzo Tagliasco (bionico). Nell'acqua lattea e con temperatura prossima ollo O, furono praticate simultaneamente ai sub: elettrocardiografie, reografie periferiche del cranio e degli arti mediante cavi coassiali del tutto simili quelli che usavano gli astronauti. Appena riemersi tutti i sub furono sottoposti anche agli esami del sangue. Dalle ricerche effettuate scaturirono risultati molto interessanti che furono richiesti da istituti di ricerca di tutto il Mondo, compresi: Accademia delle Scienze dell'Unione Sovietica e NASA.La spedizione al Lago del Miage fu organizzata da Mario Polleri e Gianni Risso con la piena collaborazione del Comune di Courmayeur."}
{"id": "914501", "revid": "29244", "url": "https://it.wikipedia.org/wiki?curid=914501", "title": "Immersione in alta quota", "text": ""}
{"id": "914502", "revid": "29244", "url": "https://it.wikipedia.org/wiki?curid=914502", "title": "Immersione ad alta quota", "text": ""}
{"id": "914509", "revid": "2220516", "url": "https://it.wikipedia.org/wiki?curid=914509", "title": "Antarctosaurus", "text": "L'antarctosauro (gen. Antarctosaurus) era un gigantesco dinosauro erbivoro vissuto nel Cretaceo superiore (Campaniano - Maastrichtiano), i cui resti sono stati rinvenuti in Sudamerica. Al contrario di come pu\u00f2 sembrare il nome non indica che \u00e8 stato rinvenuto in Antartide, ma deriva dai termini greci \"\"anti\" e \"arktos\"\" col significato di \"opposto del nord\", poich\u00e9 proveniente dall'Argentina.\nI giganti del Sudamerica.\nMenzionati per la prima volta nel 1916, i resti di questo enorme animale furono descritti solo nel 1929 da Friedrich von Huene. Il paleontologo tedesco descrisse e illustr\u00f2 due specie, basate su una quantit\u00e0 di ossa delle zampe di notevoli dimensioni rinvenute in Argentina, e le classific\u00f2 nell'ambito dei sauropodi titanosauri. La specie tipo, \"Antarctosaurus wichmannianus\", \u00e8 conosciuta in modo imperfetto attraverso vari resti di zampe che fanno supporre una lunghezza dell'intero animale di circa 18-20 metri. Il corpo doveva essere piuttosto robusto, forse pi\u00f9 massiccio di quello di un altro gigante che viveva negli stessi luoghi, il \"Laplatasaurus\", ma non cos\u00ec massiccio come quello dell\"'Argyrosaurus\", altro sauropode gigante dell'Argentina.\nVon Huene descrisse anche un'altra specie, \"Antarctosaurus giganteus\", basata su ossa isolate, la cui taglia doveva essere davvero gigantesca: basti pensare che il solo femore misurava 2,30 metri. Si pensa che questo animale possa essere stato uno dei pi\u00f9 grandi mai vissuti sulla terraferma, ma i resti fossili sono talmente scarsi da non permettere una ricostruzione valida e le stime sulle sue dimensioni sono solo ipotetiche. Estrapolando dalla misura delle ossa rinvenute si \u00e8 stimato che potesse pesare circa 70 e forse fino a 90-100 tonnellate.\nUn cranio misterioso.\nTra i resti descritti da von Huene figurano anche parti di uno strano cranio, che il paleontologo ricostru\u00ec come alto posteriormente e insolitamente sottile nella parte anteriore. Il cranio, basato a dire il vero su resti fossili frammentari, era dotato di sottili denti a piolo nella parte anteriore della mascella, in un modo molto simile a quello dei ben noti diplodocidi come \"Apatosaurus\" (= \"Brontosaurus\") e \"Diplodocus\". Questa interpretazione port\u00f2 alla convinzione che i titanosauri rappresentassero una famiglia di sauropodi sopravvissuti, affini ai diplodocidi del Giurassico americano. Successive scoperte hanno invece determinato che i titanosauri erano un gruppo di sauropodi pi\u00f9 affini ai camarasauridi, nel gruppo dei macronari. Nuovi resti di crani pi\u00f9 completi (ad es. \"Rapetosaurus\") hanno comunque dimostrato che la ricostruzione di Huene non era del tutto errata.\nAltre specie?\nIn passato sono state ascritte altre specie al genere \"Antarctosaurus\", ma spesso sono basate su fossili di dubbia identit\u00e0: \"A. brasiliensis\", proveniente dal Brasile, potrebbe comunque appartenere a questo genere mentre \"A. septentrionalis\" dell'India \u00e8 stato ridescritto come \"Jainosaurus septentrionalis\". La specie \"A. jaxarticus\" dell'Asia centrale, invece, \u00e8 considerata un \"nomen dubium\"."}
{"id": "914512", "revid": "287204", "url": "https://it.wikipedia.org/wiki?curid=914512", "title": "Aikuchi", "text": "Laikuchi (\u5408\u53e3, \u5315\u9996) o anche kusungobu (\u4e5d\u5bf8\u4e94\u90e8) era una particolare tecnica di montaggio delle lame giapponesi in epoca medievale.\nTale tecnica non prevedeva l'esistenza della guardia e di nastrature, in modo da lasciare visibile la copertura in pelle di razza.\nLa lama era lunga 0.95 piedi (da qui il termine kusungobu, che significa appunto 0,95).\nLa montatura aikuchi poteva essere applicata su qualunque tipo di lama, in particolar modo su wakizashi e tant\u014d."}
{"id": "914513", "revid": "158286", "url": "https://it.wikipedia.org/wiki?curid=914513", "title": "ATAC-Roma", "text": ""}
{"id": "914582", "revid": "380654", "url": "https://it.wikipedia.org/wiki?curid=914582", "title": "!Bang!", "text": "!Bang! \u00e8 lo spettacolo televisivo, in onda negli USA, della omonima federazione professionistica di wrestling fondata nel 2001 e posseduta da Dory Funk Jr.\nViene gestita dal Funking Conservatory, la scuola di lotta della famiglia Funk, ed i wrestler che competono in questa federazione sono tutti allievi della scuola. Il Funking Conservatory offre agli allievi che superano le selezioni l'occasione di lottare sul ring e in televisione, con la possibilit\u00e0 di diventare una star dello show.\nFra i lottatori cresciuti da Dory Funk Jr. ci sono Chris Sabin, Christian Cage, Jun Akiyama, Kurt Angle, Lita, Matt Hardy, Paul London, Rhino, Steve Corino, William Regal.\nFunk precedentemente aveva lavorato per il \"Funking Dojo\", un training camp per la WWE, con contatti anche con la WCW prima e la TNA dopo.\nAttualmente il Funkin' Conservatory \u00e8 l'unico polo ufficiale della All Japan Pro Wrestling negli USA.\nSpesso amici ed ex allievi di Funk intervengono nella scuola per aiutare e dare consigli agli aspiranti wrestler.\nGli show televisivi di !BANG! si tengono alla Dory Funk Arena di Ocala, in Florida, e sono trasmessi settimanalmente su alcune emittenti locali, oltre che sul sito della federazione.\nL'incontro pi\u00f9 importante che si sia mai tenuto in !BANG! \u00e8 datato 22 gennaio 2004 ed ha visto sfidarsi sul ring Jeff Jarrett e Dory Funk Jr. per l'NWA World Heavyweight Championship."}
{"id": "914593", "revid": "121273519", "url": "https://it.wikipedia.org/wiki?curid=914593", "title": "La Rinascita della sinistra", "text": "La Rinascita della sinistra era il settimanale organo del Partito dei Comunisti Italiani.\nStoria.\nIl numero zero esce nelle edicole il 21 gennaio 1999, per i 78 anni dalla nascita del Partito Comunista d'Italia, e inizier\u00e0 due settimane dopo le sue regolari pubblicazioni.\nIl nome e la grafica della testata si rifanno allo storico settimanale \"Rinascita\" fondato e diretto fino alla morte da Palmiro Togliatti.\nPer evitare confusioni, in origine il Pdci voleva chiamare il proprio settimanale \"la Rinascita\", ma il 2 dicembre 1998 era gi\u00e0 uscito in edicola un omonimo quotidiano, mentre quello stesso giorno la testata originale veniva ceduta dai Democratici di Sinistra ad Achille Occhetto. Cos\u00ec ai neonati Comunisti Italiani non rimase che aggiungere in piccolo la dicitura \"della sinistra\".\nDal 21 marzo 2007 ha inaugurato una parallela versione quotidiana on-line (\"http://www.larinascita.org\" ormai dismesso); mentre dal numero 14 del 6 aprile 2007 esce completamente a colori.\nDall'estate 2009 al 1\u00ba marzo 2010 il giornale \u00e8 uscito in versione ridotta di sole 4 pagine in bianco e nero a causa di una pesante crisi finanziaria, dovuta anche all'assenza del PdCI dal Parlamento italiano e da quello europeo. Il 4 marzo 2010 ha cessato le pubblicazioni."}
{"id": "914594", "revid": "7573099", "url": "https://it.wikipedia.org/wiki?curid=914594", "title": "Terne pitagoriche", "text": ""}
{"id": "914641", "revid": "158286", "url": "https://it.wikipedia.org/wiki?curid=914641", "title": "ATP Sassari", "text": ""}
{"id": "914642", "revid": "124123", "url": "https://it.wikipedia.org/wiki?curid=914642", "title": "Dmitrij Jur'evi\u010d Pu\u010dkov", "text": "Pu\u010dkov (Il Goblin) \u00e8 noto per le sue traduzioni dei videogiochi, dei film hollywoodiani e per le cosiddette \"traduzioni comiche\" dei film Il Signore degli Anelli, Guerre stellari, Matrix e Boomer. Il Goblin \u00e8 anche l'autore delle molte rassegne ed istruzioni per il videogioco Quake.\nTraduzioni comiche.\nNelle \"traduzioni comiche del Goblin\" i film vengono doppiati con dialoghi riscritti ex novo dal traduttore.\nNel Signore degli Anelli e in Guerre stellari i personaggi buoni sono trasformati in poliziotti ed i personaggi cattivi in banditi.\nIn Matrix gli insorti sono trasformati in psicotici fuggiti da un manicomio che si credono partigiani sovietici della Grande Guerra Patriottica, e gli agenti di Matrix sono invece inservienti del manicomio che i matti riusciti a fuggire credono nazisti tedeschi."}
{"id": "914686", "revid": "124123", "url": "https://it.wikipedia.org/wiki?curid=914686", "title": "Gabriele Foschiatti", "text": "Fu un irredentista mazziniano che leg\u00f2 il suo nome alle vicende storiche riguardanti l'impresa di Fiume, guidata da Gabriele D'Annunzio, e l'antifascismo giuliano durante la seconda guerra mondiale.\nBiografia e pensiero.\nAllo scoppio della I guerra mondiale, nel 1914, si arruol\u00f2 volontario nella \"Legione Garibaldina\", combattendo nell'Argonne. Irredentista e dannunziano, partecip\u00f2 come volontario alla prima guerra mondiale, arrivando al grado di tenente degli Arditi, e all'Impresa di Fiume. Dopo la ricongiunzione della Venezia Giulia all'Italia, sostenne la necessit\u00e0 di concedere un'ampia autonomia alla regione, in considerazione delle proprie specificit\u00e0 storiche e culturali. Tale autonomia si sarebbe dovuta per\u00f2 inquadrare nel seno di un'Italia socialista e repubblicana, non fascista. Il fascismo era infatti, secondo l'irredentista triestino, la negazione di quei valori di libert\u00e0 e di giustizia sociale propugnati da Mazzini e da altri grandi pensatori del risorgimento italiano.\nDurante la II guerra mondiale Foschiatti fu uno dei massimi dirigenti del Partito d'Azione a Trieste. Il 25 luglio 1943, fond\u00f2, con altri patrioti italiani, un'organizzazione antifascista, il \"Fronte Democratico Nazionale\". Arrestato dalla polizia tedesca nel dicembre 1943, fu deportato a Dachau, dove mor\u00ec nell'autunno dell'anno successivo.\nOnorificenze.\nCapitano di complemento di fanteria, partigiano combattente"}
{"id": "914687", "revid": "767487", "url": "https://it.wikipedia.org/wiki?curid=914687", "title": "Parco paleontologico di Cene", "text": "Il parco paleontologico di Cene \u00e8 situato nell'omonimo comune, in Val Seriana, nella provincia di Bergamo.\nL'era triassica.\nIl parco conserva reperti fossili risalenti a circa 220 milioni di anni fa, alla fine del periodo triassico; in quel periodo, nella zona della val Seriana dove ora si trova il parco, era presente un mare tropicale con barriere coralline, lagune e piccole isole.\nQuelle che oggi appaiono come montagne della catena montuosa delle Prealpi Orobiche, in quell'era altro non erano che le coste di un oceano conosciuto come Oceano Tetide.\nErano presenti numerose forme di animali quali coralli, pesci e rettili che, tramite la loro fossilizzazione ci permettono di comprendere come fosse la vita di queste valli in un periodo cos\u00ec lontano.\nIl parco.\nRiconosciuto come raccolta museale, \u00e8 di propriet\u00e0 del comune di Cene, ed \u00e8 gestito dalla Comunit\u00e0 montana della Valle Seriana con la collaborazione scientifica del Museo di scienze naturali di Bergamo.\nIl parco \u00e8 ubicato a nord del paese in una localit\u00e0 nota come Cava Ratta, in cui era presente un'attivit\u00e0 di estrazione di pietra utilizzata nell'edilizia. Questa attivit\u00e0 estrattiva cess\u00f2 nel 1965 quando una frana interruppe la produzione.\nFu per\u00f2 un ricercatore della zona, Antonio Canova, a trovare il primo fossile nella zona interessata dallo smottamento. Si trattava di un frammento di pesce, sufficiente a fare comprendere che tra quelle rocce si poteva trovare qualcosa di molto pi\u00f9 consistente. Si mise l'area sotto tutela e numerosi ricercatori del museo di Bergamo cominciarono a scavare facendo riaffiorare migliaia di fossili in uno stato pressoch\u00e9 perfetto.\nNel 1973, durante uno di questi scavi, venne portato alla luce quello che tuttora \u00e8 considerato il pi\u00f9 grande ritrovamento paleontologico effettuato nella regione: un esemplare di rettile volante , ribattezzato \"Eudimorphodon ranzii\", che rivoluzion\u00f2 le ipotesi fino ad allora elaborate sull'origine degli pterosauri; si riteneva infatti che questi esseri fossero comparsi sulla terra soltanto nell'era giurassica, 20 milioni di anni pi\u00f9 tardi rispetto al periodo del triassico nel quale fu datato questo scheletro perfettamente conservato. Questo reperto divenne l'olotipo della specie ed \u00e8 conservato presso il Museo di scienze naturali di Bergamo.\nLa zona della Cava Ratta continu\u00f2 a restituire grandi quantitativi di materiale fossile anche negli anni successivi, tanto che le autorit\u00e0 decisero, per evitare che questo patrimonio paleontologico venisse \u201cdepredato\u201d, di istituirvi un'area protetta.\nFu cos\u00ec che nel 1992 una sinergia tra il Museo di scienze naturali di Bergamo e la Comunit\u00e0 montana della Valle Seriana ha permesso di avviare un progetto che valorizzasse e proteggesse l'area in questione, tanto da far nascere dieci anni pi\u00f9 tardi il Parco Paleontologico di Cene, inaugurato appunto nel 2002.\nIniziative ed utenza.\nFinalizzato alla protezione e valorizzazione dell'area, il parco si rivolge ad un'utenza di ogni et\u00e0, con particolare attenzione per le scuole con iniziative volte al coinvolgimento di alunni delle scuole primarie e secondarie, una sezione didattica che propone numerosi percorsi \u201cad hoc\u201d per le scolaresche, con lezioni teoriche, laboratori e visite guidate.\nIl Parco \u00e8 aperto gratuitamente da giugno a settembre il sabato e la domenica pomeriggio.\nNell'edificio adibito ad ingresso si possono trovare sia una zona informativa, dotata di pannelli che indicano la storia geologica della zona, che un'area riservata ai bambini, con una piccola biblioteca e servizi educativi. Sono disponibili anche sussidi multimediali in italiano, che illustrano gli aspetti botanici e zoologici dell'area; accompagnatori sono sempre a disposizione per visite guidate all'interno dell'area.\nDal 2003 il parco \u00e8 stato dotato anche di un sentiero naturalistico, da cui si pu\u00f2 arrivare nei pressi degli scavi in cui fu rinvenuto il fossile dello pterosauro e migliaia di altri fossili."}
{"id": "914698", "revid": "122176104", "url": "https://it.wikipedia.org/wiki?curid=914698", "title": "Kabukimono", "text": "I o erano in Giappone, tra la fine del periodo Muromachi e la prima parte del periodo Edo, dei samurai senza padrone (r\u014dnin) che si dichiaravano servitori dello sh\u014dgun, sebbene agissero di fatto da fuorilegge. Erano soliti frequentare il \"quartiere del piacere\" (la zona della citt\u00e0 in cui si trovavano le dimore delle geishe) di Edo, ed erano soliti vestire in maniera appariscente ed eccentrica, parlare in maniera volgare e agire in modo provocatorio e arrogante, soprattutto nei confronti della gente comune; la legge permetteva infatti ai samurai di uccidere chiunque offendesse il proprio onore.\nSi pensa che la yakuza moderna abbia avuto origine da gruppi di kabukimono, sebbene alcuni fanno risalire la stessa ai , una sorta di polizia privata."}
{"id": "914720", "revid": "287204", "url": "https://it.wikipedia.org/wiki?curid=914720", "title": "Apparato lacrimale", "text": "Lapparato lacrimale \u00e8 formato da un apparato secretore del film lacrimale e da un apparato che ne consente il deflusso.\nAnatomia.\nL'apparato secretore \u00e8 composto dalla ghiandola lacrimale principale, situata in una fossetta nell'angolo superolaterale dell'orbita oculare e dalle ghiandole lacrimali accessorie che si trovano nella congiuntiva palpebrale e tarsale.\nLa ghiandola principale secerne lo strato acquoso del film lacrimale mentre le ghiandole accessorie secernono lo strato mucoso e lo strato lipidico.\nL'apparato di deflusso delle lacrime inizia nel canto interno dell'occhio dove troviamo la caruncola lacrimale e sulla rima palpebrale, in direzione del naso, troviamo i puntini lacrimali che danno inizio alle vie di deflusso e continuano nei canalini lacrimali. Questi possono unirsi in un canale unico prima di sfociare nel sacco lacrimale; da qui le lacrime arrivano nel meato nasale inferiore. Punti lacrimali, sacco lacrimale e canale lacrimale sono dette vie lacrimali."}
{"id": "914726", "revid": "187", "url": "https://it.wikipedia.org/wiki?curid=914726", "title": "Tutu (album)", "text": "Tutu \u00e8 un album di Miles Davis pubblicato nel 1986, che raggiunse la prima posizione nella classifica Jazz Albums statunitense e che nel 1987 fece vincere a Davis il Grammy Award for Best Improvised Jazz Solo.\nIl titolo dell'album \u00e8 un omaggio all'arcivescovo sudafricano Desmond Tutu. L'album usc\u00ec due anni dopo il conferimento del premio Nobel al prelato (1984), quando ancora l'Apartheid non era stato abbattuto; l'arcivescovo fece pervenire a Davis un messaggio di ringraziamento con il quale si felicitava della sua attenzione alla causa.\nIl disco.\n\"Tutu\" avrebbe in origine dovuto essere realizzato in collaborazione con Prince, ma il piano non si realizz\u00f2 (questo bench\u00e9 alcune influenze dell'artista di Minneapolis si possano sentire nell'album). Grazie anche all'apporto di Marcus Miller, che scrisse le canzoni, suon\u00f2 quasi tutti gli strumenti, scrisse gli arrangiamenti e funse da produttore, la strumentazione di Tutu \u00e8 quasi completamente elettronica. Fa eccezione \"Backyard Ritual\", che fu scritta, arrangiata, suonata e co-prodotta da George Duke.\n\"Full Nelson\", un gioco di parole sul titolo dello standard \"Half Nelson\", \u00e8 un omaggio all\u2019artista Prince, il cui vero nome \u00e8 Prince Roger Nelson. \"Perfect Way\" \u00e8 una cover di un brano degli Scritti Politti."}
{"id": "914746", "revid": "1305772", "url": "https://it.wikipedia.org/wiki?curid=914746", "title": "Romina Oprandi", "text": "Nella sua carriera, costellata da infortuni, non \u00e8 mai riuscita ad imporsi a livello WTA, mentre nel circuito ITF pu\u00f2 vantare 22 titoli in singolare e 10 in doppio.\nFino al gennaio 2012 ha gareggiato con la nazionale italiana, passando poi sotto la bandiera svizzera a causa della mancata convocazione in Fed Cup dopo aver raggiunto, nello stesso anno, il terzo turno agli Australian Open.\nCarriera.\nFiglia di padre italiano e di madre svizzera, Romina ha il doppio passaporto italiano e svizzero e, dagli inizi della sua carriera e fino a gennaio del 2012 ha giocato per l'Italia.\n2006 - 2011.\nRomina \u00e8 approdata al professionismo nel 2005, ma \u00e8 esplosa nel corso del 2006, anno in cui ha raggiunto i quarti di finale nel Master di Roma partendo addirittura dalle qualificazioni, dopo aver battuto Samantha Stosur e Vera Zvonar\u00ebva e perdendo solo al tie-break del terzo set contro Svetlana Kuznecova. Successivamente ha partecipato anche al Torneo di Wimbledon, dove perde al primo turno contro Svetlana Kuznecova dopo aver superato le qualificazioni, e allo US Open, eliminata all'esordio dalla connazionale Francesca Schiavone. Sempre nel 2006, ha raggiunto i quarti di finale al torneo di Budapest ed ha fatto parte della squadra italiana di Fed Cup nell'incontro disputato in Spagna anche se non ha preso parte a nessuna partita. Quell'anno l'Italia avrebbe conquistato il trofeo nella finale disputata a Charleroi. Nella classifica fornita dalla WTA il 25 settembre 2006 ha raggiunto la 46\u00aa posizione.\nL'inizio del 2007 ha visto la giovane italiana perdere al primo turno nei tornei di Auckland, Hobart e Australian Open (dove \u00e8 stata sconfitta da Shahar Peer). In seguito ha disputato i tornei di Pattaya City, Indian Wells e Miami senza ottenere risultati di rilievo. All'inizio della stagione sulla terra ha giocato in il torneo Tier II di Amelia Island, dove ha battuto la bielorussa Viktoryja Azaranka nel primo turno prima di perdere dall'australiana Samantha Stosur al secondo turno. Ha perso al primo turno di Charleston e poi \u00e8 stata costretta a ritirarsi in un match contro l'italiana Karin Knapp nel torneo Tier III di Budapest. In quella partita Romina si \u00e8 rotta l'avambraccio destro, infortunio che l'ha costretta a giugno 2007 a ritirarsi dal tennis professionistico. Nonostante l'infortunio Romina aveva giocato il Master di Roma, perdendo da Juliana Fedak in tre set al primo turno, il torneo di Istanbul raggiungendo il secondo turno, il Roland Garros dove Romina ha perso ancora una volta al primo turno contro Meilen Tu ed a Barcellona, dove \u00e8 stata costretta al ritiro contro l'altra italiana Francesca Schiavone.\nDopo una delicata operazione, che le ha permesso di poter ricominciare a giocare a tennis, la Oprandi \u00e8 tornata a giocare nel mese di agosto 2008 partecipando ad una serie di tornei del circuito ITF. Ha poi giocato il suo primo torneo WTA dopo l'infortunio nel febbraio 2009 a Bogot\u00e0 dove ha perso al primo turno dalla ceca Kl\u00e1ra Zakopalov\u00e1. Successivamente ha continuato a partecipare a dei tornei del circuito ITF.\nIl 2010 \u00e8 stato l'anno del ritorno di Romina Oprandi nelle prime 100 giocatrici del Mondo. Partendo da n. 220 delle classifiche WTA, Romina ha collezionato risultati eccellenti nella categoria ITF, a cui si sono andati ad aggiungere il secondo turno raggiunto al Torneo di Wimbledon (dopo aver passato le qualificazioni) e la semifinale agli Internazionali Femminili di Palermo. Ha partecipato anche allo US Open dove \u00e8 stata sconfitta al primo turno da Julia G\u00f6rges. Al termine dell'anno \u00e8 risultata essere la n. 69 del Mondo, con un incremento annuo di 151 posizioni.\nIl 2011 \u00e8 iniziato con tre sconfitte nella Australian Open Series, ad Auckland, ad Hobart ed allo Slam di Melbourne (contro Marija Kirilenko). Un infortunio patito a Monterrey nel corso di un match contro Barbora Z\u00e1hlavov\u00e1-Str\u00fdcov\u00e1 ha tenuto Romina lontano dai campi di gioco per circa due mesi. Tornata in campo ad aprile, ha subito ottenuto un brillante successo al Master di Roma contro Kaia Kanepi, prima di perdere al secondo turno da Daniela Hantuchov\u00e1. Eliminata all'esordio al Roland Garros da Ekaterina Makarova, Romina ha colto i principali successi del 2011 nel torneo olandese sull'erba di 's-Hertogenbosch, dove ha sconfitto in due set l'allora numero due del Mondo Kim Clijsters e successivamente l'eterna tennista giapponese Kimiko Date Krumm. Nella semifinale contro Jelena Doki\u0107, una banale caduta le ha provocato una frattura scomposta al polso sinistro, che le ha precluso di essere competitiva al Torneo di Wimbledon, dove \u00e8 stata sconfitta nettamente da Lourdes Dom\u00ednguez Lino.&lt;br&gt;\nPenalizzata in classifica, Romina \u00e8 stata costretta al torneo di qualificazione allo US Open, dove dopo aver ottenuto l'accesso al tabellone principale, ha battuto la beniamina locale Melanie Oudin prima di cedere all'italiana Flavia Pennetta. Il 2011 si \u00e8 concluso con una brillante fila di successi nel circuito ITF, avendo Romina raggiunto la finale ai tornei di Sofia e di Kansas City (battuta rispettivamente da S\u00edlvia Soler Espinosa e Varvara Lepchenko) ed avendo vinto i tornei di Las Vegas (contro Alexa Glatch) e Rock Hill (contro Grace Min).\n2012.\nL'inizio del 2012 \u00e8 stato assai pi\u00f9 brillante della precedente stagione. Al torneo di Hobart ha superato le qualificazioni prima di cedere al primo turno a Mona Barthel, che poi avrebbe vinto il torneo. Agli Australian Open ha vinto due belle partite in due set contro Nastas'sja Jakimava e contro l'ex campionessa del Roland Garros Francesca Schiavone, prima di arrendersi in un match lottato contro la tedesca Julia G\u00f6rges. Il 25 gennaio 2012 comunica la scelta di tornare a rappresentare la Svizzera. Il suo primo torneo da svizzera lo disputa a Bogot\u00e0, in Colombia. Non si tratta di un esordio fortunato, in quanto Romina, dopo aver superato al primo turno Alexandra Cadan\u021bu, \u00e8 stata sconfitta al secondo turno da T\u00edmea Babos. Qualche giorno dopo si scoprir\u00e0 che Romina aveva giocato contro la Babos con i legamenti del ginocchio destro rotti. Agli inizi di marzo Romina subisce un'operazione al ginocchio, dalla quale si riprende in tempi brevissimi, oltre ogni ottimistica previsione. Riesce pertanto a partecipare gi\u00e0 a maggio al Roland Garros, dove viene sconfitta, per inferiorit\u00e0 di preparazione atletica, da Vol'ha Havarcova. Successivamente gioca il torneo di 's-Hertogenbosch, dove perde al primo turno in tre set nella rivincita contro Kim Clijsters. Arriva al Torneo di Wimbledon in condizioni ancora imperfette, ma riesce a passare un turno contro Irina Begu, prima di essere sconfitta dalla numero uno del mondo Viktoryja Azaranka. Impossibilitata a giocare la Federation Cup con la Svizzera a causa dell'infortunio a Bogot\u00e0, Romina \u00e8 costretta a saltare le Olimpiadi di Londra 2012, e pertanto si rituffa nei tornei ITF, dove arriva in semifinale a Biella (sconfitta da Johanna Larsson) e vince a Biarritz, battendo in semifinale Arantxa Rus ed in finale Mandy Minella. A met\u00e0 agosto conquista poi il ventiduesimo torneo ITF in singolare della carriera, battendo Anna \u010cakvetadze nella finale del torneo del Bronx. Sconfitta al primo turno del torneo di Dallas da Arantxa Rus, Romina partecipa poi allo US Open, dove gioca il miglior torneo della sua carriera vincendo al primo turno contro Andrea Petkovi\u0107 e perdendo al secondo turno, al termine di un match epico, contro Marion Bartoli. Dopo due sconfitte al primo turno nei tornei di Quebec City e Tokyo, raggiunge il terzo turno a Pechino dove batte la serba Ana Ivanovi\u0107, mentre nei quarti \u00e8 sconfitta dalla numero 1 del mondo Viktoryja Azaranka racimolando solo un game.\n2014.\nRomina ottiene la sua prima finale WTA a Marrakech dove viene sconfitta dalla spagnola Mar\u00eda Teresa Torr\u00f3 Flor in 3 set. Nel doppio, sempre a Marrakech, conquista invece il suo primo torneo WTA in coppia con Garbi\u00f1e Muguruza Blanco.\nStatistiche.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "914757", "revid": "599013", "url": "https://it.wikipedia.org/wiki?curid=914757", "title": "Mielikki", "text": ""}
{"id": "914758", "revid": "1711941", "url": "https://it.wikipedia.org/wiki?curid=914758", "title": "Caranthir", "text": ""}
{"id": "914774", "revid": "287204", "url": "https://it.wikipedia.org/wiki?curid=914774", "title": "Alboran", "text": ""}
{"id": "914775", "revid": "76655", "url": "https://it.wikipedia.org/wiki?curid=914775", "title": "Cattolicesimo sociale", "text": ""}
{"id": "914777", "revid": "767487", "url": "https://it.wikipedia.org/wiki?curid=914777", "title": "Barzan Ibrahim al-Tikriti", "text": "Biografia.\nLavor\u00f2 presso la polizia segreta irachena fin dagli anni settanta ma \u00e8 a partire dal 1995 che cominci\u00f2 la sua scalata al potere: divenuto intimo amico e collaboratore di Saddam, il dittatore iracheno lo pose in quell'anno a capo del Mukhabarat ed in questa veste Barzan divenne uno degli esponenti del regime pi\u00f9 spietati nel reprimere le opposizioni interne.\nDal 1989 al 2000 fu il rappresentante dell'Iraq presso le Nazioni Unite a Ginevra: fece anche parte della commissione per i diritti umani e difese a spada tratta il suo governo dalle accuse di crimini contro l'umanit\u00e0. Tuttavia gli Stati Uniti e non credettero alle sue parole e gli ufficiali americani stilarono un elenco, denominato la \"sporca dozzina di Saddam\", in cui Barzan era incluso.\nNel marzo del 2003, quando scoppi\u00f2 la guerra in Iraq, le truppe statunitensi si misero alla caccia di Barzan e nel famoso mazzo di carte stilato dal governo di George W. Bush egli era il re di picche (in pratica il numero 5 del regime). Nell'aprile del 2003 la sua casa fu bombardata e distrutta ed il 17 dello stesso mese fu catturato dagli alleati a Tikrit.\nContro Barzan, Awad Hamed al-Bandar e Saddam Hussein part\u00ec un processo per crimini contro l'umanit\u00e0, genocidio ed altri reati politici. Barzan fu condannato a morte il 3 dicembre 2006 per complicit\u00e0 nel massacro di Dujail, durante il quale era responsabile dei servizi segreti che coordinarono la repressione.\nScrisse una lettera a Bush ed al nuovo capo di Stato iracheno Jalal Talabani chiedendo di essere rilasciato per via di un cancro che lo affliggeva, ma la sentenza fu comunque confermata il 26 dicembre.\nLa condanna a morte per impiccagione fu eseguita il 15 gennaio del 2007 ad Al-Kazimiyya, un sobborgo di Baghdad. \nBarzan Ibrahim al-Tikriti lascia un figlio, Omar al-Tikriti, che in questo momento si trova in esilio in Yemen.\nPolemiche.\nTra le pene capitali, la cui esecuzione dest\u00f2 riprovazione nella comunit\u00e0 internazionale, vi fu proprio l'impiccagione del fratellastro di Saddam Hussein, Barzan Ibrahim al-Tikriti. La sua esecuzione, con quella dell'ex-presidente del tribunale rivoluzionario iracheno, Awad al-Bandar, coimputati nello stesso processo, era originariamente prevista nella stessa notte nella quale fu eseguita quella di Saddam; fu poi rinviata alle 03:00 (ora locale) del 15 gennaio 2007. \nLa pressione sul collo fu cos\u00ec forte (nonostante l'uso del metodo \"long drop\") che la testa si stacc\u00f2 dal resto del corpo, non si sa se prima o dopo il suo decesso.\nLa notizia che la corda aveva tranciato di netto il collo del condannato, facendone schiantare il corpo al suolo e rotolare la testa a diversi metri di distanza (come riferito dai giornalisti che avevano potuto visionare il video dell'esecuzione, rimasto questa volta riservato, dopo le polemiche per la pubblicit\u00e0 di quello della morte di Saddam), fu accolta con orrore."}
{"id": "914779", "revid": "599", "url": "https://it.wikipedia.org/wiki?curid=914779", "title": "Georg Peurbach", "text": ""}
{"id": "914781", "revid": "287204", "url": "https://it.wikipedia.org/wiki?curid=914781", "title": "Mare di Alboran", "text": ""}
{"id": "914791", "revid": "6923", "url": "https://it.wikipedia.org/wiki?curid=914791", "title": "Volvo Serie 700", "text": "La Serie 700 \u00e8 un'automobile prodotta dalla Volvo tra il 1982 ed il 1993.\nAlla fine degli anni settanta la casa automobilistica svedese aveva la necessit\u00e0 di svecchiare una gamma basata principalmente sulla Serie 200, che era un restyling della Serie 100 degli anni sessanta.\nPer contenere i costi, data la situazione non floridissima, venne utilizzata la base meccanica della \"240/260\" (e quindi: motore anteriore longitudinale e trazione posteriore, avantreno a ruote indipendenti e retrotreno ad assale rigido, freni a disco su tutte le ruote). mentre la carrozzeria venne disegnata ex novo.\nLa 760.\nIl primo modello della serie a essere presentato (1982) fu la \"760\". Disponibile, in origine, unicamente in configurazione berlina a 4 porte, aveva linee tese e squadrate, con un lunotto quasi verticale.\nLa nuova Volvo piacque subito negli Stati Uniti (mercato per cui era stata pensata), mentre suscit\u00f2 qualche perplessit\u00e0 in Europa (Italia inclusa), dove cominciavano a diffondersi le linee tondeggianti (introdotte nelle simili berline ammiraglie proprio nel 1982 dalla Audi 100).\nCome indicato nel nome, dove \"6\" stava per il numero dei cilindri del motore, la \"760\", che sostituiva la \"260\" (mentre le \"240\" rimanevano in listino), era mossa da due motori a 6 cilindri, uno a benzina e uno diesel turbocompresso.\nIl primo, con architettura a V, distribuzione monoalbero in testa, cilindrata di 2849 cm\u00b3 e alimentazione a iniezione, era il noto V6 PRV da 155 CV, mentre il secondo (prodotto da Volkswagen) era un 6 cilindri in linea di 2383\u00a0cm\u00b3 da 107\u00a0CV.\nSul mercato italiano la versione \"2.8 V6\" a benzina era disponibile solo nel pi\u00f9 ricco allestimento \"GLE\", mentre la \"2.4 Turbodiesel\" poteva essere acquistata con finitura \"GL\" (meno ricca, ma comunque con servosterzo, vetri anteriori e specchi retrovisori elettrici, sedili riscaldati e climatizzatore manuale di serie) o \"GLE\" (pi\u00f9 completa, con tanto di vetri elettrici posteriori, interni in pelle e climatizzatore semiautomatico).\nPer entrambi i motori, la trasmissione di serie era la M46 manuale a 4 rapporti con overdrive elettrico sulla 4\u00aa, ma era possibile ottenere, in alternativa, un cambio automatico a 3 marce oppure il manuale M47 a 5 marce.\nNel 1985, in occasione di alcuni lievi ritocchi, la gamma s'arricch\u00ec delle versioni station wagon e \"2.3 GLE Turbo\" a benzina. Dalla gamma italiana venne eliminato l'allestimento \"GL\", mentre la \"2.8 V6 GLE\" venne resa disponibile solo con cambio automatico.\nLa \"2.3 Turbo\" era mossa da un 4 cilindri in linea di 2316\u00a0cm\u00b3 turbocompresso a iniezione da 179\u00a0CV, contravvenendo alla regola del \"6 cilindri\". In realt\u00e0. col lancio della \"740\", la \"760\" aveva semplicemente assunto il ruolo di variante di lusso di questa, senza un legame preciso tra sigla e motorizzazioni (in gran parte comuni).\nLa Station Wagon era disponibile nelle stesse versioni della berlina.\nLa \"760\" ricevette un restyling nel novembre 1987, che interess\u00f2 soprattutto il frontale (nuova mascherina, gruppi ottici modificati), i paraurti (parzialmente in tinta) e gli interni, vennero introdotte le nuove sospensioni posteriori a ruote indipendenti multilink che resero la vettura pi\u00f9 confortevole e permisero di montare anche un serbatoio dalla capacit\u00e0 incrementata a 80 litri di carburante.\nNel 1990 la 760 venne sostituita dalla nuova 960. \nLa versione \"Station Wagon\" ebbe molto pi\u00f9 successo della berlina.\nLa 740.\nIntrodotta nel 1984, la \"740\", berlina e station wagon, era sostanzialmente una versione meno equipaggiata e pi\u00f9 economica della \"760\". L'allestimento era meno completo e rifinito, i paraurti erano privi di profili cromati, le cornici dei finestrini e la mascherina in alcuni allestimenti erano verniciate di nero opaco (anzich\u00e9 cromate) mentre la GLE manteneva le cromature sulla mascherina e sulle cornici dei finestrini. La maggior spartanit\u00e0 non incideva sulla sicurezza.\nAnche la gamma di motori rifletteva, in parte, questa scelta. Oltre al 2400 Turbodiesel da 107\u00a0CV, la \"740\" montava motori 4 cilindri iniezione a benzina di 1986\u00a0cm\u00b3 e 2316\u00a0cm\u00b3, aspirati (112 e 129\u00a0CV) o turbocompressi (155 e 200\u00a0CV), e una versione priva di sovralimentazione del 6 cilindri a gasolio di 2383\u00a0cm\u00b3 (82\u00a0CV). Per ragioni fiscali le \"740\" a benzina con motore di 2,3 litri non erano importate in Italia.\nAltre versioni molto vendute in Italia sono state la 2.0 16v GLT da 139 CV, con allestimento pari alla sorella 760, e anche 2.0 Turbo 16V da 200 \u00a0CV che sostitu\u00ec la 2.3 della stessa potenza non venduta in Italia.\nNel 1990, con la nascita della 940, la \"740\", ristilizzata nel 1987 nel frontale e negli interni, venne tolta di listino.\nLa 780.\nLa \"780\", disegnata da Bertone, che ne curava anche l'assemblaggio, pu\u00f2 essere considerata la versione coup\u00e9 della serie 700, bench\u00e9, rispetto alle corrispondenti berline e station wagon, proponesse novit\u00e0 tecniche sostanziose ed una linea autonoma.\nPresentata al Salone dell'automobile di Ginevra, in Svizzera, nel 1985, la \"780\" era originariamente disponibile nelle sole versioni a 6 cilindri \"2.8 V6\" (2849\u00a0cm\u00b3, 155\u00a0CV) e \"2.4 Turbodiesel\" (2383\u00a0cm\u00b3, 122\u00a0CV). Di serie l'ABS. \nNonostante proponesse il \"plus\" delle sospensione posteriore a ruote indipendenti con bracci oscillanti, la coup\u00e9 Volvo non ottenne grossi consensi, a causa della linea squadrata e, sebbene elegante, un po' anonima: lo stesso Bertone la defin\u00ec ironicamente \"un camion da sera\". \nNel 1986 la gamma venne completata dalle versioni \"2.3 Turbo\" (2316\u00a0cm\u00b3, 179\u00a0CV) e, per il solo mercato italiano, \"2.0 Turbo\" (1986\u00a0cm\u00b3, 155\u00a0CV).\nNel 1990, dopo un leggerissimo maquillage (maglie della mascherina e interni), la vettura assunse il nome di \"Volvo Coup\u00e9\" ed adott\u00f2, come unica motorizzazione, un 4 cilindri 16 valvole turbocompresso di 1986\u00a0cm\u00b3 da 200\u00a0CV. Usc\u00ec di listino nel 1993, ultima tra le \"700\"."}
{"id": "914806", "revid": "7", "url": "https://it.wikipedia.org/wiki?curid=914806", "title": "Lingua slava", "text": ""}
{"id": "914809", "revid": "54811", "url": "https://it.wikipedia.org/wiki?curid=914809", "title": "Trasporti in Benin", "text": "Questa voce raccoglie le principali tipologie di Trasporti in Benin.\nTrasporti su rotaia.\nIn totale: 578 km di linee ferroviarie a binario singolo (dati 1995)\nNel 2006 c'\u00e8 stata una proposta per la connessione della rete ferroviaria del Benina con quelle di Niger e Burkina Faso\nTrasporti su strada.\nRete stradale.\nStrade pubbliche: in totale 6.787\u00a0km (dati 1997)\nIdrovie.\nSono navigabili solo piccoli tratti, importanti solo localmente.\nMarina mercantile.\nNessuna (dati 1999)\nTrasporti aerei.\nAeroporti.\nIn totale: 5 (dati 1999)\na) con piste di rullaggio pavimentate: 2\nb) con piste di rullaggio non pavimentate: 3"}
{"id": "914815", "revid": "1745361", "url": "https://it.wikipedia.org/wiki?curid=914815", "title": "Iobate", "text": "Iobate o Amfianasso, nella mitologia greca \u00e8 un mitico re della Licia, padre di Antea e Filonoe, personaggio della leggenda di Bellerofonte. \nIl re di Tirinto Preto aveva inviato Bellerofonte in Licia alla corte di Iobate per recargli una missiva che in realt\u00e0 conteneva la richiesta di ucciderne il suo portatore. Iobate, attenendosi alla legge della sua terra che impediva di uccidere gli ospiti di un convivio, offr\u00ec la propria ospitalit\u00e0 a Bellerofonte salvandogli cos\u00ec la vita. Il rifiuto di uccidere Bellerofonte non imped\u00ec tuttavia al re di Licia di chiedergli una missione altrettanto mortale e impossibile: uccidere la Chimera, il potente mostro dalla testa di leone, il corpo di capra, la coda di serpente e capace di sputare fuoco.\nProtetto dalla dea Atena, che gli invi\u00f2 in soccorso il mitico cavallo alato Pegaso, Bellerofonte dopo aver ucciso la Chimera fece ritorno in Licia al cospetto di Iobate il quale, incredulo, concesse a Bellerofonte la mano di sua figlia Filonoe. Da essa l'eroe ebbe tre figli. Secondo una variante, Bellerofonte rifiut\u00f2 Filonoe, e questa si suicid\u00f2 per la vergogna."}
{"id": "914818", "revid": "287204", "url": "https://it.wikipedia.org/wiki?curid=914818", "title": "Lemminkainen", "text": ""}
{"id": "914831", "revid": "92723", "url": "https://it.wikipedia.org/wiki?curid=914831", "title": "Key West", "text": "Key West (in spagnolo \"Cayo Hueso\", \"isolotto dell'osso\") \u00e8 una citt\u00e0 e un'isola situata nel punto continentale pi\u00f9 a sud degli Stati Uniti, nell'arcipelago delle Florida Keys della Contea di Monroe, Florida.\nLa citt\u00e0 \u00e8 raggiungibile da nord attraverso la U.S. Route 1 e si trova a 208\u00a0km da Miami. Cuba nella sua parte pi\u00f9 settentrionale si trova 140\u00a0km a sud-sudovest di Key West.\nGeografia fisica.\nTerritorio.\nKey West e gran parte delle isole Keys dividono l'Oceano Atlantico dal Golfo del Messico e rappresentano il bordo settentrionale degli Stretti della Florida con Cuba.\nL'isola sulla quale si trova la citt\u00e0 \u00e8 lunga circa 6,4\u00a0km e larga 1,6\u00a0km, con un'area di 13,6\u00a0km\u00b2.\nDagli anni 1940, l'isola ha pi\u00f9 che raddoppiato la sua superficie tramite il riempimento delle saline che si trovavano nella sua parte orientale, ora chiamata \"New Town\".\nL'altezza massima sul livello del mare \u00e8 rappresentato dai 6 m di Solares Hill, dove fu trasferito nel 1847 il cimitero della citt\u00e0 dopo che l'uragano San Francisco de Borja del 1846 distrusse il precedente cimitero al livello del mare.\nClima.\nKey West \u00e8 caratterizzato da un clima della savana secondo la classificazione dei climi di K\u00f6ppen, simile a quella dei Caraibi.\nCome molti climi tropicali, Key West ha piccole differenze nelle temperature medie mensili tra il mese pi\u00f9 freddo (gennaio) e quello pi\u00f9 caldo (luglio) con una differenza tra il valore medio massimo e quello minimo di 8,3\u00a0\u00b0C. Con una temperatura media annuale di 25,4\u00a0\u00b0C, \u00e8 una delle citt\u00e0 pi\u00f9 calde degli Stati Uniti.\nKey West ha una media di ore di sole l'anno. Il clima stabile e la temperatura invernale mite ha reso Key West (come tutte le Keys) una destinazione turistica popolare per molti viaggiatori del Nord America e dell'Europa per gran parte dell'anno fuori della stagione delle piogge da giugno a settembre. \u00c8 questo anche uno dei motivi per cui la citt\u00e0 \u00e8 stata scelta come la Casa Bianca d'inverno da parte del presidente Harry Truman.\nCon l'eccezione di Miami Beach, le Keys sono il solo posto degli Stati Uniti continentali dove non si sono registrate gelate, con una temperatura minima record di 5\u00a0\u00b0C il 12 gennaio 1886 e 13 gennaio 1981.\nVenti prevalentemente orientali e brezze marine riducono anche il riscaldamento estivo, con temperature che raramente raggiungono i 35\u00a0\u00b0C. Ci sono 55 giorni l'anno con pi\u00f9 di 32\u00a0\u00b0C, con una finestra media per tali valori tra il 10 giugno ed il 22 settembre pi\u00f9 breve rispetto a quasi tutto il sud-est degli Stati Uniti. Le temperature minime spesso rimangono entro i 27\u00a0\u00b0C. Il record di temperatura massima di tutti i tempi \u00e8 di 36\u00a0\u00b0C il 29 agosto 1956 e il 19 luglio 1880.\nKey West ricade nella zona del Dipartimento dell'Agricoltura degli Stati Uniti d'America di robustezza delle piante 11b, con minime da 7,2\u00a0\u00b0C (45\u00a0\u00b0F) a 10\u00a0\u00b0C (50\u00a0\u00b0F).\nAnche le acque dell'oceano pi\u00f9 calde di tutti gli Stati Uniti continentali in inverno si trovano nelle Florida Keys, con temperature superficiali del mare medie tra 24 e 25\u00a0\u00b0C tra dicembre a febbraio.\nStagione delle piogge e stagione secca.\nCome per la maggior parte dei climi tropicali, Key West ha due stagioni: la stagione delle piogge e la stagione secca. La stagione secca va da novembre ad aprile ed \u00e8 normalmente soleggiata e piuttosto secco, con solo il 25% delle precipitazioni che si verificano in un anno. In alcuni anni in inverno si possono verificare gravi condizioni di siccit\u00e0.\nDa maggio ad ottobre \u00e8 normalmente la stagione delle piogge. Durante questa stagione piove quasi tutti i giorni, spesso con acquazzoni tropicali di breve durata seguiti da sole intenso. Questi rovesci si verificano solitamente la mattina presto, diversamente dalla Florida continentale dove i temporali si verificano di solito nel pomeriggio.\nAd ogni modo, Key West \u00e8 la citt\u00e0 pi\u00f9 secca della Florida.\nUragani.\nGli uragani hanno colpito raramente Key West. L'uragano Wilma del 24 ottobre 2005 \u00e8 stata la peggiore tempesta che si ricordi. L'intera isola \u00e8 stata evacuata. Dopo il passaggio dell'uragano, una tempesta ha inviato 2 m di acqua verso l'interno, inondando completamente gran parte delle Lower Keys.\nLe parti superiori della Citt\u00e0 Vecchia, come l'area del cimitero di Solares Hill, si sono salvate. Il picco della tempesta si \u00e8 verificato quando l'occhio di Wilma era gi\u00e0 passato sopra la zona di Naples ed i venti erano a meno di 64\u00a0km/h.\nNel settembre 2005 il NOAA ha aperto il suo National Weather Forecasting su White Street. L'edificio \u00e8 stato progettato per resistere a un uragano di categoria 5.\nStoria.\nCayo Hueso e Thompson's Island.\nIn epoca pre-colombiana Key West era abitata dal popolo Calusa. Il primo europeo a visitare l'isola fu Juan Ponce de Le\u00f3n nel 1521 quando la Florida divenne una colonia spagnola e vi fond\u00f2 un villaggio di pescatori con una piccola guarnigione. L'isola rappresentava il punto pi\u00f9 occidentale con un'affidabile riserva d'acqua.\nIl nome originale spagnolo dell'isola fu \"Cayo Hueso\" che significa \"isola di ossa\", dato che era cosparsa di resti degli abitanti originali che la usavano come cimitero.\nQuando gli inglesi presero il controllo della Florida nel 1763, la comunit\u00e0 di ispanici e nativi si trasfer\u00ec a L'Avana. Quando la Florida torn\u00f2 sotto il controllo degli spagnoli 20 anni dopo, l'isola rimase sostanzialmente disabitata e senza un reale controllo da parte della Spagna.\nNel 1815, il governatore spagnolo a L'Avana trasfer\u00ec l'isola a Juan Pablo Salas, un ufficiale della Armada Espa\u00f1ola di base a St. Augustine (Florida). Dopo il trasferimento della Florida agli Stati Uniti nel 1821, Salas vendette a sua volta l'isola: la prima volta in cambio di una barca valutata 575\u00a0$ al generale John Geddes, ex governatore della Carolina del Sud, e successivamente all'uomo di affari John W. Simonton il 19 gennaio 1822 per un valore di \u00a0$ in peso. Geddes tent\u00f2 di far valere i propri diritti, ma Simonton alla fine ebbe la meglio.\nIl 25 marzo 1822, l'ammiraglio Matthew C. Perry attracc\u00f2 a Key West e la dichiar\u00f2 propriet\u00e0 degli Stati Uniti.. Il nome dell'isola fu cambiato in \"Thompson's Island\", dal nome del segretatio della marina Smith Thompson, mentre il porto divenne \"Port Rodgers\" in onore dell'ufficiale di marina John Rodgers. Nel 1823 l'ufficiale di marina David Porter stabil\u00ec nell'isola un squadrone anti pirateria, con il compito anche di bloccare le tratte per il commercio degli schiavi.\nPrimi residenti.\nSimonton divise l'isola in lotti e vendette tre di questi ai primi residenti di Key West: John Mountain and John Warner, che a loro volta rivendettero il loro lotto a Pardon C. Greene, John Whitehead e John Fleeming.\nJohn Simonton risiedette a Key West in inverno, mentre d'estate si recava a Washington; mor\u00ec nel 1854.\nPardon C. Greene si stabil\u00ec permanentemente nell'isola, fondando la P.C. Greene and Company. Fu membro del consiglio comunale e mor\u00ec nel 1838.\nJohn Whitehead visse a Key West per soli 8 anni. Fu socio della P.C. Greene and Company dal 1824 al 1827. Lasci\u00f2 l'isola nel 1832 tornandovi solo durante la guerra di secessione americana nel 1861, morendo l'anno successivo.\nJohn W.C. Fleeming rimase a Key West solo per pochi mesi nel 1822, tornandoci solo nel 1832 con l'idea di costruirvi una fabbrica, ma mor\u00ec lo stesso anno.\nI nomi dei quattro \"padri fondatori\" di Key West furono dati alle principali strade dell'isola quando fu realizzato il primo piano 1829 da parte di William Adee Whitehead, fratello minore di John Whitehead. La strada principale della citt\u00e0, Duval Street, fu assegnata in memoria del primo governatore della Florida, William Pope Duval, rimasto in carica dal 1822 al 1834.\nNel 1834 William Whitehead divenne editore capo dell'Enquirer, un giornale locale, del quale conserv\u00f2 l'archivio come anche del suo predecessore \"Key West Gazette\", permettendo di ricostruire la storia di Key West nei suoi primi anni (1820\u20131840).\nNel 1852 fu costruita la prima chiesa cattolica, St. Mary's Star-Of-The-Sea. Nel 1864 un gruppo di cinque sorelle della congregazione Suore dei Santi Nomi di Ges\u00f9 e Maria arriv\u00f2 da Montr\u00e9al, fondando la prima scuola cattolica in Florida del Sud, il Convento di Maria Immacolata, attualmente nota come Mary Immaculate Star of the Sea School.\nMolti dei residenti iniziali di Key West erano immigranti dalle Bahamas, indicati come \"Conchs\", il cui numero aument\u00f2 progressivamente dopo il 1830. Gran parte di questa iniziale popolazione di colore vive in un'area della Old Town nei pressi del \"Truman Annex\" chiamata \"Bahama Village\".\nNel XX secolo molti residenti di Key West iniziarono ad utilizzare il termine \"Conchs\" per indicare s\u00e9 stessi ed attualmente il nome \u00e8 applicato all'intera popolazione dell'isola.\nGuerra civile.\nMentre la Florida ader\u00ec alla secessione degli Stati Confederati d'America durante la guerra di secessione americana, Key West rimase nell'Unione data la presenza della base navale, sebbene la popolazione fosse composta da simpatizzanti della confederazione. Fort Zachary Taylor, costruito dal 1845 al 1866, ebbe un ruolo chiave durante questo periodo nell'ambito del Piano Anaconda grazie alla sua posizione strategica e nel 1861 inizi\u00f2 la costruzione di due altri forti, East and West Martello Towers, con un ruolo di arsenali e batterie a supporto del forte principale. Quando furono completate, vennero collegate con binari a Fort Taylor per il trasporto di munizioni.\nOverseas Railway e Overseas Highway.\nKey West rimase praticamente isolata fino al 1912, quando venne collegata alla terraferma in Florida tramite la \"Overseas Railway\", estensione della ferrovia \"Florida East Coast Railway\" costruita da Henry Flagler. L'uragano del giorno del lavoro del 1935, per\u00f2, distrusse gran parte della ferrovia e Flagler non fu in grado di ripararla.\nSuccessivamente il governo americano ricostru\u00ec l'ex linea ferroviaria trasformandola in un'autostrada, completata nel 1938, come estensione della U.S. Route 1. La porzione della U.S. 1 che attraversa le Keys \u00e8 chiamata Overseas Highway.\nConch Republic.\nNel 1982 la citt\u00e0 di Key West dichiar\u00f2 la sua indipendenza come \"Conch Republic\" in segno di protesta contro il blocco della polizia di frontiera istituito sulla U.S. 1, dove la Overseas Highway si collega alla terraferma a Florida City, durante l'Esodo di Mariel. I problemi al traffico causati dai controlli nei confronti degli immigrati clandestini paralizzarono le Florida Keys ed il suo turismo. Le celebrazioni per l'indipendenza della Conch Republic sono ancora tenute ogni 23 aprile.\nKey West Naval Air Station.\nKey West \u00e8 sempre stato un importante avamposto militare, data la sua posizione a nord del canale di acque profonde che collega l'Atlantico con il Golfo del Messico opposta alla posizione meridionale di Cuba. A causa di questo, Key West dagli anni 1820 viene anche indicata come la \"Gibilterra dell'ovest\".\nAll'inizio della seconda guerra mondiale la marina increment\u00f2 la sua presenza da \u00a0m\u00b2 a 12\u00a0km\u00b2, includendo tutti i 7\u00a0km\u00b2 di Boca Chica Key e la costruzione di Fleming Key tramite riempimento. La marina realizz\u00f2 anche il primo acquedotto collegato alla terraferma per alimentare la base. Nel suo periodo di massima attivit\u00e0, la base era abitata da militari e civili.\nLa base comprende:\nMonumenti e luoghi d'interesse.\nArchitetture civili.\nL'insediamento originale di Key West si trova nella parte occidentale dell'isola, nota come Citt\u00e0 vecchia, e comprende il \"Key West Historic District\". Include le maggiori attrazioni turistiche della citt\u00e0 come Mallory Square, Duval Street, il Truman Annex ed il forte Zachary Taylor. Le strutture vanno dal 1886 al 1912. La caratteristica delle abitazioni \u00e8 la costruzione in legno su uno o due piani. Una caratteristica del centro \u00e8 la presenza di famiglie di polli che razzolano liberamente tra le strade della citt\u00e0.\nKey West \u00e8 rinomata per la sfrenata vita notturna che comincia con il tramonto in Mallory Square, la piazza principale affacciata sul mare, e prosegue nei molti locali e bar del centro. \"Sloppy Joe's\", il bar preferito da Hemingway, \u00e8 ancora una popolare destinazione.\nIl centro comprende principalmente Duval Street e si estende gran parte del nord-ovest dell'isola, lungo Whitehead Street, Simonton Street, Front Street, Greene Street, Caroline Street, Eaton Street e Truman Avenue.\nAltro centro \u00e8 il \"Key West Historic Seaport\" al the Key West Bight.\nUn'altra delle attrazioni principali della citt\u00e0 \u00e8 la replica della boa che segna il punto pi\u00f9 a sud degli Stati Uniti continentali accessibile al pubblico, all'angolo di South Street con Whitehead Street, eretto nel 1983. In realt\u00e0 il punto pi\u00f9 a sud si trova nel \"Truman Annex\" della base della U.S. Navy, che per\u00f2 non \u00e8 accessibile al pubblico.\nArchitetture militari.\nLa base della Naval Air Station Key West \u00e8 un importante centro di addestramento per l'aviazione della marina, grazie alle favorevoli condizioni del tempo.\nNel cuore della citt\u00e0 vecchia, Fort Zachary Taylor rappresenta una delle costruzioni pi\u00f9 antiche della zona.\nAree naturali.\nAttrazioni turistiche della citt\u00e0 sono:\nSociet\u00e0.\nEvoluzione demografica.\nSecondo il censimento del 2000, la citt\u00e0 ospitava persone, con nuclei famigliari e famiglie. La densit\u00e0 di popolazione era di abitanti per km\u00b2. C'erano unit\u00e0 abitative con una densit\u00e0 media di /km\u00b2.\nEtnie e minoranze straniere.\nLa composizione etnica della popolazione era costituita per l'84,94% da bianchi, per il 9,28% da neri, per lo 0,39% da nativi americani, per l'1,29% da asiatici, per lo 0,05% da originari delle isole del Pacifico, per il 1,86% di altre etnie e per 2,18% di due o pi\u00f9 etnie. Ispanici di qualsiasi provenienza costituivano il 16,54% della popolazione.\nLingue e dialetti.\nNel 2000, il 76,66% della popolazione parlava inglese come prima lingua, mentre lo spagnolo era parlato dal 17,32% dei residenti. L'1,06% parlava italiano, l'1,02% francese mentre il tedesco si fermava allo 0,94%. In totale, la popolazione che non parlava inglese come prima lingua si attestava al 25,33% dei residenti.\nCultura.\nIstruzione.\nBiblioteche.\nA Key West opera la May Hill Russell Library (700 Fleming Street), parte del sistema pubblico della contea di Monroe e sostenuta da un'associazione locale che si occupa di volontariato e raccolte di fondi.\nScuole.\nLe cinque scuole pubbliche a Key West sono gestite dal \"Monroe County School District\", tra le quali si distinguono:\nLa \"Sigsbee Charter School\" \u00e8 ospitata presso la Naval Air Station Key West e sere bambini dall'asilo all'ottavo grado.\nL'isola ospita anche il campus principale del \"Florida Keys Community College\".\nMusei.\nUna delle attrazioni principali della citt\u00e0 \u00e8 il museo realizzato presso la casa dello scrittore Ernest Hemingway, dove visse dal 1931 al 1939.\nAltri punti d'interesse sono:\nArte.\n\"The Florida Keys Council of the Arts\" \u00e8 un'organizzazione senza fini di lucro che opera nella contea di Monroe per una serie di iniziative culturali e di promozione turistica.\n\"The Studios of Key West\" \u00e8 invece una comunit\u00e0 di artisti fondata nel 2006 con sede in un vecchio arsenale della citt\u00e0 ed ospita numerosi laboratori e spazi espositivi, oltre ad organizzare workshop ed eventi.\nTeatro.\nIl \"Tennessee Williams Theatre\" \u00e8 un centro di arti dello spettacolo ospitato presso il Florida Keys Community College.\nIl \"Key West Contemporary Dance Company\", invece, \u00e8 un'organizzazione nonprofit con sede al \"CoffeeMill Dance Studio\" nella citt\u00e0 vecchia, composta da artisti locali ed ospiti, che organizza spettacoli di danza in numerosi locali di Key West.\nGeografia antropica.\nLa citt\u00e0 si estende sulle cinque isole di:\nSia Fleming Key e Sigsbee Park sono parte della Naval Air Station Key West e non sono accessibili al pubblico.\nAll'interno dell'isola di Key West, si possono poi identificare i seguenti quartieri:\nInfrastrutture e trasporti.\nStrade.\nLa citt\u00e0 \u00e8 raggiungibile da nord attraverso la U.S. Route 1, della quale rappresenta la terminazione meridionale. \u00c8 raggiunta anche dalla \"State Road A1A\" e dalla \"East Coast Greenway\".\nFerrovie.\nFino al 1935, Key West era servita anche dalla \"Florida East Coast Railway\". A seguito dei danni riportati dal Labor Day hurricane, l'ultimo tratto della ferrovia venne successivamente abbandonata.\nPorti.\nNegli ultimi anni Key West \u00e8 diventato meta dei principali linee di crociere nei Caraibi.\nLa prima nave fu la Sunward della Norwegian Cruise Line nel 1969, che attraccava al molo della marina presso il Truman Annex o al molo B privato.\nNel 1984 la citt\u00e0 apr\u00ec un molo presso Mallory Square. La decisione incontr\u00f2 una notevole opposizione da parte della popolazione che vedeva compromessa la tradizione del tramonto a Mallory Square.\nAttualmente le navi attraccano a tutti e tre i moli.\nLe statistiche per il 1994 sono:\nPer quanto riguarda il 2009, il numero di passeggeri \u00e8 stato di .\nLe navi crociera di dimensioni maggiori, per\u00f2, hanno iniziato a non approdare pi\u00f9 a Key West per via delle dimensioni del porto. C'\u00e8 un progetto da 36 milioni di dollari per dragare un canale di dimensioni maggiori. I vantaggi economici sarebbero evidenti, ma non tutti i cittadini sono attratti dal turismo di massa, perdendo i benefici di un turismo pi\u00f9 di \u00e9lite, oltre a potenziali danni all'ambiente.\nAeroporti.\nLa citt\u00e0 \u00e8 servita anche dal \"Key West International Airport\".\nL'aeroporto si trova a 3\u00a0km ad est della citt\u00e0.\nA causa della dimensione della pista (1,5\u00a0km), gli aerei, per\u00f2, sono soggetti a limitazioni di peso.\nL'anno di maggior traffico \u00e8 stato il 2005 con passeggeri, per poi scendere a nel 2006, nel 2007 e nel 2008. Con l'aggiunta di un nuovo terminal e nuove compagnie low cost, il traffico \u00e8 ripreso a salire dal 2009.\nMobilit\u00e0 urbana.\nL'amministrazione di Key West gestisce un servizio di trasporti pubblici tramite autobus."}
{"id": "914846", "revid": "31886", "url": "https://it.wikipedia.org/wiki?curid=914846", "title": "Internet Security Policy", "text": "Internet Security Policy \u00e8 l'acronimo usato per descrivere le attuali politiche atte a favorire la sicurezza del sistema internet. Con politiche si intende l'insieme di accorgimenti procedurali, siano essi inseriti in un quadro legislativo o consuetudinale, che hanno lo scopo di permettere il sicuro utilizzo, in questo caso, della rete.\nCaratteristiche e scopi.\nTra le politiche intraprese dalla comunit\u00e0 cibernetica, grande importanza rivestono i cosiddetti Standard di sicurezza informatica, che sono metodologie che permettono alle organizzazioni di attuare tecniche di sicurezza finalizzate a minimizzare la quantit\u00e0 e la pericolosit\u00e0 delle minacce alla sicurezza informatica.\nL'obbiettivo principale della sicurezza \u00e8 quello di garantire, riducendo i rischi, un adeguato grado di protezione dei beni o dati, che possono essere password, database o altro, mediante l'attuazione di un progetto di sicurezza globale che tenga conto di tutti gli aspetti del problema fino a giungere ad un livello di protezione sia organizzativo sia informatico che possa essere monitorato nel tempo.\nLa protezione della navigazione su internet.\nGli strumenti pi\u00f9 utilizzati sono un Firewall e un Antivirus. Se per antivirus s'intende un programma che monitorizzi l'attacco di possibili, appunto, virus, con Firewall intendiamo una specie di filtro che non permette a dati non riconosciuti come \"genuini\" (quindi che non abbiano una sorta di certificazione o garanzia del loro contenuto) di entrare nel nostro sistema.\nA tal proposito ogni volta che accediamo ad un sito, che contenga magari dei controlli dinamici (come possono essere degli script in JavaScript, PHP...) o vogliamo scaricare un determinato tipo di file, \u00e8 opportuno che facciamo attenzione noi stessi sull'attendibilit\u00e0 del sito o file che vogliamo visualizzare. Di regola un buon sito dovrebbe esporre i propri certificati di sicurezza (pensare ai loghini che certificano il \"pagamento sicuro\" nei siti dove \u00e8 possibile acquistare on-line), mentre i file o script dovrebbero essere anche loro certificati.\nSe, per esempio, uno script non certificato cerca di interagire col nostro sistema, solitamente il firewall ci avvisa del suo possibile scopo maligno: sta naturalmente a noi assumere il rischio di continuare ad utilizzare tale script.\nE-mail.\nAnche nell'uso dell'e-mail bisogna prestare attenzione. La nostra posta potrebbe infatti essere osservata da terze parti, o ancora potremmo ricevere il cosiddetto spam, o virus.\nAnche in questo caso esistono modi di proteggere, o almeno certificare, la nostra posta. La crittografia \u00e8 stato il primo passo atto a tale scopo, un altro passo \u00e8 invece la firma digitale, che garantisce al destinatario che il mittente del messaggio sia autentico.\nAnche qui esistono poi programmi o funzioni, spesso incluse nei client di posta pi\u00f9 usati, che monitorano l'invio di spam, riconoscendolo attraverso speciali algoritmi.\nAncora un buon antivirus pu\u00f2 riconoscere il tentativo di un virus di nascondersi dietro una e-mail.\nUna buona politica, o meglio dire consuetudine, sarebbe quella di non inviare (e non aprire se non si \u00e8 certi della provenienza del messaggio) e-mail in formato HTML, e di esplicitare se la missiva contiene un allegato.\nCi sono poi altre accortezze, come non utilizzare lo stesso nome dell'e-mail uguale a quello usato per il login, riguarda ogni tanto le vecchie mail ricevute ed inviate e cancellare le superflue, eccetera.\nIncident Report.\nOgni volta che il nostro computer o la nostra connessione va in crash durante una sessione in internet sarebbe opportuno denunciare il fatto attraverso dei report, spesso automatici e inclusi nei principali browser ma anche nei client di posta, in modo che il produttore del programma possa osservare e cercare di correggere il problema che potrebbe riguardare non solo un bug interno del programma ma anche una mancata difesa nei confronti di un attacco informatico o di uno script maligno.\nSoftware Copyright.\nUn altro buon utilizzo di internet \u00e8 quello di utilizzare solo software per il quale si ha la licenza. Spesso infatti, nei software pirata, che si possono liberamente scaricare da internet, possono nascondersi minacce informatiche, o ancora, nel tentativo di \"crackare\" il programma, possono essere state disabilitate delle funzioni di sicurezza del programma.\nDati personali.\nSempre pi\u00f9 spesso, quando accediamo ad un sito, o ad un forum o altro, ci viene richiesta una registrazione.\nQuesto \u00e8 senza dubbio positivo, ma bisogna fare attenzione ad alcuni aspetti: prima cosa non divulgare (ovviamente) i nostri dati di accesso per la rete, quindi di non salvare nei moduli del browser i nostri parametri, accertandoci di cancellare i cookie, le password salvate e i moduli di ricerca una volta che chiudiamo la nostra sessione; quest'ultimo dovrebbe essere fatto sempre con molto riguardo ad ogni qualvolta che utilizziamo un computer che non sia il nostro personale.\nAltro aspetto in cui fare attenzione e poi la registrazione vera e propria, nella maggior parte dei siti non serve praticamente mai dare altri dati che non siano il nostro username e la password per accedervi. Diffidate quindi di dare ulteriori informazioni come indirizzo, recapito telefonico, eccetera, a meno che non si \u00e8 sicuri dello scopo del sito in questione.\nAnche l'e-mail non sarebbe obbligatorio chiederla, richiesta nella maggior parte dei siti; infatti ogni volta che lasciamo la nostra mail per la registrazione essa viene spesso usata per essere inserita in archivi di altre aziende con lo scopo di inviarci materiale pubblicitario e altro, contribuendo cos\u00ec al fenomeno dello spam."}
{"id": "914863", "revid": "7", "url": "https://it.wikipedia.org/wiki?curid=914863", "title": "Apollinaire", "text": ""}
{"id": "914869", "revid": "2153076", "url": "https://it.wikipedia.org/wiki?curid=914869", "title": "Era (Era)", "text": "Era \u00e8 il primo album del gruppo new age francese omonimo Era, pubblicato nel 1996. L'album si compone di 10 brani di ispirazione medievale, con testi a volte in inglese e a volte in una lingua immaginaria simile al latino. Alcune edizioni includono anche le tracce \"Avemano\" e \"Sempire D'Amor\"."}
{"id": "914906", "revid": "836193", "url": "https://it.wikipedia.org/wiki?curid=914906", "title": "Linea S9 (servizio ferroviario suburbano di Milano)", "text": ""}
{"id": "914911", "revid": "129019", "url": "https://it.wikipedia.org/wiki?curid=914911", "title": "Jordi Cruijff", "text": "Biografia.\nFiglio dell'ex calciatore Johan Cruijff, anche suo cognato Jes\u00fas Angoy e suo nipote Jesjua Andrea sono o sono stati calciatori.\nCaratteristiche tecniche.\nDi ruolo trequartista, poteva giocare anche da seconda punta e da mediano. Dotato di buona tecnica, era bravo nel gioco aereo.\nCarriera.\nGiocatore.\nClub.\nBarcellona.\nCruijff fa il suo debutto nel calcio professionistico nel 1992 con il Barcellona B in Segunda Divisi\u00f3n. Due anni dopo fa parte della prima squadra, allenata dal padre, in una serie di amichevoli nei Paesi Bassi, segnando alcune triplette contro il e contro il De Graafschap. Il 4 settembre 1994 debutta nella Primera Divisi\u00f3n nella partita vinta per 2-1 contro lo Sporting Gij\u00f3n. Il 2 novembre esordisce in Champions League contro il Manchester United e fornendo l'assist per il primo gol di Hristo Stoichkov.\nNonostante il buon inizio Cruijff capisce che \u00e8 giunto il momento di lasciare Barcellona dopo il licenziamento del padre da parte del presidente Josep Llu\u00eds N\u00fa\u00f1ez. Il 19 maggio 1996 gioca la sua ultima partita con il Barcellona al Camp Nou contro il Celta Vigo.\nManchester United.\nNell'agosto del 1996 Cruijff passa al Manchester United per 1.400.000 sterline. Fa il suo debutto con il Manchester il 17 agosto nella vittoria per 3-0 contro il , nella prima partita della stagione 1996-97. Cruijff segna due gol nelle due successive partite (entrambe terminate sul 2-2) contro ed . Nonostante non abbia giocato nella seconda met\u00e0 di stagione a causa di un infortunio al ginocchio, riesce a rientrare per le ultime giornate, aiutando lo United a vincere il titolo. Un infortunio alla caviglia nel 1998 limita le sue apparizioni e gli fa perdere il posto da titolare, cos\u00ec nel gennaio 1999 decide di tornare in Spagna e passa in prestito al Celta Vigo. La stagione successiva torna al Manchester, dove vince un altro scudetto senza essere titolare fisso. Il 14 maggio 2000 gioca la sua ultima partita con i \"Red Devils\". Pur avendo vinto per tre volte la Premier League Cruijff ha ricevuto solo una volta la medaglia (nel 1996-97) a causa delle poche presenze degli anni successivi.\nGli ultimi anni.\nCruijff decide di tornare in Spagna e si accasa al Deportivo Alav\u00e9s, con i baschi riesce a raggiungere la finale di Coppa UEFA 2001 contro il . La partita \u00e8 epica: nonostante il Liverpool sia stato in vantaggio per 2-0 prima e poi per 3-1 il Deportivo ottiene una grande rimonta e al minuto 89 segna il gol del 4-4; tuttavia un autogol nei tempi supplementari permette al Liverpool di vincere. Cruijff continua a giocare con l'Alav\u00e9s fino al termine della stagione 2002-03, quando il club viene retrocesso.\nLa stagione successiva si accasa all'Espanyol, giocando regolarmente. Lasciato il club, dal 2004 al 2005 smette di giocare ad alti livelli e si mantiene in forma con il Barcellona B e prende anche parte ad alcune partite per i veterani. Riprende a giocare nella stagione 2006-07 con il Metalurh Donetsk, dove gioca prevalentemente come difensore centrale. Nel frattempo entra nel business della moda lanciando la linea di abbigliamento Cruijff.\nLa Valletta.\nNell'estate del 2009 Cruijff firma un contratto triennale come assistente-allenatore nella squadra maltese del Valletta, aiutando l'allenatore Ton Caanen, tuttavia il contratto prevede che nella prima stagione Cruijff giochi. Fa il suo debutto il 26 luglio 2009 in una vittoria per 3-0 contro il Keflav\u00edk nel primo turno preliminare dell'Europa League 2009\u201310. Debutta in campionato il 21 agosto nella vittoria per 3-1 contro il Birkirkara e segna il suo primo gol il 29 agosto nella vittoria per 6-0 contro il .\nNazionale.\nLe buone prestazioni con il Barcellona convincono il ct della Nazionale olandese Guus Hiddink a convocarlo per gli Europei del '96. Fa il suo debutto in nazionale il 24 aprile 1996 in un'amichevole contro la Germania. Cruijff segna il suo primo e unico gol in nazionale durante la fase finale dell'Europeo il 13 giugno, nella vittoria per 2-0 contro la Svizzera al Villa Park. Cruijff \u00e8 uno dei tre olandesi ad aver giocato per la nazionale senza mai aver giocato in Eredivisie: gli altri sono Rob Reekers e Willi Lippens.\nInoltre Cruijff ha giocato anche per la Catalogna, segnando al suo debutto il 25 giugno 1995 in una vittoria per 5-2 sul Barcellona al \"Nou Estadi de Tarragona\". Ha segnato anche nella vittoria per 5-0 contro la Lituania il 22 dicembre 2000, in tutto ha disputato 9 partite con la Catalogna, tra le quali anche due sconfitte contro il Brasile nel 2002 e nel 2004.\nAllenatore e dirigente.\nNel 2009 assume il doppio incarico di giocatore e vice allenatore del Valletta per poi lasciare il calcio giocato e lo stesso club maltese nel 2010.\nNel 2010 diventa il team manager dell'AEK Larnaca, societ\u00e0 che disputa il campionato cipriota. Nel 2011 viene raggiunto dai giocatori connazionali Kevin Hofland e Tim de Cler (ex Feyenoord) oltre che dall'italiano Marco Fortin (ex e Cagliari tra le tante).\nA partire dalla stagione 2012-2013 sar\u00e0 direttore sportivo del Maccabi Tel Aviv, squadra israeliana. Il 14 giugno 2017 diventa allenatore della squadra israeliana.\nL'8 agosto 2018 subentra sulla panchina del Chongqing Lifan nel campionato cinese arrivando 13\u00ba; viene esonerato il 14 dicembre 2019 dopo aver terminato il campionato al 9\u00ba posto.\nNel gennaio 2020 viene scelto come commissario tecnico della nazionale ecuadoriana con l'obiettivo di centrare la qualificazione al . Il 23 luglio 2020 si dimette dal ruolo a causa della crisi istituzionale all'interno della federazione calcistica del paese.\nIl 14 agosto 2020 viene ingaggiato dallo come nuovo allenatore. Dopo essere arrivato 5\u00ba nel gruppo A, ai play-out si piazza 13\u00ba. Invece dalla Coppa di Cina viene eliminato dallo Jiangsu Suning gi\u00e0 al primo turno.\nIl 3 giugno 2021 dopo 25 anni ritorna al Barcellona come nuovo elemento dell'area calcistica del club.\nStatistiche.\nGiocatore.\n\"Statistiche aggiornate al termine della carriera\"\nAllenatore.\n\"Statistiche aggiornate al 29 luglio 2019.\""}
{"id": "914925", "revid": "125905355", "url": "https://it.wikipedia.org/wiki?curid=914925", "title": "Bolinus brandaris", "text": "Il murice spinoso (Bolinus brandaris ()), localmente chiamato anche boccone (in Sardegna), \"murice comune\", \"ragusa\", \"garusolo\", \"scongillio\", \"muccuna\" (bocconi di mare, appellativo dato a Palermo), \"bollo\" \u00e8 un mollusco gasteropode appartenente alla famiglia dei Muricidae.\nDescrizione.\nLa conchiglia \u00e8 di circa 6\u20138\u00a0cm, munita di prolungamenti spinosi, dalla forma rigonfia allungata in una estremit\u00e0 del sifone, che invece \u00e8 lungo e dritto.\nLa superficie esterna \u00e8 rugosa e percorsa da numerosi cordoncini spirali irregolari. La colorazione esterna varia dal giallo al bruno. Lo stoma \u00e8 ovale, dentellato sul margine esterno, dal giallo all'arancio.\nDistribuzione e habitat.\n\u00c8 una specie comune su fondali sabbiosi, fino ad un massimo di 100 m.\nBiologia.\nQuesta specie \u00e8 predatrice necrofaga.\nRiproduzione.\nDurante il periodo riproduttivo (giugno-luglio) non \u00e8 raro osservare gruppi numerosi con esemplari di sesso differente che si accoppiano. Gli individui di questa specie sono ermafroditi proterandri, ovvero prima sono maschi e poi, all'occorrenza, diventano femmine. Le uova vengono deposte sulle rocce delle scogliere organizzate in una massa biancastra pi\u00f9 o meno gelatinosa.\nStoria.\nDal mollusco si ricava la porpora reale, secreta da una ghiandola, dal colore violaceo, usata nella colorazione delle stoffe. Da ogni mollusco si pu\u00f2 estrarre solo una goccia, il che la rende molto costosa, come \u00e8 confermato anche dalle testimonianze scritte: basti pensare all'Iliade, secondo la quale solo le principesse potevano indossare i veli di porpora. La pesca del murice era talmente pregiata da spingere i Fenici ben al di l\u00e0 delle Colonne d'Ercole, facendoli arrivare fino alle Canarie. In un primo tempo il centro di smistamento della porpora fu Tiro, ma dopo il suo declino il luogo di produzione pi\u00f9 importante divenne Cartagine. Proprio da qui raggiunse Roma, dove la porpora divenne uno dei simboli della magnificenza imperiale.\nIn Italia, i centri di produzione della porpora in et\u00e0 greca e romana furono Ancona, Aquino, Otranto, Pozzuoli, Taranto, Siracusa.\nCome testimonia Silio Italico nel brano riportato sopra, ad Ancona era attiva un'industria della porpora che poteva competere con quelle famose di Sidone e della Libia. La porpora di Taranto era molto nota in et\u00e0 romana, come confermano numerosi autori: \nUna testimonianza ci viene da Plinio il Vecchio che prova a dare una compiuta descrizione della conchiglia."}
{"id": "914932", "revid": "7574399", "url": "https://it.wikipedia.org/wiki?curid=914932", "title": "Barbiglione", "text": ""}
{"id": "914933", "revid": "125671283", "url": "https://it.wikipedia.org/wiki?curid=914933", "title": "Biagio Conte (missionario)", "text": "Ha dato vita alla \"Missione di Speranza e Carit\u00e0\", per cercare di rispondere alle drammatiche situazioni di povert\u00e0 ed emarginazione della sua citt\u00e0 natale.\nBiografia.\nFiglio di imprenditori edili, a tre anni viene portato in Svizzera in un collegio di suore, ritornando a Palermo a 9 anni per poi essere inserito nel collegio di San Martino delle Scale per quattro anni. A 16 anni abbandona la scuola media e inizia precocemente a lavorare nell'impresa edile della sua famiglia, ma a causa di una profonda crisi spirituale decide di allontanarsi dalla famiglia nel 1983, andando a vivere a Firenze. Nel maggio 1990 decide di vivere come eremita, ritirandosi nelle montagne dell'entroterra siciliano e successivamente facendo un viaggio interamente a piedi verso la citt\u00e0 di Assisi. Il viaggio \u00e8 stato reso noto alle cronache per gli appelli della famiglia d'origine alla trasmissione Rai \"Chi l'ha visto?\", dove Biagio ha risposto in diretta informando del suo cammino verso Assisi, dove arriver\u00e0 il 7 giugno 1991. Torna quindi a Palermo per salutare i familiari, con l'intenzione di trasferirsi in Africa come missionario, ma lo stato di miseria in cui ritrova la sua citt\u00e0 lo porta a cambiare idea.\nIn un primo momento \u00e8 attivo nel portare conforto ai senzatetto della Stazione di Palermo Centrale, per i quali si batte attraverso diverse proteste ed un digiuno, grazie al quale ottiene l'utilizzo di alcuni locali in via Archirafi, all'interno dei quali fonda nel 1993 la \"Missione di Speranza e Carit\u00e0\", che oggi accoglie pi\u00f9 di 200 persone.\nBiagio Conte porta universalmente a tutti il messaggio di pace e fratellanza cristiano, tant'\u00e8 che nel 2015, alla parata del Palermo pride, si sofferma a parlare con i partecipanti.\nIl miracolo.\nIl 16 gennaio 2014 \u00e8 stato reso noto che Biagio Conte, da anni costretto su una sedia a rotelle a causa di vertebre schiacciate a seguito delle spossanti fatiche cui si \u00e8 sottoposto nella Missione, gi\u00e0 dalla scorsa estate aveva ripreso a camminare dopo un'immersione nelle acque di Lourdes.\nLa missione.\nNel 2018, dopo la morte di alcuni senzatetto nelle strade di Palermo, in segno di protesta contro la povert\u00e0 decide di dormire in strada, sotto i portici del Palazzo delle Poste centrali, iniziando uno sciopero della fame durato dieci giorni; in seguito la Regione ha finanziato l'ampliamento della missione di via Decollati.\nNella cultura e nei media.\nTra il 2014 e il 2015 \u00e8 stato prodotto un film intitolato \"Biagio\", dal regista palermitano Pasquale Scimeca. La visione del film, uscito nel febbraio 2015, \u00e8 stata dedicata in particolare agli studenti delle scuole affinch\u00e9 potessero conoscere meglio il personaggio di Biagio Conte."}
{"id": "914936", "revid": "33751", "url": "https://it.wikipedia.org/wiki?curid=914936", "title": "Jordi Cruyff", "text": ""}
{"id": "914953", "revid": "8852", "url": "https://it.wikipedia.org/wiki?curid=914953", "title": "Era II", "text": ""}
{"id": "914959", "revid": "834", "url": "https://it.wikipedia.org/wiki?curid=914959", "title": "Centipoise", "text": ""}
{"id": "914960", "revid": "767487", "url": "https://it.wikipedia.org/wiki?curid=914960", "title": "The Mass", "text": "The Mass \u00e8 il terzo album del gruppo new age francese Era, pubblicato il 24 febbraio 2003. L'album si compone di 10 brani di ispirazione medievale, con testi a volte in inglese e a volte in una lingua immaginaria simile al latino, e si avvale della collaborazione del DJ Darren Tate."}
{"id": "914961", "revid": "767487", "url": "https://it.wikipedia.org/wiki?curid=914961", "title": "Brutti, sporchi e cattivi", "text": "Brutti, sporchi e cattivi \u00e8 un film del 1976 diretto da Ettore Scola e interpretato da Nino Manfredi.\nAl centro del film sono la periferia romana dei primi anni settanta e le sue baraccopoli, raccontate impietosamente con tutte le loro miserie, morali e materiali.\nIl film fu vincitore del premio per la miglior regia al 29\u00ba Festival di Cannes.\nLa critica \u00e8 concorde nel riconoscere la grande interpretazione di Nino Manfredi, che ha saputo delineare il personaggio di Giacinto\" \"con straordinaria misura e sottigliezza\"\".\nTrama.\nPeriferia di Roma, met\u00e0 anni settanta: la vita quotidiana di una famiglia di circa venticinque persone si svolge nella povert\u00e0 di una baraccopoli. A capo di tutti c'\u00e8 il vecchio Giacinto Mazzatella: pugliese (di cui conserva il dialetto), guercio e dispotico, che tratta i suoi familiari come bestie.\nCome ogni giorno, la famiglia lentamente si sveglia per andare a guadagnare qualche soldo, che solo pochi guadagnano in attivit\u00e0 oneste. Festa grande per tutta la famiglia \u00e8 il giorno della pensione della nonna: vanno tutti insieme a ritirarla, come una trib\u00f9, ma dopo aver ritirato il denaro e averlo diviso fra tutti i componenti della famiglia, ognuno si avvia per la propria strada, lasciando l'anziana sola con i bambini, che hanno il compito di riportarla a casa.\nGiacinto possiede un milione di lire, risarcimento dell'assicurazione per aver perso un occhio a causa di un getto di calce viva. L'uomo conserva gelosamente questo denaro ed \u00e8 ossessionato dal fatto che i parenti glielo possano rubare, per cui lo nasconde continuamente in luoghi diversi. Una notte, in preda a un incubo in cui vede i suoi parenti spendere il suo denaro, si sveglia di soprassalto e va a controllare il nascondiglio dei soldi, per\u00f2 non trovandoli. Inferocito, sveglia tutta la famiglia e inizia a cercare il milione sotto i materassi; non essendo ancora riuscito a trovarli, afferra la doppietta che tiene sempre carica e minaccia di morte tutti i presenti se non gli restituiranno subito il denaro. Uno dei figli non d\u00e0 peso alle minacce e si volta per andarsene, ma il vecchio Giacinto gli spara senza esitare, ferendolo a una spalla. Portato in questura si ricorda all'improvviso che il denaro non lo aveva trovato perch\u00e9 si trovava in un altro nascondiglio segreto. Al ritorno presso l'abitazione trova tutti i famigliari intenti alla ricerca del denaro, questi infatti avevano intuito lo sbaglio, e approfittando dell'assenza di Giacinto si erano attivati per recuperare la somma, senza riuscirci. Appena giunto, questi si reca al gabinetto, recuperando la somma, tra le ire dei figli che lo avevano ispezionato senza trovare nulla.\nGiacinto incontra una grassa prostituta napoletana, Iside, della quale si innamora. Con lei inizia quindi a dilapidare i soldi, e decide di portarla in casa, attirandosi le ire della moglie, quando le dice che dovranno dormire tutti insieme nello stesso letto. Questa, per lavare l'affronto organizza l'assassinio di Giacinto con tutti i parenti, sua madre compresa. Il piano \u00e8 semplice: sar\u00e0 avvelenato alla festa di battesimo di uno dei suoi nipoti, il figlio di Paride. Alla presenza di tutti i figli e nipoti, compresa Iside, Giacinto mangia un'enorme porzione di pasta con le melanzane, condita con veleno per topi, ma improvvisamente si rende conto della cosa e scappa dal banchetto. Riesce a salvarsi vomitando, usando la pompa di una bicicletta per spingersi in gola acqua di mare.\nTornato in forma, per vendicarsi, decide di far fare a loro la fine dei topi, tentando di incendiare la baracca con all'interno i familiari, senza riuscirci. Vendendola poi per 800 000 lire a un altro sfollato, che si presenta con la propria numerosa famiglia per prenderne possesso. La famiglia Mazzatella, ovviamente non sa nulla di ci\u00f2, ed \u00e8 contraria alla vendita, scoppia dunque rissa tra le due famiglie. Nel frattempo sopraggiunge Giacinto con un'auto cabriolet, acquistata con i soldi della vendita della baracca, ma essendo inesperto della guida si schianta in un muro dell'abitazione, distruggendola e rimanendo ferito.\nAlla fine le due famiglie restano riunite nella baracca rimessa a posto, ma i propositi di Giacinto sono sempre gli stessi: cacciare tutti via dopo aver recuperato i soldi, che confida a Iside essere al sicuro, nascosti nella gessatura del braccio.\nIl film si chiude con una delle nipoti di Giacinto, Maria Libera, che, come tutte le mattine, va a prendere l'acqua alla fontana, stavolta per\u00f2, mettendo in mostra la sua gravidanza: la famiglia \u00e8 destinata ad allargarsi ulteriormente.\nLuoghi del film.\nIl film \u00e8 girato quasi completamente a Roma, nella zona di Monte Ciocci, dal nome del casale di Ciocci, Torre di guardia, esattamente dopo la Scuola Agraria di via Domizia Lucilla; da qui il panorama che si affaccia sulla Cupola di San Pietro e l'Olimpica. La zona era stata, fino al 1977, veramente occupata da baracche piene di sbandati e di operai che lavoravano presso i cantieri di via Baldo degli Ubaldi e via di Boccea.\nNella scena in cui la nonna va a ritirare la pensione \u00e8 chiaramente riconoscibile il noto Palazzo delle Poste di Adalberto Libera in via Marmorata, ambientazione poco credibile trattandosi di una zona di Roma molto distante dal Trionfale.\nAccoglienza.\nIncassi.\nIl film risult\u00f2 il 30\u00b0 incasso al botteghino italiano della stagione 1976-77.\nCritica.\nScrive Alberto Moravia nella recensione all'uscita del film: \"(\u2026) In questo notevole film, l'insistenza sui particolari fisici laidi e ripugnanti potrebbe addirittura far parlare di un nuovo estetismo in accordo coi tempi, che viene ad aggiungersi ai tanti gi\u00e0 defunti: quello del \u00abbrutto\u00bb, dello \u00absporco\u00bb e del \u00abcattivo\u00bb. Comunque siamo in un clima piuttosto di contemplazione apatica che di intervento drammatico."}
{"id": "914965", "revid": "599013", "url": "https://it.wikipedia.org/wiki?curid=914965", "title": "Legge 28 gennaio 1977, n. 10", "text": "La legge 28 gennaio 1977, n. 10 (detta anche legge Bucalossi) \u00e8 una legge della Repubblica Italiana, cos\u00ec detta dal suo promotore Pietro Bucalossi.\nStoria.\nEmanata durante il governo Andreotti III, introdusse il vincolo per l'esercizio del diritto di costruire subordinato al possesso di una concessione; quest'ultima era rilasciata da parte del sindaco. In seguito alla legge 15 maggio 1997, n. 127 il potere di rilasciare autorizzazioni e concessioni \u00e8 passato a quella dei funzionari comunali con qualifica dirigenziale. Nel 2001 \u00e8 stata superata con la promulgazione del testo unico dell'edilizia, che sostitu\u00ec la concessione edilizia col \"permesso di costruire\".\nContenuto.\nLa principale novit\u00e0 \u00e8 l'introduzione del principio - sancito dagli artt. 1 e 3 - che l'esercizio del diritto a costruire \u00e8 subordinato ad una concessione edilizia rilasciata dall'amministrazione comunale a fronte del pagamento di un corrispettivo, divenendo quindi una concessione a titolo oneroso, proporzionale al valore della costruzione, deliberato dal consiglio comunale. Nelle intenzioni, la ragione dell'istituto \u00e8 che con il pagamento del corrispettivo da parte del privato interessato si possano realizzare opere di urbanizzazione pubblica nonch\u00e9 finanziare lo stesso comune. In via ordinaria dura tre anni, se tuttavia non viene completata l'opera entro tale limite il richiedente deve inoltrare un'altra richiesta e quindi pagare nuovamente gli oneri legati al suo rilascio. I lavori devono iniziare entro un anno dal rilascio della nuova concessione.\nAltre disposizioni sono la modifica della legge 18 aprile 1962, n. 167, stabilendo che l'estensione dei piani di edilizia economica popolare dev'essere compresa tra il 40% ed il 70% rispetto a quella necessaria a soddisfare il fabbisogno complessivo di edilizia abitativa nel periodo previsto dal piano, e che consentiva l'attivit\u00e0 di trasformazione urbanistica ed edilizia del territorio, in conformit\u00e0 agli strumenti di pianificazione urbanistica, in assenza dei quali venivano previsti limiti all'attivit\u00e0 edificativa.\nIl procedimento per il rilascio della concessione.\nPer richiedere la concessione edilizia, il proprietario del terreno o dell'entit\u00e0 immobiliare doveva presentare una domanda corredata della necessaria documentazione relativa al sito e all'opera che si intende realizzare.\nLe domande di concessione relative ad insediamenti industriali ed attivit\u00e0 produttive dovevano essere preventivamente sottoposte dall'interessato all'A.S.L. competente per territorio, per la verifica di compatibilit\u00e0 e tutela dell'ambiente dal punto di vista igienico sanitario e della difesa della salute della popolazione e dei lavoratori interessati.\nIl responso del sindaco o dei funzionari comunali con qualifica dirigenziale veniva notificato al richiedente non oltre 60 giorni dalla data di ricevimento della domanda. Scaduto tale termine senza che il sindaco si fosse pronunciato, poteva essere presentato ricorso al Presidente della Giunta Regionale che invitava il sindaco a provvedere entro 15 giorni. In caso di persistente silenzio veniva nominato un commissario che si pronunciava entro 30 giorni sull'istanza di concessione.\nNell'atto di concessione erano indicati i termini di inizio e di ultimazione dei lavori, scaduti i quali doveva essere richiesta una nuova concessione."}
{"id": "914972", "revid": "111319", "url": "https://it.wikipedia.org/wiki?curid=914972", "title": "Jennifer Thompson", "text": ""}
{"id": "914973", "revid": "124605614", "url": "https://it.wikipedia.org/wiki?curid=914973", "title": "Sant'Agata (disambigua)", "text": ""}
{"id": "914982", "revid": "599", "url": "https://it.wikipedia.org/wiki?curid=914982", "title": "Nikolaus von Kues", "text": ""}
{"id": "914983", "revid": "2519", "url": "https://it.wikipedia.org/wiki?curid=914983", "title": "Larabanga", "text": "Larabanga \u00e8 un centro abitato del Ghana nordoccidentale situato nel distretto municipale di Gonja Ovest nella regione di Savannah circa 120 km a sud est di Tamale e 15 a ovest di Damongo.\nA Larabanga si trova la moschea pi\u00f9 antica del paese, la moschea di Larabanga edificata in fango \u00e8 soprannominata \"Mecca dell'Africa Occidentale\" e risale, secondo la tradizione, al 1421, in essa \u00e8 custodito un antico Corano manoscritto. \nVi si trova anche la cosiddetta pietra mistica (\"Mystic Stone\") e, a circa 6 km dal centro abitato, l'ingresso per il Mole National Park.\nStoria.\nLa storia di Larabanga \u00e8 in gran parte sconosciuta, o nota solo attraverso i racconti semi-leggendari tramandati dalla popolazione locale. Secondo tali tradizioni, la citt\u00e0 fu fondata fra l'XI e il XIV secolo.\nL'incrocio tra la tradizione orale e dati storici fa risalire la fondazione al XVII secolo ad opera dell'imam Yidan Braimah (oggi spesso chiamato pi\u00f9 informalmente \"Ibrahim\"), un Kamara giunto in Ghana da Medina su richiesta di Ndewura Jakpa (1596 - 1635), re del popolo Gonja, che desiderava una guida spirituale per le proprie conquiste. Con l'assistenza di Ibrahim, Ndewura riusc\u00ec a far capitolare Kango, un'antica citt\u00e0 nell'odierna Costa d'Avorio, che da tempo si opponeva ai suoi eserciti. Di questa vicenda \u00e8 rimasta traccia nel saluto che ancora oggi i Gonja rivolgono ai Kamara, \"kongote\", che significa \"Kango \u00e8 finita\". \nCome ricompensa per l'aiuto ottenuto, Ndewura concesse a Ibrahim di insediarsi dove preferiva nel regno. Ibrahim si rec\u00f2 presso la pietra mistica, una roccia a cui la popolazione locale attribuiva un grande potere spirituale. Qui Ibrahim scagli\u00f2 la propria lancia nel cielo, dichiarando che avrebbe costruito la propria casa dove la lancia fosse caduta. La lancia cadde in una pianura fertile chiamata all'epoca \"Zuriyir\", che era disabitata, in corrispondenza dell'attuale collocazione della moschea. Il terreno su cui sorge la moschea viene chiamato ancora oggi \"yirikpani\", \"il punto dove atterr\u00f2 la lancia\".\nIn seguito, Ibrahim decise che una comunit\u00e0 aveva bisogno di una copia del Corano, e si rec\u00f2 alla pietra mistica a pregare. A quell'epoca esistevano solo sette manoscritti del Corano, tutti conservati alla Mecca. Le preghiere di Ibrahim ebbero successo e uno dei sette manoscritti cadde dal cielo a Larabanga.\nLa moschea.\nCostruita nel periodo di massima fioritura delle vie commerciali trans-sahariane, la moschea di Larabanga rappresenta uno degli esempi pi\u00f9 noti di architettura del Sahel. A causa dell'elevata deperibilit\u00e0 dei materiali, la moschea viene restaurata ogni anno dopo la stagione delle piogge. All'interno \u00e8 conservata una copia del Corano di poco pi\u00f9 recente dell'edificio. Secondo la tradizione, il Corano di Larabanga sarebbe uno dei sette Corani originali della Mecca, e sarebbe giunto miracolosamente a Larabanga dal cielo. Ogni anno la moschea richiama numerosi pellegrini da gran parte dell'Africa occidentale.\nLa pietra mistica.\nLa pietra mistica \u00e8 una grossa roccia situata nei pressi del centro di Larabanga. Oggi la pietra viene associata soprattutto alla leggenda sulla provenienza del Corano conservato nella moschea, ma la roccia era gi\u00e0 considerata miracolosa prima dell'avvento di Ibrahim e molti sono i miti che la riguardano. Fra i racconti pi\u00f9 recenti riguardanti la pietra, uno risale agli anni cinquanta, all'epoca della costruzione della strada fra Tamale e Wa: si dice infatti che la pietra fosse rimossa ogni giorno dai bulldozer e che tornasse sempre nottetempo al suo posto, tanto che alla fine il progetto della strada fu modificato per girarle intorno."}
{"id": "914984", "revid": "599", "url": "https://it.wikipedia.org/wiki?curid=914984", "title": "Nicola da Cusa", "text": ""}
{"id": "915000", "revid": "590", "url": "https://it.wikipedia.org/wiki?curid=915000", "title": "Storie naturali (Primo Levi)", "text": "Storie naturali (1966) \u00e8 una raccolta di 15 racconti, pubblicati da Primo Levi presso Einaudi sotto lo pseudonimo di Damiano Malabaila. Sono storie di carattere scientifico e fantascientifico, spesso di argomento umoristico, ma non solo.\nMolte delle idee presenti nei racconti hanno anticipato o ispirato successivamente celebri e pi\u00f9 popolari opere di letteratura e cinema. Ad esempio, l'idea alla base del racconto \"Trattamento di quiescenza\" (la registrazione e sperimentazione di esperienze vissute da altre persone) \u00e8 la stessa del film \"Strange Days\", realizzato quasi trent'anni dopo (nel 1995). La macchina in grado di fare duplicati perfetti di oggetti o esseri viventi, protagonista di \"Alcune applicazioni del Mimete\", la si ritrova nel romanzo \"The Prestige\" (1995) di Christopher Priest, la cui trasposizione cinematografica \u00e8 stata diretta nel 2006 da Christopher Nolan.\n\"Il versificatore\" sviluppa invece lo stesso soggetto di un racconto, di poco precedente (1965), della raccolta \"Cyberiade\", di Stanis\u0142aw Lem. Questo racconto fa parte del ciclo del signor Simpson, un rappresentante della NATCA, una multinazionale fittizia dell'elettronica.\nAlcuni racconti di cui quest'ultimo citato sono stati trasposti in uno sceneggiato televisivo dal titolo Racconti fantastici di Primo Levi (1971).\nPersonaggi.\nIl signor Simpson, rappresentante della multinazionale americana NATCA, produttrice di attrezzature per ufficio, con sede nell'immaginaria cittadina di Fort Kiddiwanee, Oklahoma, \u00e8 presente, con i suoi futuristici marchingegni, in 5 dei 15 racconti. Il ragionier Gilberto Gatti appare in due di essi. \nRacconti.\nIl dottor Morandi, fresco di laurea, si reca dall'anziano dottor Montesanto, in un paese nel quale dovr\u00e0 avvicendarglisi come medico condotto. Montesanto mostra il suo hobby a Morandi: raccoglie boccette in cui sono racchiusi odori che sono stati significativi nella vita dell'anziano medico; e glie ne fa provare alcune. Morandi esce dallo studio medico piuttosto agitato per l'esperienza.\nIn seguito ad alcune ricerche \u00e8 risultato che alcuni animali svolgerebbero l'azione di censura nel paese in modo pi\u00f9 affidabile rispetto agli esseri umani. L'articolo \u00e8 firmato dall'impronta di una zampa di gallina.\nUn poeta deve produrre, per la clientela, fra le altre cose, \"due carmi conviviali, un poemetto per il matrimonio (\u2026), quattordici inserzioni pubblicitarie, e un cantico per la vittoria del Milan\". Egli si convince dunque, a dispetto della segretaria, abituata ad evadere gli ordini di persona in maniera tradizionale, col contributo del poeta, ad acquistare, dal signor Simpson, rappresentante di una ditta americana di articoli per ufficio, un \"Versificatore\", una macchina che, se opportunamente programmata, pu\u00f2 far fronte dignitosamente alle richieste. Il \"Versificatore\" non \u00e8 esente da malfunzionamenti, alcuni dei quali sortiscono un effetto comico, ma almeno \u00e8 stato utile al poeta per l'espletazione di alcuni compiti amministrativi, quali la conduzione della contabilit\u00e0, o di altro tipo: il resoconto che si \u00e8 appena letto \u00e8 infatti opera del \"Versificatore\".\nNel 1943 il professor Leeb si era installato a Berlino in un appartamento prospiciente l'abitazione di Gertrud Enk, allora sedicenne, e aveva iniziato le proprie sperimentazioni compiute su uccelli. Alla fine della guerra, quando di Leeb si erano perse le tracce, Gertrud era stata una di coloro che, sotto l'impulso della fame, erano penetrati nello studio del professore per uccidere gli uccelli rimastivi, e cibarsene.\nLa \"Cladonia rapida\" \u00e8 un lichene \"il cui sostrato unico ed obbligatorio \u00e8 costituito dalle strutture esterne ed interne degli autoveicoli.\" Studi hanno dimostrato che la Cladonia pu\u00f2 in qualche misura condizionare le prestazioni dell'auto; e un'osservazione recente \"ha potuto (\u2026) fotografare tracce evidenti di tessuto nervoso\" costituito dal lichene \"nella tiranteria dello sterzo della Opel Kapit\u00e4n.\" \nIl sig. Simpson, rappresentante di una ditta americana di prodotti per l'ufficio, che gi\u00e0 aveva venduto all'Autore il \"Versificatore\", gli propone questa volta il Mimete, un \"duplicatore\": non una semplice fotocopiatrice, il Mimete riproduce la struttura atomica dell'oggetto da duplicare. L'Autore compie degli esperimenti con il macchinario, fra i quali quello di duplicare dei diamanti (e sarebbe stato difficile tacciarli di \"falsi\", giacch\u00e9 la loro formazione era in tutto e per tutto simile a quella dei diamanti cosiddetti \"naturali\", rinvenuti in miniere), e degli esseri viventi, questi ultimi, peraltro, non ancora perfettamente funzionanti. Con stupore, l'Autore rileva che, avendo proposto a Simpson l'idea di uno sfruttamento economico del marchingegno, la stessa ditta americana, contrariamente ai propri scopi fondamentali di profitto, si era dissociata da tali applicazioni, ritenendole eticamente perlomeno dubbie.\nL'assiriologo Bernard W. Losurdo prende visione fortuitamente di una fotografia fortemente ingrandita di una tenia, e fa l'ipotesi che la distribuzione delle cellule in essa possa concepirsi come un linguaggio. In effetti riesce a decifrarlo, e traduce quindi alcuni messaggi composti dagli animaletti.\nIl ragionier Gilberto Gatti, con un Mimete duplica la moglie.\nKleber mette a punto le versamine, \"sostanze che convertono il dolore in piacere\". Le testa dapprima sugli animali, poi su se stesso. Nella tendenza a provocarsi dolori Kleber finir\u00e0 coll'autodistruggersi.\nBerlino, anno 2115. Come di consueto, il 19 dicembre, giorno del suo compleanno, Patricia viene scongelata, dopo un'ibernazione iniziata 140 anni prima, quando aveva 23 anni. In questa occasione Patricia si mette d'accordo con Balaur, fingendosi innamorata di lui, per farsi scongelare definitivamente e riprendere la vita normale. Una volta scongelata per\u00f2 lascia Balaur per andare in America a trovare un suo coetaneo. Congelato.\nIl signor Simpson sta sperimentando il nuovo prodotto della NATCA: si tratta del \"calometro\", un misuratore di bellezza. Esiste in due versioni: quello femminile, per misurare la bellezza delle donne, \u00e8 tarato sulle fattezze di Liz Taylor, quello maschile su Raf Vallone. Ma ogni compratore pu\u00f2 eseguire sul calometro una propria taratura, e si prevede quindi che l'apparecchio andr\u00e0 a ruba come regalo dei mariti alle mogli, ad immagine delle quali verr\u00e0 presumibilmente tarato, e dalle mogli ai mariti.\nL'Autore, gi\u00e0 da bambino, manteneva nella stalla di famiglia Trachi, un centauro. Fra i due era nata presto un'amicizia, e Trachi aveva comunicato all'Autore, ora cresciuto, i tratti salienti della cultura dei centauri: il loro mito fondatore, le loro peculiarit\u00e0, i loro sentimenti. Trachi un giorno si era rivelato innamorato di Teresa, una vicina di casa dell'Autore, ma nello stesso tempo la ragazza e l'uomo avevano avuto una storia d'amore. Da allora di Trachi si erano perse le tracce.\nL'Autore e sua moglie, invitati a casa di Simpson e signora, notano che, su richiesta di Simpson, uno sciame di libellule va a cogliere dei mirtilli e li deposita sulla tavola. Simpson racconta allora dei propri metodi per comunicare con varie specie di insetti, dei patti che ha stretto con loro, dei lavori di precisione che fa compiere ad esempio alle formiche, dietro compenso in natura. Simpson lamenta solo il fatto che un suo socio abbia utilizzato delle anguille per trafficare droga.\nArimane legge una comunicazione del \"Consiglio direttoriale esecutivo\" ai propri collaboratori. Vi si trova l'ordine di realizzare una nuova specie animale: l'Uomo. Nasce un serrato dibattito fra Arimane e i suoi consiglieri, ciascuno specializzato in una branca del sapere: la chimica, la meccanica, l'anatomia, la termodinamica, la psicologia e l'economia. Prima che addivengano ad una decisione \u2013 la tendenza era quella di realizzare l'Uomo come una specie di uccello \u2013 un contrordine dall'alto avverte che il team di esperti \u00e8 esautorato: l'Uomo \u00e8 gi\u00e0 stato creato, utilizzando fango, acqua e spirito. \nIl signor Simpson possiede un apparecchio Torec (abbreviazione di Total Recorder), basato su una forma avanzata di realt\u00e0 virtuale, che \"suscita sensazioni\" \u2013 immagazzinate su nastro magnetico \u2013 \"nel cervello senza la mediazione dei sensi.\" Simpson fa provare all'Autore diversi dei nastri, realizzati con la collaborazione di diverse personalit\u00e0, da quello contenente un gol di un giocatore del Milan, a quello di una pornodiva, a quello di un'aquila in volo. L'Autore lascia lo studio di Simpson, per apprendere, pi\u00f9 tardi, che quest'ultimo \u00e8 completamente assuefatto all'opera dell'apparecchio e che gli si sta prospettando un invecchiamento ed una fine precoci."}
{"id": "915017", "revid": "729019", "url": "https://it.wikipedia.org/wiki?curid=915017", "title": "Amnesia retrograda", "text": "L'amnesia retrograda \u00e8 un tipo di amnesia (disturbo della memoria a lungo termine) a causa del quale il paziente non riesce a ricordare gli eventi avvenuti antecedentemente al momento in cui si \u00e8 manifestato il disturbo. La lacuna di memoria pu\u00f2 estendersi nel passato per un periodo che varia da alcuni anni fino all'intera vita; tuttavia, chi \u00e8 affetto da amnesia retrograda riesce a ricordare e a gestire con lucidit\u00e0 tutto ci\u00f2 che avviene in seguito all'evento-causa del disturbo.\nUn famoso caso di amnesia retrograda \u00e8 quello dell'americano Benjaman Kyle, ritrovato una mattina nudo nel parcheggio di un fast-food e che non ricorda nulla del suo passato."}
{"id": "915018", "revid": "1632387", "url": "https://it.wikipedia.org/wiki?curid=915018", "title": "Dirty Three", "text": "I Dirty Three sono una rock band australiana, attiva dal 1993.\nStoria della band.\nI Dirty Three nacquero a Melbourne nei primi anni novanta, quando al chitarrista Mick Turner e al batterista Jim White, che suonavano insieme gi\u00e0 da tempo, si un\u00ec il violinista di formazione classica Warren Ellis, che aveva l'abitudine di suonare un violino a cui aveva applicato un pick-up da chitarra, in modo da sfruttarne i feedback e di giocare sul timbro dello strumento. Si dedicarono a una sorta di musica da camera influenzata dal noise rock, dal jazz e dal rock psichedelico, che molti critici inserirono, pi\u00f9 tardi, nel filone del post-rock.\nNel 1993 suonarono il primo concerto, e, nel 1995, pubblicarono indipendentemente il primo album, \"Sad &amp; Dangerous\". In seguito, intrapresero un tour, suonando al fianco di artisti come Nick Cave, John Cale, Rickie Lee Jones, Beck e i Sonic Youth. Vennero, cos\u00ec, notati dalla Touch and Go, che li mise sotto contratto, e con cui pubblicarono il secondo album \"Dirty Three\", nello stesso anno.\nNel 1996, guadagnarono un buon successo di critica con il terzo album, \"Horse Stories\".\nIl grande successo arriv\u00f2, per\u00f2, due anni pi\u00f9 tardi, nel 1998, col quarto album, \"Ocean Songs\", un complesso concept dedicato al mare. Molti critici definirono il disco come uno dei pi\u00f9 originali degli anni novanta.\nReplicarono questo successo nel 2000, con il quinto album \"Whatever You Love, You Are\".\nNel frattempo, i membri della band lavorarono ad altri progetti: Turner realizz\u00f2 diversi album solisti, cos\u00ec come Ellis, membro anche dei Nick Cave and the Bad Seeds e dei Grinderman.\nNel 2003 tornarono sulla scena con il sesto album, \"She Has No Strings Apollo\", a cui segu\u00ec, nel 2005, \"Cinder\"."}
{"id": "915029", "revid": "287204", "url": "https://it.wikipedia.org/wiki?curid=915029", "title": "Perch\u00e9 non possiamo essere cristiani (e meno che mai cattolici)", "text": "Perch\u00e9 non possiamo essere cristiani (e meno che mai cattolici) \u00e8 un saggio del matematico Piergiorgio Odifreddi.\nIspirato, come affermato dallo stesso autore, ad altri testi con titoli similari (\"Perch\u00e9 non possiamo non dirci \"cristiani\"\" di Benedetto Croce e \"Perch\u00e9 non sono cristiano\" di Bertrand Russell), il libro vuole essere una critica al cattolicesimo e al Cristianesimo: in opposizione a coloro che cercano una forma di razionalit\u00e0 nella religione, Odifreddi evidenzia le incongruenze e gli errori che ritiene presenti nella Bibbia e nei Vangeli, oltre che nelle interpretazioni che delle sacre scritture la Chiesa cattolica ha dato.\nNel libro sono citate - in oltre ottocento note e citazioni - tutte le fonti da cui sono tratte le critiche.\nContenuti.\nLa Bibbia.\nNella prima parte del volume viene contestata la credibilit\u00e0, l'accuratezza e la storicit\u00e0 del racconto biblico. Se ne evidenziano le incongruenze, quali ad esempio la contraddittoriet\u00e0 tra le due riconoscibili cosmogonie, e si sottolinea l'immoralit\u00e0 del comportamento dei padri fondatori mettendo in dubbio la moralit\u00e0 di Abramo, secondo i precetti della Chiesa cattolica e secondo quanto affermato dalla Bibbia (la traduzione utilizzata da Odifreddi \u00e8 la Bibbia CEI, versione ufficiale della CEI).\nSi illustra inoltre la possibile origine politeista della religione ebraica, desumibile dall'uso dei diversi termini Jahv\u00e9 e Elohim per indicare il dio, nonch\u00e9 dal fatto che proprio la parola Elohim \u00e8 un sostantivo plurale.\nUn altro punto della sua critica sono le diverse versioni dei dieci comandamenti: nelle due scritture originali dell'antico testamento (; ), secondo quella che per Odifreddi sarebbe la suddivisione del testo, i versetti e sono considerati il secondo comandamento, che proibisce la rappresentazione di immagini di Dio e della natura. La tesi dell'autore \u00e8 che la Chiesa abbia eliminato tale passaggio e che, per mantenere il numero dieci, il decimo comandamento sia stato suddiviso in due ( e ).\nIl libro include, con una certa dose di sarcasmo, critiche scientifiche, citando errori che \"\"non sono certo perdonabili a un presunto creatore\". Per esempio, si citano i passi in cui si parla di \"insetti con quattro zampe\" () (gli insetti hanno invece sei zampe), o il dire che \"la lepre, perch\u00e9 rumina, ma non ha l'unghia divisa, la considererete immonda\"\" (): l'animale in effetti non \u00e8 un ruminante, tuttavia ingerisce il ciecotrofo (le cosiddette \"feci molli\"), cosa che per alcuni \u00e8 assimilabile alla ruminazione.\nCristiani e \u00ab\"cretini\"\u00bb.\nOdifreddi cita esplicitamente la voce dell\"Enciclopedia\" (1754) ripresa dal Pianigiani nel 1907, nella quale la provenienza etimologica della parola \"cretino\" viene fatta risalire al termine \"cristiano\" (attraverso il francese \"cr\u00e9tin,\" da \"chr\u00e9tien)\". Il matematico usa l'argomento per sostenere, tra il serio e il faceto, la \u00abletterale\u00bb cretineria dei cristiani, invitando alla riflessione sulle parole che Cristo stesso pronunci\u00f2 nel Discorso della Montagna: \"\"Beati i poveri in spirito, perch\u00e9 di essi \u00e8 il regno dei cieli\".\" Chiamata in causa, l'Accademia della Crusca ha fatto chiarezza, che \"i dizionari etimologici oggi accreditati concordano nel riconoscere a cretino la derivazione da cristiano, e a essi si associano dizionari dell\u2019uso quali GRADIT, Sabatini-Coletti, ZINGARELLI 2012, Devoto-Oli 2012\" facendo notare per\u00f2 che l'accezione all'epoca non era affatto negativa.\nI Vangeli.\nOdifreddi sostiene che non ci siano testimonianze storicamente accettabili dell'esistenza di Ges\u00f9 scritte dai suoi contemporanei (le fonti non cristiane - romane, ebree - che attestano la storicit\u00e0 della figura di Cristo sono posteriori alla sua morte), perci\u00f2 le uniche fonti su cui ci si pu\u00f2 basare sarebbero solamente i Vangeli.\nAnche nei Vangeli Odifreddi trova parecchie incongruenze, in particolare confrontando le quattro versioni di Marco, Matteo, Luca e Giovanni. Anche la descrizione dell'elemento fondante del Cristianesimo ovvero la resurrezione di Cristo (per san Paolo \"se Cristo non \u00e8 resuscitato allora \u00e8 vana la nostra predicazione ed \u00e8 vana pure la nostra fede\" ) viene considerata poco credibile e contraddittoria.\nLa Chiesa cattolica d'occidente.\nNell'ultima parte del libro, l'autore analizza le interpretazioni, le opinioni e le \"aggiunte\" che la Chiesa avrebbe apportato alla dottrina; viene anche esaminata una serie di limiti, difetti ed errori riscontrati dall'autore nella storia di questa istituzione dagli inizi fino ai giorni nostri, passando dall'inquisizione e le indulgenze di ieri agli scandali sulla pedofilia e l'otto per mille di oggi.\nIn Italia: l'otto per mille.\nLa cifra annua percepita dalla Conferenza Episcopale Italiana tramite l'otto per mille \u00e8 di circa un miliardo di euro e soltanto il 20% di questa somma \u00e8 destinato ad interventi caritativi. A essa andrebbe poi aggiunta una cifra dello stesso ordine di grandezza fornita dallo Stato (senza contare contributi riconosciuti da Enti locali: Comuni, Regioni e Province). Aggiungendo poi una buona parte del miliardo e mezzo di euro di finanziamenti pubblici alla sanit\u00e0, molta della quale \u00e8 gestita da istituzioni cattoliche, secondo i calcoli di Odifreddi si arriva ad una cifra complessiva di circa \"tre miliardi di euro\". Considerando ancora le mancate entrate allo Stato, dovute alle esenzioni fiscali della Chiesa, la cifra sale a circa \"nove miliardi di euro\" annui. Aggiungendovi i costi del Vaticano e gli incentivi alle scuole cattoliche la cifra salirebbe a \"undici miliardi di euro\", ma, considerando che senza ospedali e scuole cattoliche lo Stato dovrebbe supplire con risorse proprie, il costo della Chiesa \u00e8 stimato da Odifreddi intorno ai \"nove miliardi di euro\": questa cifra complessiva equivale a circa il 45 per cento della Finanziaria 2006, che \u00e8 stata di 20 miliardi.\nCritiche dal mondo cattolico.\nLo studioso di religioni Massimo Introvigne, molto vicino agli ambienti cattolici e titolare di una cattedra all'Universit\u00e0 Pontificia, l'ha definito, in particolare per quanto riguarda le sezioni bibliche e storiche, \"un libro nato gi\u00e0 vecchio e moribondo\", un insieme di \"vecchiumi, fatti a pezzi dalla storiografia e dalla sociologia storica pi\u00f9 recenti\".\nUn'altra critica al libro \u00e8 venuta da Paolo Martino, ordinario di Linguistica generale alla LUMSA, che in un suo articolo usa lo stesso tono dissacrante e ironico di Odifreddi per segnalare quelle che secondo lui sono le inesattezze del libro."}
{"id": "915030", "revid": "297745", "url": "https://it.wikipedia.org/wiki?curid=915030", "title": "Mo\u00e8", "text": ""}
{"id": "915033", "revid": "1543377", "url": "https://it.wikipedia.org/wiki?curid=915033", "title": "Inner Temple", "text": "L'Onorevole Societ\u00e0 dell'Inner Temple (in inglese \"The Honourable Society of the Inner Temple\" o semplicemente Inner Temple) \u00e8 una delle quattro Inn of court (centri di formazione professionale ed aggregazione per avvocati e giudici), che ruota intorno alle Royal Courts of Justice di Londra, Inghilterra: la \"Inner Temple\" rappresenta inoltre uno dei quattro centri della sociabilit\u00e0 forense e il nucleo ideale dell'identit\u00e0 degli avvocati.\nStoria.\nI Cavalieri Templari e la fondazione di Inner Temple.\nLa storia dell'Inner Temple affonda le sue radici nei primi anni del regno di Enrico II (1154-1189), quando il contingente dei Cavalieri templari a Londra si spost\u00f2 dall'Old Temple di Holborn in una nuova sede sulle rive del fiume Tamigi, tra Fleet Street fino a quella che oggi \u00e8 la Essex House. Il Temple originale inglobava buona parte di quello che ora \u00e8 il Lincoln's Inn, mentre Chacery Lane (un tempo chiamata New Street) venne costruita dai Cavalieri Templari per creare un accesso ai loro nuovi edifici. Il primo gruppo di avvocati si stabil\u00ec qui nel corso del XIII secolo, anche se erano principalmente consulenti legali dei Cavalieri Templari. Nel tempo, i Cavalieri Templari caddero in disgrazia, e nel 1312 il loro ordine fu sciolto. Mentre molti dei loro aderenti venivano condannati al rogo per idolatria ed altre eresie, il nuovo podere fu sequestrato dal re e concesso ai Cavalieri Ospitalieri, i quali molto probabilmente, non risiedevano nella propriet\u00e0, ma la sfruttavano come fonte di reddito a cui attingere per le emergenze, un reddito cospicuo grazie alla pratica dell'affitto.\nTra il XII secolo e il XIII secolo, la legge divenne una disciplina comune in tutta la citt\u00e0 di Londra, specialmente all'interno del clero. Nel corso della prima met\u00e0 del Trecento accaddero due eventi significativi che rallentarono il prematuro insegnamento della legge: in primo luogo, una bolla papale del 1207 proib\u00ec al clero di insegnare la legislazione laica, piuttosto che la legislazione canonica, e dall'altra parte, un decreto emanato il 2 dicembre 1234 da Enrico III d'Inghilterra, il quale prevedeva che a Londra non dovessero esistere forme di formazioni a livello giuridico. Ne consegue che il sistema giuridico appena instaurato croll\u00f2 su s\u00e9 stesso. Gli avvocati pi\u00f9 preparati non sottostarono ai nuovi provvedimenti, per cui scelsero di spostarsi verso la frazione di Holborn, considerato che era pi\u00f9 comoda per arrivare ai tribunali di Westminster Hall, soprattutto perch\u00e9 era al di fuori della City. Tuttavia, due gruppi restarono a Londra e occuparono il terreno degli Ospitalieri, uno divenne noto col nome di inner in (occupando gli edifici consacrati nei pressi del centro del tempio) e l'altro con il nome di \"middle inn\" (che invece si estendeva lungo gli edifici consacrati tra l'inner inn e l'Outer Temple). Queste due strutture divennero l'Inner Temple e il Middle Temple, senza dubbio due societ\u00e0 distinte gi\u00e0 nel 1388, quando vengono menzionate nel registro annuale. Gli Ospitalieri concessero il soggiorno nella propriet\u00e0 alla cifra di 10 sterline all'anno, richiamando parecchie scolaresche da Thavie's Inn per motivi di studio.\nGli inizi.\nVi sono poche testimonianze inerenti all'Inner Temple tra il XIV e XV secolo, anche se i registri dell'Lincoln's Inn arrivano fino al 1422. Vi sono evidenti testimonianze secondo il quale il Tempio fu saccheggiato da Wat Tyler e i dai suoi ribelli durante la rivolta dei contadini nel 1381, con diversi edifici abbattuti, e, con la loro distruzione andarono perduti anche i registri e tanti altri artefatti che oggi avrebbero assunto un'importanza senza eguali. John Stow ha scritto che, dopo aver fatto irruzione nella Fleet Prison i ribelli:\n\"...\" andarono al tempio per distruggerlo, e buttate gi\u00f9 le case, [...] bruciarono il tempio\"...\"\nJohn Baker pensa che gli abitanti ebbero l'opportunit\u00e0 di ricostruire gran parte del Tempio, e che questo sia accaduto all'incirca nel periodo in cui la Temple's Hall veniva edificata, in quanto conteneva materiali da copertura appartenenti al XIV secolo e che quindi non sarebbero stati disponibili ai Cavalieri Templari. Gli Inns of Court allo stesso modo vennero attaccati durante la ribellione di Jack Cade, anche se non ci sono documenti specifici che mostrano danni subiti all'Inner Temple.\nCon la dissoluzione dei monasteri del 1539, le propriet\u00e0 degli Ospitalieri furono confiscate dal re, che mise nuovamente in affitto sia l'Inner che Middle Temple, fino al 1573. A seguito di richiesta di uno scozzese per l'acquisto del terreno, i templi interni e dell'area centrale presentarono ricorso a Giacomo I, il quale concesse il terreno ad un gruppo di avvocati noti e ai cosiddetti \"Benchers\" (membri anziani delle Inns of Court in Inghilterra e Galles), fra cui Sir Giulio Cesare (un giudice) e Henry Montague, e per \"i loro eredi o aventi causa per sempre\" a condizione che Inner Temple e Middle Temple pagassero 10 sterline l'anno.\nIl periodo elisabettiano.\nL'et\u00e0 elisabettiana vide un grande lavoro di ricostruzione e di abbellimento all'interno del Tempio, e, con oltre 100 gruppi di camere \u00e8 stato il secondo pi\u00f9 grande Inn (preceduto solamente da Gray's Inn), con, 155 studenti residenti nel 1574.\nDurante l'inverno del 1561, l'Inner Temple fu teatro di una straordinaria serie di feste. Questi avevano lo scopo di celebrare l'ascesa di Robert Dudley al titolo di \"\"Principe di Natale\" del Tempio, un ruolo che gli fu concesso in segno di gratitudine per il suo intervento in una disputa con il Middle Temple riguardo al Lyon's Inn, uno degli Inns of Chancery storicamente legato all'Inner Temple. La notevole influenza di Dudley indusse Elisabetta I a chiedere a Nicholas Bacon di pronunciarsi in favore dell'Inner Temple, e in segno di gratitudine al Parlamento e ai governatori giur\u00f2 che non si sarebbe mai assunto il peso di una causa contro Dudley, e che avrebbe offerto loro servizi legali, in qualunque momento. L'impegno fu sempre onorato, e nel 1576 il tempio interno del Parlamento propose Dudley come il \"governatore capo di questa casa\"\".\nIl Settecento.\nL'Inner Temple ha continuato ad espandersi durante i regni di Giacomo I e Carlo I, con 1.700 studenti ammessi all'Inn tra il 1600 e il 1640. Lo scoppio della Prima Guerra Civile inglese ha causato una sospensione completa della formazione giuridica, con gli Inn, che rimasero quasi chiusi per circa quattro anni, chiusura definita all'epoca come un \"collasso mortale\". Nulla venne fatto per adattare il vecchio sistema della formazione giuridica, in declino in ogni caso, al nuovo clima di guerra interna. Dopo la fine della guerra civile, il vecchio sistema non fu ripristinato; I \"lettori\" rifiutarono di leggere, e, sia gli avvocati che Benchers erano restii a seguire i regolamenti interni L'ultima lettura all'Inner Temple fu tenuta nel 1678.\nDopo la Restaurazione inglese, l'Inner Temple accolse con un sontuoso banchetto Carlo II, di ritorno a Londra, il 15 agosto 1661. Il banchetto venne ospitato da Sir Heneage Finch, Presidente della Camera dei Comuni, e vide oltre alla partecipazione del re, anche di quattro Duchi, incluso il Duca di York, quattordici Conti di Inghilterra, Scozia, Irlanda e sei Lord. Il gruppo procedette da Whitehall a bordo di un'imbarcazione del Re, attracc\u00f2 nei pressi del Tempio, e attravers\u00f2 i Giardini circondato da tutti i Benchers, gli avvocati e i servitori del Tempio, cinquanta dei quali contribuirono al banchetto sontuoso per i festaioli. All'inizio del successivo dibattito legale, due duchi, tra cui il Duca di York, due conti e due Signori vennero ammessi come membri, mentre al duca di York fu concesso un Bencher onorario.\nDurante il dominio del Casato degli Stuart, molto \u00e8 stato fatto dalla Corte Star Chamber rispetto agli editti religiosi contro il cattolicesimo, all'interno dell'Inner Temple. Un ordine venne inviato direttamente ai Benchers proclamando che:\n\"No person eyther convented o suspected for papistrye shulde be called eyther to the benche or to the barre\"\nNessuna persona legata a un convento o sospettata di cattolicit\u00e0 doveva essere chiamata ad essere un Bencher o un Barrister\ne al tempo stesso venivano selezionati tra i Benchers solo coloro le cui convinzioni protestanti erano affermate. Questo periodo offre anche un esempio dell'indipendenza del Tempio; nel 1668 il sindaco di Londra tent\u00f2 di entrare nel Tempio con la sua spada, all'interno della City un diritto del sindaco, ma nel Tempio non era consentito. Gli studenti brandirono la loro spada e lo costrinsero a vagare per tutta la notte in una serie di camere. Quando si liber\u00f2, gli studenti chiamarono le trainbands (milizie inglesi di uomini istruiti all'attacco e diffuse sia in Inghilterra che nelle colonie americane dal Seicento all'Ottocento). Il sindaco si lament\u00f2 con il re, che si interess\u00f2 al caso il 7 aprile 1669, e stabil\u00ec che questo suo diritto doveva essere determinato dalla legge, e non dal suo privilegio reale. Gli avvocati poterono cos\u00ec tornare alle loro vecchie normative interne del Tempio, in materia di diritto di introduzione di spade.\nDall'Ottocento ad oggi: i cambiamenti.\nIl XVIII secolo fu un periodo di relativa stabilit\u00e0, con un qualche elemento di declino. I Benchers del tempio vennero descritti come \"contrari a tutte le mode, tra cui i confort di nuova generazione\", atteggiamento che condusse i diversi edifici dell'Inn verso un inevitabile deterioramento. Gran parte del tempio venne ricostruito nel corso del XIX secolo, a partire dalla Sala e dalla Biblioteca, anche se febbre e influenze, oppure malattie (talvolta di poco conto) continuavano a diffondersi, come risultato degli scarsi e obsoleti sistemi di gestione dell'Inn; tanto per citare una comune e insana pratica, fra gli albergatori dell'Inn diveniva ben presto un'abitudine considerare che l'acqua di scarico della toilette fosse la stessa usata per bere.\nNel 1922 il Tempio ospit\u00f2 Ivy Williams, facendo di lei la prima donna avvocato in Inghilterra e nel Galles. Il tempio soffr\u00ec pesantemente i bombardamenti della seconda Guerra Mondiale. Gli attacchi del 19 e 26 settembre del 1940 distrussero la torre dell'orologio della Biblioteca e la Sala, mentre, tra il 10 e l'11 maggio 1941 l'Inn venne colpito da una serie di bombe incendiarie che distrussero l'interno del Temple Church, la Hall, la Biblioteca e molte camere. Gli incendi proseguirono fino al giorno seguente, nonostante l'assistenza dei Vigili del Fuoco e di numerosi avvocati e dipendenti rimasti sul posto, nonostante l'incombente pericolo. Una volta spento definitivamente l'incendio, i sovrintendenti dell'Inner Temple presero la solenne - e rischiosa - decisione di impedire piani di ricostruzione fino a quando non fossero cessate le ostilit\u00e0.\nFu cos\u00ec, che un progetto iniziale venne commissionato solo nel 1944, quando Inner l'Temple contatt\u00f2 la Commissione per i Danni della Guerra (\"War Damages Commission\") ottenendo un risarcimento di \u00a3 1.500.000 per coprire, almeno parzialmente, i danni subiti dai bombardamenti. L'associazione don\u00f2 soltanto \u00a3 1,4 milioni. mentre le rimanenti \u00a3 100'000 furono il frutto di elemosine e donazioni di privati. I ritardi della prima fase della ricostruzione furono dovuti all'architetto che il Temple scelse, il signor Hubert Worthington, il quale fu cos\u00ec lento nel progettare e organizzare i lavori che i Benchers furono costretti a sostituirlo con il suo apprendista pi\u00f9 giovane, un certo T.W. Sutcliffe, ed infine con Sir Edward Maufe. La ricostruzione delle camere erano la priorit\u00e0 principale. La maggior parte dell'opera di restauro fu ultimata nel 1949. L'ultimo passo fu la messa a punto la ricostruzione della Biblioteca, terminato nei primi mesi del 1958 con la riapertura ufficiale al pubblico del 21 aprile dello stesso anno.\nStruttura e gestione.\nStemma.\nLo Stemma (in lingua inglese\" Coat of Arms\") dell'Inner Temple si trova in un blasone diviso in 4 sezioni. Quella corrispondente riguarda la sezione di colore azzurro-bluastro raffigurante un Pegaso rampante. Ufficialmente il merito di questa scelta viene attribuito a Gerard Legh, il quale aveva fornito un resoconto di Robert Dudley mentre recitava la parte del Principe Pallaphilos, uno dei membri dellHonorable Order of Pegasus, durante i festini del Natale del 1561. In alternativa questa raffigurazione, potrebbe trarre origine da alcune delle piastrelle che compongono il Temple Church, in cui si osserva un cavaliere a cavallo con scudo e spada alzati.\nLiberty.\nL'Inner Temple (e parzialmente anche il Middle Temple) \u00e8 una delle poche sopravvissute liberties, un'antica parola indicante una particolare suddivisione geografica. Si trattava di un'area extra-parrocchiale, storicamente non controllata dal governo della Citt\u00e0 di Londra (ed ancora oggi viene giudicato come un ente locale per molti scopi) e fuori dalla giurisdizione ecclesiastica del Vescovo di Londra.\nEdifici.\nCamere.\nL'Inner Temple ospita una serie di edifici dotati di appartamenti residenziali e luoghi di servizio: Il Crown Office Row, il Doctor Johnson, il Farrar, il Francis Taylor, l'Harcourt, lo Hare Court, il King's Bench Walk, il Littleton, la Mitre Court, il Paper, ed il Temple Gardens.\nIl Crown Office Row ora Crown Office \u00e8 il primo edificio (descritto da Charles Dugdale come \"la grande costruzione di mattoni di fronte il giardino\") venne costruito nel 1628, e completamente riedificato nel 1737. Gli edifici attuali sono stati progettati e costruiti da Sir Edward Maufe. Charles Agnello nacque al n \u00b0 2 di Row Crown Office: il suo edificio venne distrutto durante la seconda guerra mondiale.\nIl complesso Harcourt venne costruito nel 1703 da John Banks: consisteva in tre edifici a tre piani, ognuno di 50 metri di larghezza, e 27 metri di larghezza. Venne ricostruito tra il 1832 e il 1833, ma esteticamente non erano particolarmente attraenti. Hugh Bellot disse che: \"\"questi edifici difficilmente potrebbero essere pi\u00f9 sgradevoli\".\" Lo stesso complesso venne ulteriormente ricostruito nel 1941 su progetto di Hubert Worthington. \nIl Tribunale di Hare venne costruito nel 1567 da Nicholas Hare. I lati ovest e sud sono vennero distrutti nell'incendio del 1678. Il 31 maggio 1679 fu dato ordine di sostituire il lato ovest con quattro nuovi edifici a tre piani, finanziati dal Tesoriere (Thomas Hanmer) e dagli inquilini, tra i quali il giudice Jeffreys. La Corte dispone di una pozzo, la cui acqua venne notata nel XIX secolo per la sua notevole purezza.\nGli edifici del King's Bench Walk vennero costruiti nel 1543, distrutti nel grande incendio di Londra del 1666, e ricostruiti nel 1677. [53] Gli edifici prendono il nome dal King's Bench Office, distrutto nell'incendio del 1677. Il complesso venne ricostruito tra il 1678 ed il 1684. Uno degli inquilini del complesso era il celebre Lord Mansfield.\nGli edifici della Mitre Court sono stati edificati nel 1562 da John Fuller, il tesoriere del Tempio. Fra i residenti del complesso vi era Sir Edward Coke. La vera e propria Mitre Court venne eretta nel 1830, su progetto di Robert Smirke. Durante la costruzione gli operai trovato un tesoro di 67 Ghinee risalenti ai regni di Carlo II e Giorgio II, monete successivamente confiscate dal Direttore dei Lavori.\nIl Paper Building venne edificato nel 1610 sul sito degli edifici Heyward. Il nome, Paper, (Carta) \u00e8 dovuto al tipo di materiali con il quale \u00e8 stato costruito: legno, profilati e gesso. Un incendio nel 1838 distrusse tre edifici, immediatamente ricostruiti medianete il progetto di Robert e Sydney Smirke, dopo l'aggiunta di altri due edifici. All'epoca uno dei residenti pi\u00f9 famosi fu John Selden, che condivise una serie di camere con lo stesso Heyward.\nGiardini e Ingresso.\nGli ampi giardini dell'Inner Temple, vennero costruiti verso l'anno 1601, e successivamente arricchiti, nel 1618, con una serie di ringhiere decorate. Tra il Pegaso Temple e il Grifone di Gray's Inn, esisteva un forte legame. Al giardino, nel 1730 vennero aggiunti dei cancelli in ferro, ancora oggi presenti. I giardini contengono diversi punti di riferimento, tra cui un orologio solare costruito nel 1707, un paio di cisterne risalenti al 1730, e una statua in piombo di Blackmoor di John Nost, trasferita dal Clifford's Inn quando questo edificio venne distrutto. Nel corso del XVIII secolo venne trapiantato da Edward Northey, un gruppo di alberi, adatto al sostentamento di uccelli, e nel suo caso particolare ad una colonia di corvi che il bencher aveva importato dai suoi possedimenti di Epsom . I giardini erano gi\u00e0 noti per le loro rose e William Shakespeare sosteneva che la Guerra delle due rose ebbe inizio proprio nei Giardini dell'Inner Temple.\nSi suppone che il Gateway (Il cancello), situato nella parte superiore dell'Inner Temple Lane lungo Fleet Street, sia tuttora posizionato nello stesso luogo dalla fondazione dei Templi, per opera dei Cavalieri templari. Nel 1610 venne ricostruito da John Bennett, Serjeant-at-Arms del Re (un ruolo che consisteva nell'incaricare persone autorevoli a mantenere l'ordine durante le riunioni), e di nuovo ricostruito nel 1748. L'edificio situato al di sopra del cancello (che non \u00e8 di propriet\u00e0 dell'Inn) \u00e8 noto per essere stato la Camera del Consiglio di Enrico Federico Stuart, Principe di Galles e di Carlo, Principe di Galles, futuro Carlo I.\nHall.\nLa Sala (\"Hall\") originale dell'Inner Temple \u00e8 il refettorio costruito a suo tempo dai Cavalieri Templari, nell'VIII secolo circa. La sala fu oggetto di ristrutturazioni sia nel 1606 che nel 1629, ma nel 1816 anche se si trovava ancora in cattive condizioni, i responsabili si limitarono solo a sostituire delle travi marcite e ristrutturando un muro di mattoni diroccato. A seguito delle cattive condizioni e del crescente numero di avvocati, il muro, nel 1868 venne finalmente demolito. Al suo posto sorse una sala pi\u00f9 grande in stile gotico, progettata da Sydney Smirke, e inaugurata il 14 maggio 1870 dalla Principessa Luisa. Il nuovo padiglione era lungo 34 metri, largo 15, alto 14, e dotato di vetrate che riproducevano gli stemmi dei Tesorieri del Tempio, noti dal 1506 . L'architettura della sala si completa con due porte, una a sud e una a nord, le quali, secondo William Dugdale, non sono che i resti di un \"g\"rande paravento intagliato\"\" eretto nel 1574.\nLa Hall venne distrutta durante la seconda guerra mondiale. La ricostruzione vide, nel 1952, la Regina Elisabetta II, porre la prima pietra. L'edificio venne progettato da Hubert Worthington e inaugurato nel 1955, come parte di un complesso che comprende la Hall, la Biblioteca e le Camere dei Benchers.\nBiblioteca.\nDella Biblioteca originale, che inizialmente occupava una sola stanza, si hanno testimonianze fin dal 1506. Non era comunque strettamente dedicata alla lettura, in quanto veniva utilizzata dagli avvocati anche per mangiare e bere, e, negli anni successivi vi si svolgevano anche dei dibattiti. Nel 1607 venne aggiunta da Edward Coke una seconda stanza, alla quale don\u00f2 un anno dopo una copia della sua opera \"Reports. \"La Biblioteca di Inner Temple era di gran lunga la biblioteca pi\u00f9 fornita rispetto alle altre presenti nell'Inns of Court, e \"\"pose questo posto all'avanguardia rispetto alle altre societ\u00e0\". La Biblioteca rifiut\u00f2 nel 1654, di accettare i manoscritti di John Selden, dato che era probabile che le dimensioni della collezione era tale che avrebbe richiesto la costruzione di un ulteriore edificio; ad ogni modo, tale rifiuto fu considerata \"la pi\u00f9 grande perdita che la Biblioteca dell'Inner Temple abbia da sempre sostenuto\"\". La Biblioteca venne completamente distrutta nel Grande incendio di Londra, ma ricostruita verso la fine dell'anno 1668. Un secondo incendio di minore portata, nel 1679, richiese il sacrificio di buona parte della biblioteca allo scopo di salvare le Hall.\nNel 1707 all'Inner Temple vennero offerti i Manoscritti Petyt e una somma di 150 sterline per costruire una nuova libreria di tre stanze; venne completata all'incirca due anni pi\u00f9 tardi. Fu subito nominato un bibliotecario, pratica che continua ancora al giorno d'oggi. Sono state effettuate alcune modifiche nel 1867, nel 1872 e nel 1882, anno in cui i lavori hanno esteso la Biblioteca a otto camere. Una nuova Biblioteca venne costruita nel XIX secolo sul sito della precedente, mentre l'ala nord venne completata nel 1882, e conteneva circa 26.000 volumi di diritto, e 36.000 testi storici e inerenti a tematiche sull'architettura. Questo edificio venne distrutto durante la seconda guerra mondiale, e, anche se alcuni dei manoscritti pi\u00f9 rari furono trasferiti fuori sede, vennero perduti ben 45.000 libri. Nel 1958 venne costruita un'altra biblioteca che attualmente ospita circa 70.000 libri.\nTemple Church.\nLa Temple Church fu descritta come \"la pi\u00f9 bella delle quattro chiese circolari ancora esistenti a Londra\". La volta originale venne costruita nel 1185 dai Cavalieri Templari e consacrata dal Patriarca di Gerusalemme il 10 febbraio del 1185. La chiesa era molto apprezzata in questo periodo. In essa \u00e8 sepolto Guglielmo il Maresciallo, mentre Enrico III elaborava i piani per il suo sfruttamento, prima di passare all'Abbazia di Westminster. Dopo la caduta dei Templari, la chiesa, insieme al resto del Tempio, venne affidato ai Cavalieri Ospitalieri, e da l\u00ec pass\u00f2 a Enrico VIII, che nomin\u00f2 un sacerdote, conosciuto come il Maestro del Tempio (\"Master of the Temple). Giacomo I promulg\u00f2 la \"Royal Charter, un documento che definisce diritti e doveri; il sovrano garant\u00ec l'indipendenza dell'Inner e del Middle Temple, a condizione che i Templi mantenessero l'integrit\u00e0 della chiesa, un requisito che \u00e8 ancora attuale. Durante il regno di Carlo II le eleganti colonne che avevano dominato la chiesa vennero coperte con un rivestimento in legno di quercia spesso 2,4 metri. Nel 1707 la chiesa fu oggetto di ristrutturazioni sul lato est, mentre l'esterno dei lati nord ed est vennero riparati solo trent'anni dopo, nel 1737. Ulteriori interventi di ristrutturazione ebbero luogo nel 1811, ma il restauro principale fu effettuato nel 1837, quando Robert Smirke riqualific\u00f2 il lato sud e rimosse la maggior parte del rivestimento ligneo. Questi interventi sono stati seguiti da una serie di altri restauri nel 1845, i cui frutti hanno portato all'abbassamento del pavimento alla sua altezza originale, alla rimozione della brutta calce, aggiunta un secolo prima, e ha condotto alla scoperta lungo la zona est, di una piscina marmorea (un bacino poco profondo collocato nei pressi dell'altare). Tutto questo lavoro, tuttavia, venne distrutto il 10 maggio 1941 durante la seconda guerra mondiale, quando diverse bombe incendiarie sventrarono la chiesa. Nel corso del decennio successivo la chiesa venne restaurata, e riconsacrata nel 1954 dall'Arcivescovo di Canterbury."}
{"id": "915036", "revid": "35707", "url": "https://it.wikipedia.org/wiki?curid=915036", "title": "Brutti sporchi e cattivi", "text": ""}
{"id": "915038", "revid": "599", "url": "https://it.wikipedia.org/wiki?curid=915038", "title": "Ryazan", "text": ""}
{"id": "915039", "revid": "73843", "url": "https://it.wikipedia.org/wiki?curid=915039", "title": "Luigi Navone", "text": "Biografia.\n\u00c8 forse la figura che maggiormente rappresenta, sotto l'aspetto artistico, le tensioni del lungo periodo dei due principali conflitti, e relativi dopoguerra, del XX secolo. La sua opera non \u00e8 inquadrabile in schemi rigidi in rapporto a particolari periodi e scuole. \u00c8 difficile ricostruire esattamente il cammino anteguerra dello scultore, considerata la sua avversione per il regime fascista, comune ad altri come Adolfo Lucarini, e per la sua simpatia per l'anarchia.\nAlcuni suoi bozzetti sono tuttora depositati presso lo studio dell'artista genovese Sante Parodi, di cui il Navone in qualche misura fu maestro. Alcuni di essi sono strumento di comunicazione di rara vitalit\u00e0 realistico-espressionista, come il \"Gruppo degli operai\". Tali bozzetti comprendono anche una serie di studi per la tomba dell'attore Gilberto Govi, con cui il Navone aveva rapporti in riferimento a progetti relativi alla tomba dell'attore presso il cimitero monumentale di Staglieno; la tomba di Giberto Govi sar\u00e0 realizzata da Guido Galletti.\nDopo guerra.\nNel secondo dopoguerra e nel periodo bellico si trovano ad operare a Genova un gruppo di scultori della \"vecchia generazione\", non sono accomunati peraltro dallo stesso \"metodo linguistico\". Fra questi si ricordano Servettaz , Raimondi, Camillo Maine , assieme ai \"giovani\" Edoardo Alfieri, Lorenzo Garaventa, Antonietta Raphael-Mafai (che si trova a Genova ospite di Della Ragione), Sandro Cherchi, Agenore Fabbri , Roberto Bertagnin (genero di Arturo Martini) e lo stesso Navone.\nSaranno costoro punto di riferimento per molti scultori del panorama genovese del secondo dopoguerra. Alfieri e Garaventa tenteranno un avvicinamento alle avanguardie; Raphael si dedicher\u00e0 allo sviluppo del suo rapporto con l'arcaismo nel suo temporaneo soggiorno genovese; Fabbri e Navone rivisiteranno, in modo autenticamente autonomo, alcune espressioni del realismo, mentre Bertagnin proceder\u00e0 nello studio personale del linguaggio martiniano.\nQuesto gruppo di \"giovani\" avr\u00e0 un ruolo storico importante nel coniugare impegno politico-sociale con scultura. Nell'estate del 1945 dettero vita infatti all'associazione di artisti \"Libera\" di cui facevano parte sia lo stesso Navone che Giovanni Governato (legato, anche attraverso il rapporto con Filippo Tommaso Marinetti, all'impresa di Fiume) mentre, nello stesso anno, venne aperta la galleria \"Isola\", di indirizzo non \"allineato\" ma finanziata dal quotidiano comunista \"l'Unit\u00e0\", di indirizzo non allineato, che subir\u00e0, come altre istanze legate al PCI, ma non esattamente in linea, l'attacco di Palmiro Togliatti, su un articolo di \"Rinascita\" del 1948, contenente un richiamo al ritorno al realismo.\nPer quanto riguarda l'attivit\u00e0 di Navone prima della seconda guerra mondiale ricordiamo: l'esposizione della \"Madre\" del 1937 alla Sindacale di Genova e dello stesso periodo il \"ritratto di Leopardi\" del 1938, in cui si vede l'influsso di Adolfo Wildt , soprattutto per quanto riguarda l'impostazione della patina superficiale; passando al primo dopoguerra \u00e8 di gran interesse \"Maternit\u00e0\", che ebbe il primo premio per la scultura alla Regionale del 1946, sempre nello stesso anno nella \"Mostra di arte sociale\" ricevette il premio PSIUP per \"Gli stati sociali\" o \"Giustizia\".\nElenchiamo ora una serie di opere di vari anni presso luoghi pubblici: \"Angioletto per tomba\" propriet\u00e0 Marsano del 1935; \"Coppa con Vittoria\", bocciofila Roma di Genova Staglieno del 1938; \"Tomba Odetti (Ecce homo)\" cimitero Staglieno del 1939; genericamente nella seconda met\u00e0 degli anni trenta si ricordano la \"Tomba Oneto (Cristo)\" e la \"Tomba Serrusi\" sempre a Staglieno. Per il periodo del secondo dopoguerra: \"Angelus\", tomba Dellacasa, nel 1953 \"La resurrezione di Lazzaro\", tomba Fioccardi e nel 1954 la \"Tomba Cristofanni (crocifisso)\" e ancora sempre nel cimitero monumentale di Genova la \"Tomba Firmino Ravecca\" e la \"Tomba Carenzo\".\nUno studio rigoroso e approfondito e unico, sul Navone e altri \"giovani\", sia sul versante artistico che su quello storico sociale \u00e8 riportato nel capitolo \"Scultura ed Impegno\" ne \"La scultura a Genova e in Liguria\" di Franco Sborgi direttore del corso di specializzazione Storia Arte Contemporanea all'Universit\u00e0 di Genova."}
{"id": "915053", "revid": "1543377", "url": "https://it.wikipedia.org/wiki?curid=915053", "title": "Jean Froissart", "text": "Per secoli, le \"Chroniques\" di Froissart sono state riconosciute come la massima espressione del rinascimento cavalleresco dell'Inghilterra e della Francia del XIV secolo. La sua opera \u00e8 anche una delle fonti pi\u00f9 importanti riguardo alla prima met\u00e0 della guerra dei cent'anni. Delle guerre del XIV secolo, Froissart colse soprattutto gli aspetti cavallereschi, celebrando il valore e l'ideale d'onore e si mise in luce per lo stile da \"imagier\".\nBiografia.\nPoco si conosce riguardo alla vita di Froissart, e quel poco si ricava dalle sue opere. Nacque a Valenciennes, in quella che allora era la contea di Hainaut; i suoi scritti indicano che probabilmente suo padre era un pittore di insegne araldiche. Froissart si impieg\u00f2 inizialmente nel commercio, poi entr\u00f2 a far parte del clero.\nVerso i 24 anni si diede alla poesia ed entr\u00f2 alla corte di Filippa di Hainaut, consorte di Edoardo III d'Inghilterra.\nLe memorie relative al periodo al servizio di Filippa, tra 1361 e 1369, furono raggruppate, insieme al resoconto di altri avvenimenti di cui fu testimone, nel primo libro delle sue \"Chroniques\".\nViaggi\u00f2 in Inghilterra, Scozia, Galles, Francia, Fiandre e Spagna, raccogliendo materiale per la sua cronaca. Fu presente a Milano al matrimonio tra Lionello di Anversa, figlio di Filippa, e Violante Visconti, figlia di Galeazzo II Visconti. Al matrimonio erano presenti anche altri grandi scrittori dell'epoca, come Geoffrey Chaucer e Francesco Petrarca.\nDopo la pubblicazione del primo libro, e dopo la morte di Filippa, Froissart godette della protezione di Giovanna di Brabante, e di altri potenti.\nEbbe in ricompensa il beneficio ecclesiastico di Estinnes, un villaggio nei pressi di Binche; divenne poi canonico di Chimay, liberandosi cos\u00ec da preoccupazioni finanziarie per poter intraprendere nuovi viaggi di studio.\nTorn\u00f2 in Inghilterra nel 1395 ma sembr\u00f2 deluso dai cambiamenti avvenuti dal suo ultimo viaggio, cambiamenti che considerava la fine della cavalleria. La data precisa e le circostanze della sua morte sono sconosciute; sembra abbia trascorso l'ultima parte della sua vita all'abbazia di Sainte-Mon\u00e9gonde di Chimay."}
{"id": "915059", "revid": "1305772", "url": "https://it.wikipedia.org/wiki?curid=915059", "title": "Pretestato", "text": ""}
{"id": "915060", "revid": "125320612", "url": "https://it.wikipedia.org/wiki?curid=915060", "title": "Bernardo Antonio Vittone", "text": "Era figlio del mercante in stoffe Giuseppe Nicolao Vittone (discendente a sua volta da tessitori originari di Cambiano nel chierese) e di Francesca Maria Comune, sorella di Cristina Maria Comune, sposa dell'architetto Giovanni Giacomo Plantery.\n\u00c8 comunemente considerato uno dei maggiori esponenti del Barocco piemontese, insieme a Guarino Guarini, Filippo Juvarra, Benedetto Alfieri.\nBiografia.\nNato a Torino da una famiglia originaria di Cambiano, in giovane et\u00e0 rimase orfano del padre e crebbe con il fratello Filiberto Matteo, canonico del Duomo di Torino, il quale gli diede, seguendo le volont\u00e0 testamentarie paterne, un'accurata educazione. La casa torinese dei Vittone, con la bottega di tessuti, prospettava su Piazza delle Erbe, dal lato settentrionale, con un portico di origini medioevali.\nIl fratello canonico e probabilmente lo zio materno, l'architetto Giovanni Giacomo Plantery (Sindaco di Torino nel 1726 e nel 1751), si occuparono della sua formazione, iniziandolo allo studio dell'architettura. Fu probabilmente il fratello canonico a presentare Bernardo all'architetto Filippo Juvarra, verso la met\u00e0 degli anni venti. Il debito dell'architetto torinese nei confronti del grande Messinese \u00e8 stato pi\u00f9 volte da Vittone stesso confermato nei suoi scritti (dove lo defin\u00ec \"Il mio maestro\"). Negli stessi anni Vittone fu anche allievo dell'architetto Giuseppe Nicolis di Robilant, di cui rimane soltanto un'attestazione firmata. Nell'anno accademico 1724-25 \u00e8 testimoniata la sua presenza come allievo del corso di matematica tenuto dall'abate Ercole Corazzi all'Universit\u00e0 di Torino, dove partecip\u00f2 ad un'esercitazione progettuale sulla certosa di Collegno, allora in corso di progettazione da parte di Filippo Juvarra (Binaghi, 2016, p. 87), assieme ad Ignazio Castelli e ad altri allievi. Avviatosi alla professione di architetto (il primo progetto certo \u00e8 il palazzo Rubatti in contrada di Po a Torino risalente al 1727), Vittone fu probabilmente anche coinvolto in cantieri juvarriani.\nRecuperato nel settembre 1731 l'intero asse ereditario della sua famiglia, un mese dopo fu a Roma per partecipare al Concorso Clementino indetto dall'Accademia nazionale di San Luca per il 1732. Il tema, una citt\u00e0 in mezzo al mare, venne affrontato dall'architetto con grande abilit\u00e0; il risultato gli valse il primo premio, l'ingresso quale Accademico di merito all'Accademia e un notevole incoraggiamento in denaro da parte del sovrano sabaudo.\nA Roma Vittone partecip\u00f2 con un progetto al concorso per la facciata della basilica di San Giovanni in Laterano, esegu\u00ec il disegno di un tempio dedicato a Mos\u00e8 e realizz\u00f2 numerose copie da disegni originali di Carlo Fontana posseduti dal cardinale Alessandro Albani. Tali disegni, assieme all'esperienza juvarriana, costituirono gli elementi fondamentali della sua formazione.\nRipartito per il Piemonte nella primavera del 1733 con una tappa a Firenze, riprese negli anni successivi l'attivit\u00e0 nella sua regione d'origine; oper\u00f2 come architetto in proprio e insegn\u00f2 nel contempo Matematica ed Architettura Civile presso il Collegio delle Province, il cui palazzo torinese fu innalzato da lui stesso (1736 e segg.).\nAlla morte di Juvarra alcuni suoi cantieri, quali la Chiesa di Sant'Andrea a Chieri, furono portati avanti da Vittone in totale autonomia progettuale. Anche taluni committenti di Juvarra, come i conti Roero di Guarene e Solaro di Govone, furono successivamente in rapporti con Vittone.\nNel 1738 entr\u00f2 nel suo studio come allievo il dotato Giovanni Battista Borra, destinato ad una luminosa carriera di archeologo, disegnatore e architetto, tra Medio Oriente, Inghilterra e Piemonte. Negli stessi anni Vittone si avvalse di altri collaboratori, tra i quali spicca l'architetto carignanese Giovanni Battista Galletto, curiosa figura di erudito, esperto di scienze cabalistiche, al limite dell'esoterico, autore del saggio finale delle vittoniane \"Istruzioni diverse\" (1766).\nVittone fu autore di edifici sacri e di servizio (ospizi, collegi, ospedali, riplasmazione del palazzo dell'Universit\u00e0 di Torino, il non realizzato Complesso diocesano di Pinerolo), ma \u00e8 noto soprattutto per le sue celebri chiese, in particolare quelle a pianta centrale, di grande, incontenibile inventiva, dove la luce gioca un ruolo essenziale nell'animare quasi magicamente le strutture interne. In alcuni casi (Santuario del Valinotto, San Bernardino a Chieri, Santa Chiara a Bra,) il flusso luminoso, filtrato dalle aperture, \u00e8 frutto di un'immagine simbolica (il Nome di Ges\u00f9 raggiante, ad es., in San Bernardino). A Bra il Vittone progetter\u00e0 anche parte del palazzo municipale (1732).\nA partire dal 1750 circa, il suo linguaggio, dapprima segnato dalle meraviglie \"alla Bernina\" fatte di luci nascoste e misteriose, lasci\u00f2 il passo a una luminosit\u00e0 specchiata e trionfante, in sintonia con il mutamento generale del gusto verso un classicismo alla francese presente in misura senz'altro pi\u00f9 cospicua nell'architettura di Benedetto Alfieri.\nLavor\u00f2 principalmente in Torino e provincia, ma anche in altre zone del Piemonte sabaudo (compresa Nizza).\nNegli anni ebbe numerosi allievi e collaboratori, come Tommaso Guerrino, Pietro Bonvicini, Mario Quarini, Giacomo Maria Contini; ad alcuni di loro trasmise anche la vocazione alla ricerca teorica. Il giovane architetto milanese Marcellino Segr\u00e9, nell'atto di presentarsi a Giuseppe Piermarini per lavorare alla villa Reale di Monza, vant\u00f2 tra i suoi titoli di merito l'apprendistato con Vittone.\nSvilupp\u00f2 soprattutto negli anni sessanta, parallelamente al lavoro di architetto, l'attivit\u00e0 di prestatore di denaro a interesse, spalleggiato in questo dal fido notaio torinese Malacria e dal suo procuratore per i beni e gli affari chieresi notaio Ottavio Talpone. In questi anni (1763-1770) Vittone ha abitazione e studio in un casino posto all'interno del palazzo dei marchesi Ferrero d'Ormea, a Torino.\nIl 19 ottobre 1770, in un momento di grande attivit\u00e0 dello studio, l'architetto venne colto da un colpo apoplettico che lo condusse alla morte nel suo appartamento di via Arsenale. Venne sepolto il 21 successivo nel sepolcro di famiglia posto nella chiesa di San Carlo a Torino. Nei mesi successivi part\u00ec una grande operazione di riscossione di crediti da parte dei misuratori dello studio, soprattutto da Contini; Bonvicini ne raccolse il testimone per quanto riguarda gli impegni con il cardinale Carlo Vittorio Amedeo Ignazio delle Lanze, mentre Giovanni Battista Galletto custod\u00ec i volumi rimasti inediti delle sue lezioni e dispense.\nI disegni.\nL'archivio dei disegni di Vittone fu disperso negli anni successivi alla morte. Una parte fu probabilmente comperata dall'architetto Andrea Cattaneo e pass\u00f2 alla sua morte nelle mani di Pelagio Palagi (oggi alla Biblioteca dell'Archiginnasio di Bologna). Altri disegni della serie appartenuta a Cattaneo finirono a Parigi agli inizi del Novecento e sono oggi raccolti in due album al \"Mus\u00e9e des Arts D\u00e9coratifs\" (decurtati dei disegni di mano di Cattaneo finiti in altre serie). Una terza raccolta \u00e8 presente nei Musei Civici torinesi, nella serie gi\u00e0 appartenuta all'architetto Vandone di Cortemilia. Alla Biblioteca Reale di Torino \u00e8 presente inoltre un volume di tavole intitolato \"L'Architetto Civile\", formato essenzialmente da disegni preparatori delle incisioni dei due trattati pubblicati. Gli archivi comunali e di Stato piemontesi accolgono a loro volta materiale documentario e figurativo dell'attivit\u00e0 di Vittone, cos\u00ec come l'Archivio dell'Accademia di San Luca a Roma.\nLe sue copie da disegni di Carlo Fontana sono importanti anche per la ricostruzione dell'archivio dei disegni di Fontana stesso, come dimostrano gli studi a questo riguardo di Hellmut Hager."}
{"id": "915071", "revid": "119498185", "url": "https://it.wikipedia.org/wiki?curid=915071", "title": "Mette Jacobsen", "text": "Specializzata nello stile libero e nella farfalla ha partecipato a quattro edizioni olimpiche, a partire da Barcellona 1992. Nella sua carriera ha vinto anche medaglie nel dorso."}
{"id": "915074", "revid": "287204", "url": "https://it.wikipedia.org/wiki?curid=915074", "title": "Eva Risztov", "text": ""}
{"id": "915077", "revid": "767487", "url": "https://it.wikipedia.org/wiki?curid=915077", "title": "Pon\u011bdra\u017e", "text": "Pon\u011bdra\u017e \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "915078", "revid": "767487", "url": "https://it.wikipedia.org/wiki?curid=915078", "title": "Fruttosio 2,6-bisfosfato", "text": "Il fruttosio 2,6-bisfosfato \u00e8 un derivato del fruttosio che pur non essendo un composto intermedio del metabolismo dei carboidrati ne regola finemente le dinamiche. Il metabolismo dei carboidrati (glicolisi/gluconeogenesi) ha 3 cicli del substrato e quindi 3 potenziali punti di controllo del flusso glicolitico nei confronti di quello gluconeogenico e viceversa. Il flusso netto attraverso il ciclo del substrato, creato dalle reazioni opposte della PFK (fosfofruttosio chinasi) e della FBPasi (fruttosio bisfosfatasi), \u00e8 determinato dalla concentrazione di fruttosio 2,6-bisfosfato (F2,6P).\nLa concentrazione del F2,6P dipende dalla sua velocit\u00e0 di sintesi e degradazione da parte degli enzimi PFK-2 (sintesi) e FBPasi-2(degradazione), che si trovano in domini differenti sulla stessa proteina omodimerica con peso molecolare di circa 100kD. Questo enzima bifunzionale \u00e8 regolato da un processo di fosforilazione/defosforilazione catalizzato da protein-chinasi A (PKA) e dalla fosfoproteina fosfatasi (PP1) rispettivamente. L'equilibrio tra glicolisi e gluconeogenesi \u00e8 quindi sottoposto a controllo ormonale. Per esempio se nel sangue c'\u00e8 poco glucosio, interviene l'ormone peptidico glucagone che fa aumentare la concentrazione del cAMP e quindi la PKA, con conseguente fosforilazione e quindi inattivazione del dominio enzimatico della PFK-2 e attivazione del FBPasi(diminuzione della concentrazione di F2,6P). Il risultato \u00e8 un aumento della via gluconeogenica. Viceversa se c'\u00e8 molto glucosio nel sangue interviene l'insulina che a sua volta attiva la PP1 che defosforila e quindi attiva la PFK-2 e disattiva la FBPasi (aumento della concentrazione di F2,6P) con risultato un aumento della via glicolitica.\nIl fruttosio 2,6-bisfosfato si forma da una piccola parte di fruttosio 6-fosfato prodotto nella glicolisi e sottratto grazie all'azione di un enzima bifunzionale. \nIl fruttosio 2,6-bisfosfato oltre ad essere un attivatore della fosfofruttochinasi PFK (enzima glicolitico) \u00e8 un potente inibitore della fruttosio bisfosfatasi FBPasi (enzima gluconeogenico).\nNei tessuti non gluconeogenici, come il muscolo, F2,6P \u00e8 controllata in maniera differente per la presenza di isoenzimi differenti di PFK-2/FBPasi-2. Per esempio nel muscolo cardiaco la fosforilazione dell'enzima PFK-2 lo attiva invece di inibirlo. L'isoenzima del muscolo scheletrico, invece, non ha siti di fosforilazione, quindi \u00e8 indipendente dalle variazioni del cAMP."}
{"id": "915080", "revid": "767487", "url": "https://it.wikipedia.org/wiki?curid=915080", "title": "Pon\u011bdr\u00e1\u017eka", "text": "Pon\u011bdr\u00e1\u017eka \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "915083", "revid": "110157", "url": "https://it.wikipedia.org/wiki?curid=915083", "title": "Popel\u00edn", "text": "Popel\u00edn \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "915089", "revid": "331409", "url": "https://it.wikipedia.org/wiki?curid=915089", "title": "P\u0159\u00edbraz", "text": "P\u0159\u00edbraz \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "915090", "revid": "767487", "url": "https://it.wikipedia.org/wiki?curid=915090", "title": "Rap\u0161ach", "text": "Rap\u0161ach \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "915097", "revid": "2051852", "url": "https://it.wikipedia.org/wiki?curid=915097", "title": "\u00c9va Risztov", "text": "Nel primo periodo della carriera, specializzata nella farfalla e nei misti ha raggiunto il quarto posto nella gara dei 400\u00a0m misti alle Olimpiadi di Atene 2004. Nel 2005 si \u00e8 ritirata dalle gare e ha cessato gli allenamenti. Nel 2009 \u00e8 ritornata nelle gare di lunghe distanze e nei 10\u00a0km sl. Nel 2012 ha vinto la medaglia d'oro alle Olimpiadi di Londra nei 10\u00a0km sl. Si \u00e8 ritirata definitivamente nel febbraio del 2017."}
{"id": "915098", "revid": "92723", "url": "https://it.wikipedia.org/wiki?curid=915098", "title": "Horody\u0161\u010de", "text": "Horody\u0161\u010de () \u00e8 una citt\u00e0 sita lungo le rive del fiume Vil\u0161anka nell'Oblast di \u010cerkasy, Ucraina centrale. Fino al 2020 \u00e8 stato centro amministrativo del distretto omonimo, in seguito soppresso. Ha una popolazione stimata attorno alle 15.491 unit\u00e0."}
{"id": "915100", "revid": "117973440", "url": "https://it.wikipedia.org/wiki?curid=915100", "title": "Mitsubishi Space Star", "text": "La Mitsubishi Space Star \u00e8 un'automobile compatta prodotta dalla Mitsubishi Motors Corporation nell'azienda olandese NedCar (ex stabilimento della DAF) dal 1998 al 2005. \nNel 2013, Mitsubishi ha iniziato a vendere la sesta generazione dell'autovettura Mirage con il nome di Space Star in alcune aree d'Europa, a causa dei diritti legali relativi all'utilizzo del nome Mirage.\nStoria.\nNel 1996 la Mitsubishi approv\u00f2 il progetto MGX di una monovolume compatta destinata soprattutto al mercato europeo dove questo segmento stava trovando rapidamente numerosi consensi tra il pubblico; venne studiata una vettura che potesse coniugare quindi dimensioni contenute ad un abitacolo spazioso. Nel 1997 viene ufficializzato che il nome del progetto MGX di produzione sar\u00e0 \"Space Star\" e la casa giapponese, insieme alla NedCar, investono circa 515 milioni di dollari per la produzione della vettura nello stabilimento olandese di Born.\nIl modello di produzione venne svelato il 27 febbraio del 1998 con la presentazione al salone di Ginevra per poi essere introdotta sul mercato nell'autunno dello stesso anno. \nLa Space Star proponeva una carrozzeria monovolume compatta su piattaforma condivisa con la Mitsubishi Carisma e la Volvo S40 e venne prodotta nello stabilimento NedCar nei Paesi Bassi. Il telaio di base \u00e8 una struttura a trazione anteriore con motore anteriore in posizione trasversale, il passo \u00e8 di 2,50 metri. Le sospensioni anteriori possiedono una geometria a ruote indipendenti di tipo MacPherson con barra stabilizzatrice mentre le posteriori sono di tipo indipendenti multilink con barra stabilizzatrice.\nDisponeva di 4 motorizzazioni, tre a benzina e una a gasolio (quest'ultima di origine Renault). \nGli esperti hanno messo in evidenza la sua affidabilit\u00e0, abitabilit\u00e0 e spaziosit\u00e0, che hanno conferito alla vettura un buon successo commerciale, mentre un difetto della macchina pu\u00f2 essere la scarsa ripresa. \nNel 2001 la Space Star fu sottoposta ai crash test dell'Euro NCAP e ricevette una valutazione di tre stelle per la sicurezza dei suoi passeggeri adulti e di due stelle per la sicurezza dei pedoni. \nAll'inizio del 2005 la Mitsubishi ha esaurito la produzione, ritirandola dal mercato.\nRiutilizzo del nome.\nIl nome \"Space Star\" \u00e8 stato proposto nuovamente nel 2012 per rinominare la versione della Mitsubishi Mirage commercializzata in Europa. Tale modello, che in Giappone \u00e8 giunto alla sua sesta generazione ed \u00e8 stato introdotto gi\u00e0 l'anno prima, propone in questo caso una carrozzeria berlina a 2 volumi simile a quelle delle pi\u00f9 diffuse utilitarie e superutilitarie europee. \u00c8 quindi una vettura che si pone a met\u00e0 tra il segmento A ed il segmento B. I suoi motori sono due, entrambi a tre cilindri a benzina, da un litro e da 1.2 litri di cilindrata, con potenze di rispettivamente 72 e 80 CV. Nel 2016 viene sottoposta a un restyling che coinvolge sia gli interni che gli esterni."}
{"id": "915102", "revid": "775372", "url": "https://it.wikipedia.org/wiki?curid=915102", "title": "Visayas Centrale", "text": "Visayas Centrale (in tagalog: \"Gitnang Kabisayaan\"; in inglese: \"Central Visayas\") \u00e8 la regione centrale dell'arcipelago filippino delle Visayas, macroregione del centro delle Filippine.\nLe province che fanno capo a questa regione, ufficialmente la Regione VII, sono: Bohol, Cebu, Negros Oriental e Siquijor.\nGeografia fisica.\nLa regione \u00e8 posta al centro delle Visayas che a loro volta sono al centro delle Filippine. Ad ovest c'\u00e8 l'unico confine terrestre, quello con Visayas Occidentale, col quale \u00e8 condivisa l'isola di Negros. Le altre regioni circostanti sono separate da bracci di mare o canali: Bicol a nord, Visayas Orientale ad est, Mindanao Settentrionale a sud.\nLe quattro province che compongono la regione corrispondono alle quattro isole maggiori della stessa, con la particolarit\u00e0 di Negros, la pi\u00f9 occidentale, bagnata ad ovest dal Mare di Sulu, che appartiene a Visayas Centrale solo per la parte occupata da Negros Oriental. \nL'isola principale \u00e8 Cebu (circa 5.000\u00a0km\u00b2) dalla forma stretta e allungata in direzione nord-sud, con il lato occidentale tutto rivolto verso Negros e quello nord-orientale rivolto verso la provincia di Leyte a nord (con le isole Camotes) e verso l'isola di Bohol a sud. Quest'ultima (4.000\u00a0km\u00b2), ha una forma approssimativamente circolare ed ha a nord-est l'isola di Leyte e a sud il mare di Bohol, oltre il quale c'\u00e8 l'isola di Mindanao. Infine Siquijor (340\u00a0km\u00b2), una delle pi\u00f9 piccole province filippine, sul mare di Bohol, a sud di Cebu e ad est di Negros.\nSuddivisioni amministrative.\nLa regione si divide in 4 province. Vi sono 14 citt\u00e0 componenti (2 di queste, Cebu e Mandaue godono i diritti di \"citt\u00e0 privilegiata\") e 118 municipalit\u00e0.\nL'area metropolitana di Metro Cebu che comprende sei delle citt\u00e0 della regione (tutte quelle della provincia di Cebu, ad eccezione di Bogo e Toledo), \u00e8 il secondo agglomerato urbano dell'intero Paese.\nSociet\u00e0.\nLingue e dialetti.\nLa lingua largamente pi\u00f9 diffusa \u00e8 il cebuano. Nell'isola di Bohol si parla una sua variante, il boholano, mentre nelle isole Camotes si parla una lingua molto simile, il porohanon."}
{"id": "915107", "revid": "818842", "url": "https://it.wikipedia.org/wiki?curid=915107", "title": "Volvo 740", "text": ""}
{"id": "915108", "revid": "6923", "url": "https://it.wikipedia.org/wiki?curid=915108", "title": "Volvo 760", "text": ""}
{"id": "915109", "revid": "6923", "url": "https://it.wikipedia.org/wiki?curid=915109", "title": "Volvo 780", "text": ""}
{"id": "915113", "revid": "767487", "url": "https://it.wikipedia.org/wiki?curid=915113", "title": "The Very Best of Era", "text": "The Very Best of Era \u00e8 la seconda raccolta del gruppo new age francese Era, pubblicata il 10 febbraio 2005. Molto pi\u00f9 conosciuta della raccolta precedente \"The Legend\", \u00e8 un doppio CD, in cui il primo disco raccoglie 16 brani di grande successo (tra cui l'inedito \"I Believe\"), e il secondo \u00e8 il DVD \"The Complete Era Video Collection\", contenente tutti i video ufficiali."}
{"id": "915116", "revid": "767487", "url": "https://it.wikipedia.org/wiki?curid=915116", "title": "Maison Ikkoku (film)", "text": "Maison Ikkoku \u00e8 un film del 1986 diretto da Shin'ichir\u014d Sawai, adattamento live action della serie omonima di manga e anime firmati Rumiko Takahashi.\nTrama.\nKy\u014dko Otonashi \u00e8 la nuova manager dello stabilimento Ikkoku, dopo aver ottenuto tale incarico dal padre del suo defunto marito. La ragazza \u00e8 molto graziosa e gli inquilini notano subito la sua bellezza, specialmente Godai, un ragazzo perseguitato dalla sfortuna e deriso dai suoi vicini di stanza che si mette in testa di conquistare il cuore della donna.\nMa Godai non \u00e8 ancora un uomo. A stento riesce a diplomarsi e non pu\u00f2 permettersi di mantenere una donna con i lavoretti part time con cui paga l'affitto della sua stanza. Durante tutto questo tempo Ky\u014dko si rende conto che anche lei prova qualcosa per il ragazzo, ma si sente in qualche modo ancora legata al suo vecchio compagno, morto appena dopo sei mesi di matrimonio. La donna si ritrova quindi combattuta tra il desiderio di avere un uomo con s\u00e9 e la sua fedelt\u00e0 verso il marito defunto.\nDurante la permanenza presso l'Ikkoku-kan accadono diversi fatti particolari agli inquilini, specialmente riguardo allo strambo Yotsuya, perseguitato dalla polizia prima e da una suicida (che afferma di essere stata da lui amata e poi abbandonata) dopo. Tra un inconveniente e l'altro il rapporto tra Ky\u014dko e Godai si rafforza sempre di pi\u00f9 e i due finiscono infine per stare insieme.\nNote.\nIl film \u00e8 un collage di gag e situazioni gi\u00e0 viste nell'opera originale. La psicologia dei personaggi viene semplificata per poter descrivere le problematiche di questi in poco meno di due ore. Cos\u00ec il fulcro della trama diventa il cruccio di Ky\u014dko che non sa se donare o meno il proprio corpo (e il proprio amore) a Godai, frenata da un insistente suono di campane di cui non vi \u00e8 traccia ad esempio nella serie animata. Gli attori, sebbene fisicamente lontani dalle controparti originali, sono riportati piuttosto fedelmente, anche se alcuni personaggi principali come Mitaka, non vengono mostrati per l'intera durata della pellicola.\nNel film vengono utilizzate le due canzoni di Gilbert O'Sullivan \"Get down\" e \"Alone again (naturally)\". Essendo il film presente nelle sale nipponiche nella settimana di programmazione dell'episodio 24 della serie animata, si realizzarono (per quell'episodio solamente) due sigle con le suddette canzoni come forma di promozione."}
{"id": "915117", "revid": "438678", "url": "https://it.wikipedia.org/wiki?curid=915117", "title": "Un americano tranquillo (film)", "text": "Un americano tranquillo \u00e8 un film statunitense drammatico del 1958 diretto da Joseph L. Mankiewicz. Il soggetto del film \u00e8 tratto dall'omonimo romanzo di Graham Greene.\nNel 2002 ne \u00e8 stato realizzato il remake, \"The Quiet American\", per la regia di Phillip Noyce, con Michael Caine e Brendan Fraser, rispettivamente nelle parti di Thomas Fowler e di Alden Pyle.\nTrama.\nL'azione si svolge a Saigon nel 1952, quando il Vietnam era ancora una colonia francese e nel nord del paese avanzava la ribellione comunista (Viet Minh).\nIl cinico e maturo reporter inglese, molto noto nel mondo giornalistico di Saigon, Thomas Fowler, da tempo sul campo, ha lasciato a Londra la moglie inglese e convive a Saigon con una giovanissima e bella vietnamita, Phuong. Gli capita d'incontrare un giovane ed entusiasta americano, Alden Pyle, il quale \u00e8 venuto a Saigon convinto di poter promuovere una \"terza via\" per il popolo vietnamita, al momento costretto a scegliere fra il colonialismo francese e la dittatura comunista.\nL'entusiasmo dell'americano \u00e8 contagioso e Phuong, esacerbata dal comportamento falso di Fowler, che le racconta di aver ricevuto con una lettera da Londra il via libera dalla moglie per il divorzio, condizione necessaria per sposare Phuong, mentre la realt\u00e0 \u00e8 l'esatto contrario, lo lascia per il giovane ed affascinante americano. Fowler, che comunque ha mantenuto qualche freddo rapporto con Alden, viene avvicinato da un certo Heng, che lo convince che l'americano altro non \u00e8 che un agente che fornisce esplosivo plastico al generale Th\u00e9, un vietnamita che utilizza un esercito personale per combattere sia i francesi che i Viet Mihn: una strage d'innocenti su una piazza di Saigon lo convince ad aiutare Heng, che fa capire di essere lui stesso un Viet Mihn. Su proposta di Heng, attira quindi il giovane Alden in un trabocchetto e questi viene assassinato. Ma le cose non stavano proprio cos\u00ec ed un lungo colloquio con l'ispettore della polizia francese Vigot diviene rivelatore. Fowler, tormentato dal rimorso di aver contribuito all'assassinio di un innocente, riceve una lettera dalla moglie, che gli comunica di aver cambiato idea e di accettare il divorzio. Rincuorato, tenta a questo punto di recuperare Phuong, ma questa gli si negher\u00e0 e lui rimarr\u00e0 senza moglie e senza amante.\nProduzione.\nIl film fu prodotto dalla Figaro. Venne girato a Cinecitt\u00e0 e le riprese, iniziate il 28 gennaio 1957, durarono fino alla fine di aprile.\nDistribuzione.\nDistribuito dall'United Artists, usc\u00ec nelle sale cinematografiche USA l'8 febbraio 1958 dopo essere stato presentato in prima a New York il 4 5 febbraio."}
{"id": "915118", "revid": "3831", "url": "https://it.wikipedia.org/wiki?curid=915118", "title": "Accademia di Modena", "text": ""}
{"id": "915122", "revid": "15756", "url": "https://it.wikipedia.org/wiki?curid=915122", "title": "Supersano", "text": "Supersano (\"Supersanu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nell'entroterra del basso Salento, dista 47\u00a0km dal capoluogo provinciale. Appartiene alla cosiddetta regione delle serre salentine e fa parte dell'Unione dei Comuni delle Terre di Mezzo.\nGeografia fisica.\nTerritorio.\nIl territorio del comune di Supersano, che occupa una superficie di 36,18\u00a0km\u00b2 nella parte meridionale della penisola salentina, \u00e8 caratterizzato dai modesti rilievi delle serre salentine. Risulta compreso tra gli 85 e i 171 metri sul livello del mare. L'abitato si sviluppa in modo longitudinale da nord verso sud, parallelamente al costone della \"Serra di Supersano-Ruffano\". Nel comune ricadono l'Oasi Naturale della Serra di Supersano e una buona parte del Parco dei Paduli, un'area rurale caratterizzata da un paesaggio dominato prevalentemente da estesi e maestosi uliveti e nella quale sopravvivono numerose specie vegetali e animali; \u00e8 il caso di alcuni esemplari di querce secolari, traccia dell'antico bosco di Belvedere. La presenza di due voragini naturali (del \"Fao\" e della \"Vora\"), generate da infiltrazioni nel sottosuolo di acque superficiali, testimoniano la natura carsica del territorio.\nConfina a nord con i comuni di Collepasso, Cutrofiano e Scorrano, a est con i comuni di Botrugno, San Cassiano e Nociglia, a sud con i comuni di Montesano Salentino e Ruffano, a ovest con il comune di Casarano.\nClima.\nDal punto di vista meteorologico Supersano rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl toponimo deriverebbe dal latino \"super sanum\" (pi\u00f9 che sano) e indicherebbe la salubrit\u00e0 del clima e dell'aria dovuta ai terreni incontaminati sui quali si estendeva il vastissimo Bosco Belvedere. L'espressione latina potrebbe alludere anche alla saggezza e al buon senso degli abitanti. Negli antichi documenti \u00e8 riportato con il nome di \"Supleczani\" o \"Supplessano\" e potrebbe essere di origine prediale, derivando dal nome latino di persona \"Sulpicius\".\nStoria.\nNel Pliocene l'attuale penisola salentina non si era ancora formata e la Serra di Supersano era una lingua di terra rocciosa larga circa 2\u00a0km che emergeva dal mare in un arcipelago di isole, insieme alle odierne Serre di Ostuni, di Ruffano, di Specchia, di Tricase, di Montesardo e quelle di Racale e Ugento ad ovest. Nel Pliocene il mare Adriatico bagnava quindi la costa dell'attuale Serra di Supersano; tuttora infatti sono visibili segni di erosione marina sul costone della Serra a nord dell'abitato. Non si sa per certo quando \u00e8 comparso l'uomo in questa zona, ma dopo il ritiro del mare, ai piedi della Serra si sono avuti episodi tettonici che hanno favorito il carsismo e quindi formato grotte che recano tracce di presenza umana. Numerosi sono i materiali rinvenuti che provano la presenza dell'uomo nella preistoria, che inizia con il Paleolitico e arriva fino all'Et\u00e0 dei metalli. All'Et\u00e0 del Bronzo sono riferibili i due menhir ancora esistenti. Nell'Et\u00e0 Classica esistevano dei villaggi di capanne a pianta ovale. Si pu\u00f2 parlare della presenza di alcuni insediamenti di Et\u00e0 Arcaica (dal VI al V secolo a.C.) dal momento che in localit\u00e0 \"Scorpo\" sono stati rinvenuti i resti di una capanna o di una struttura abitativa molto semplice a pianta quadrangolare con intonaco e tracce di focolari. Un sito Ellenistico tardo antico, riferibile al IV e III secolo a.C., \u00e8 localizzato nei pressi della Masseria \"La Falconiera\". Fu trovato vasellame a vernice nera e frammenti di unguentari. Un altro insediamento rurale tra l'et\u00e0 Ellenistica ed il Tardo Imperiale \u00e8 il sito di \"Specchia-Torricella\" nel quale sono emersi materiali a vernice nera (Et\u00e0 Ellenistica) e a pasta grigia (Et\u00e0 Tardo Repubblicana). Frammenti riferibili ad un piatto di ceramica Aretina sono databili all'et\u00e0 augustea (I secolo a.C.-I secolo d.C.).Al periodo storico della dominazione bizantina appartiene l'insediamento basiliano intorno alla cripta della Madonna di Coelimanna e i rinvenimenti archeologici nella palude di Sombrino, prosciugata nel 1858. Qui i resti della chiesa di Santa Maria di Sombrino e tombe medievali attestano la presenza dell'antico casale omonimo abitato sin dalla preistoria e abbandonato nel XVI secolo.\nLe prime notizie certe dell'odierno nucleo abitato si hanno a partire dal 1195, quando il feudo di Supersano si trovava a far parte del Principato di Taranto. Nel 1240 Federico II trasmise il feudo al figlio Manfredi Lancia, il quale fu sconfitto e ucciso da Carlo I d'Angi\u00f2 nella Battaglia di Benevento nel 1266. Con la conquista angioina del Regno di Sicilia, nel 1272 Supersano passa a Filippo Montefuscoli, poi \u00e8 incorporato nuovamente nel Principato di Taranto, e infine viene ceduto alla famiglia del Balzo che ne esercita il governo fino al 1507. Nel 1480 sub\u00ec la devastazione dei Turchi e il casale venne distrutto e la popolazione decimata. Il feudo rimane alla Regia Corte sino al 1538, anno in cui viene venduto ad Alfonso Branai Castriota (figlio di Bernardo e nipote di Vrana Konti) che lo acquista per conto del nipote Pirro. In seguito Supersano fu sotto la signoria dei D'Aragona, dei Carafa e, dal 1765, dei Gallone di Tricase che furono gli ultimi feudatari (1806).\nSociet\u00e0.\nEtnie e minoranze straniere.\nAl 31 dicembre 2017 a Supersano risultano immigrati 127 cittadini stranieri. La nazionalit\u00e0 pi\u00f9 rappresentata \u00e8 quella marocchina con 99 residenti.\nLingue e dialetti.\nIl dialetto parlato a Supersano \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nNel comune di Supersano hanno sede una scuola dell'infanzia, una scuola primaria e una scuola secondaria di I grado appartenenti al locale Istituto Comprensivo Statale. Sono presenti inoltre due scuole dell'infanzia paritarie.\nEconomia.\nL'economia locale, in passato prevalentemente agricola ed artigianale, ha subito dalla fine degli anni ottanta una decisa trasformazione verso schemi organizzativi di tipo industriale, in particolare piccole aziende manifatturiere dedite al comparto del calzaturiero e della carpenteria metallica, all'industria tessile e dell'abbigliamento, alla lavorazione del legno. Importante voce in capitolo \u00e8 data dalla produzione olearea. Il terziario \u00e8 rappresentato in prevalenza da esercizi commerciali. Il settore turistico ha conosciuto un repentino sviluppo grazie al recupero di numerose masserie abbandonate riconvertite in agriturismi e in strutture ricettive e alberghiere.\nInfrastrutture e trasporti.\nStrade.\nI collegamenti stradali che interessano il comune sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "915123", "revid": "767487", "url": "https://it.wikipedia.org/wiki?curid=915123", "title": "La leggenda delle donne eccellenti", "text": "La leggenda delle donne eccellenti (in inglese \"The Legend of Good Women\") \u00e8 un poema scritto in forma onirica da Geoffrey Chaucer.\nIl poema \u00e8 la terza opera pi\u00f9 lunga di Chaucer, dopo i \"Canterbury Tales\" ed il \"Troilo e Criseide\" ed \u00e8 considerato come il primo lavoro significativo inglese ad utilizzare il pentametro giambico o distico decasillabico, utilizzato poi in tutti i \"Canterbury Tales\".\nQuesta prima forma di \"distico ecoico\" diventer\u00e0 una parte significativa della letteratura inglese."}
{"id": "915128", "revid": "54708", "url": "https://it.wikipedia.org/wiki?curid=915128", "title": "Leggenda delle donne eccellenti", "text": ""}
{"id": "915131", "revid": "484362", "url": "https://it.wikipedia.org/wiki?curid=915131", "title": "Vatutine", "text": "Vatutine () \u00e8 una citt\u00e0 sita nell'oblast' di \u010cerkasy, Ucraina centrale. Ha una popolazione stimata attorno alle 20.027 unit\u00e0.\nStoria.\nLa citt\u00e0 \u00e8 stata fondata nel 1947 presso una miniera di carbone sita poco distante dal villaggio di Urkovka. Per la sua costruzione furono preventivamente installate nelle vicinanze della stessa una fabbrica di mattoni ed una addetta alla lavorazione del legno.\nCitt\u00e0 voluta dal governo sovietico per sfruttare appieno le risorse carbonifere del sottosuolo, vide la sua massima espansione durante gli anni settanta del XX secolo quando la costruzione di macchinari di trivellazione pi\u00f9 efficienti permisero l'estrazione della materia prima anche a grandi profondit\u00e0. Dopo il 1990, con l'esaurirsi della vena carbonifera, l'economia della citt\u00e0 ha visto un radicale mutamento con l'installazione di nuove fabbriche."}
{"id": "915137", "revid": "1784492", "url": "https://it.wikipedia.org/wiki?curid=915137", "title": "Futbol'nyj Klub Lu\u010d Vladivostok", "text": "Il Lu\u010d Vladivostok, ufficialmente FK Lu\u010d (, \"Futbol'nyj Klub Lu\u010d\"), \u00e8 una societ\u00e0 calcistica russa con sede nella citt\u00e0 di Vladivostok. Milita nella PFN Ligi, la seconda serie del campionato russo di calcio.\nIl club ha questa denominazione dal 2003, cio\u00e8 da quando la Dalenergo, grande societ\u00e0 elettrica, ha preso le redini della societ\u00e0. Disputa le partite interne nello Stadio Dinamo (Vladivostok) (10.200 posti).\nStoria.\nIl Lu\u010d ha mosso i primi passi nel campionato sovietico nel 1958, anno della sua fondazione. Il club gioc\u00f2 nel girone regionale della seconda serie della Russia dell'estremo oriente fino al 1965, anno in cui fu promossa al livello regionale superiore. Il Lu\u010d ha giocato in questa serie fino alla riorganizzazione dei gironi avvenuta nel 1972.\nDal 1972 al 1991 la squadra ha giocato nella seconda divisione del campionato sovietico ottenendo risultati non eccezionali. Il miglior piazzamento di questi anni \u00e8 stato un secondo posto (1984).\nNel 1992, anno seguente della dissoluzione dell'URSS, al Lu\u010d fu concesso di giocare nella zona est della prima divisione russa (equivalente della Serie B). La squadra centr\u00f2 al primo colpo la promozione nella massima serie del campionato, ma retrocesse l'anno seguente dopo essersi classificata al 15\u00ba posto.\nIl Lu\u010d gioc\u00f2 in prima divisione fino al 1997, anno in cui retrocesse in seconda divisione. Nel 2003 comincia la risalita: dopo aver conquistato un primo posto nel campionato regionale, la squadra fu promossa in prima divisione e dopo due anni di permanenza la squadra riusc\u00ec a conquistare la tanto desiderata promozione.\nNel 2006 la squadra si \u00e8 classificata al settimo posto nella massima divisione, miglior risultato della sua storia.\nNel 2008 la squadra fin\u00ec ultima, tornando in seconda divisione. Nel 2011-2012, dopo il quindicesimo posto nella prima fase, la squadra fin\u00ec diciassettesima, retrocedendo. L'anno seguente, per\u00f2, vinse il Girone Est della Vtoroj divizion, riconquistando immediatamente la seconda divisione."}
{"id": "915139", "revid": "339392", "url": "https://it.wikipedia.org/wiki?curid=915139", "title": "Hemoglobin", "text": ""}
{"id": "915141", "revid": "125362827", "url": "https://it.wikipedia.org/wiki?curid=915141", "title": "McLaren F1", "text": "La McLaren F1 \u00e8 un'automobile sportiva ad elevate prestazioni costruita all'inizio degli anni novanta dalla casa automobilistica britannica McLaren prodotta in 106 esemplari dal 1993 al 1998. Con una velocit\u00e0 massima di 386,7 km/h, rimane l'auto stradale con motore ad aspirazione naturale pi\u00f9 veloce mai costruita e viene da molti ritenuta una delle pietre miliari nella storia della tecnologia automobilistica.\nIl contesto.\nAlla fine degli anni ottanta, la McLaren decise di impegnarsi nella produzione di una vettura sportiva stradale dalle caratteristiche e dalle prestazioni estreme e nel marzo 1990 fu creato il gruppo di lavoro che avrebbe realizzato questo progetto.Lo sviluppo fu affidato a un team di 7 progettisti diretti dall'ex ingegnere di Formula 1 Gordon Murray. Nelle intenzioni del progettista la F1 avrebbe dovuto essere una vettura Gran Turismo ad alte prestazioni, ma dotata di tutto il necessario per rendere la vita a bordo relativamente confortevole per tre persone (il posto guida \u00e8 in posizione centrale). L'auto non fu concepita originariamente per un uso agonistico e in relazione alle prestazioni assicurava un livello di praticit\u00e0 e comfort sconosciuto alle dirette concorrenti dell'epoca essendo dotata, tra l'altro, di rifiniture molto curate e di due spaziosi vani bagagli. Nonostante la vocazione da Gran Turismo e grazie all'utilizzo di tecnologie futuristiche la vettura aveva una massa di poco superiore ai 1.100 kg in ordine di marcia con un rapporto peso/potenza di appena 1,75 kg/CV, che si traduceva in prestazioni superiori a quelle di ogni altra vettura stradale sino ad allora realizzata. La vettura \u00e8 spinta da un propulsore realizzato appositamente dalla BMW: un V12 con una cilindrata di 6 litri e potenza massima di 627 CV nella configurazione standard.\nLa McLaren F1 stradale fu presentata al pubblico a Monte Carlo il 28 maggio 1992, mentre la prima vettura di serie fu consegnata nel dicembre 1993.\nVetture costruite:\nSpecifiche tecniche di base.\nMotore.\nIl propulsore BMW, denominato s70/2, si trova in posizione centrale-posteriore. Si tratta di un 12 cilindri a V di 60\u00b0, con una cilindrata di 6.064 cm\u00b3 (86\u00a0mm di alesaggio x 87\u00a0mm di corsa). Le testate dispongono di 2 alberi a camme ognuna e un sistema di fasatura variabile, la distribuzione \u00e8 4 valvole per cilindro (per un totale di 48 valvole).\nPer risparmiare sul peso non si \u00e8 lesinato sull'utilizzo di leghe metalliche sofisticate, come per i pistoni in lega di alluminio.\nA seconda delle varianti eroga dai 627 CV, a 7.500 giri/min, ai 680 CV, a 7.800 giri/min.\nLe F1 GTR da competizione montavano l'unit\u00e0 S70/3, identica alla precedente tranne qualche piccolo adattamento ai regolamenti sportivi: la potenza massima di circa 600 CV a 7.500 giri/min limitata da flange poste sui collettori di aspirazione. Nell'ultimo anno di produzione della F1 GTR, la cilindrata dovette essere ridotta a 5.990 cm\u00b3 esclusivamente per fini agonistici, riguardanti i regolamenti ACO.\nTrasmissione.\nLa F1 ha un cambio manuale a sei marce montato longitudinalmente e una frizione a tre dischi in carbonio che deve essere sostituita ogni 5.000\u00a0km. Tuttavia il conduttore, e noto collezionista di automobili, Jay Leno ha sottolineato come sia falso che la frizione debba essere sostituita dopo soli 2-3 anni. Il differenziale \u00e8 a slittamento limitato.\nTelaio.\nLa F1 \u00e8 stata la prima automobile stradale dotata di scocca autoportante in fibra di carbonio. Pu\u00f2 ospitare tre persone, con il guidatore posizionato al centro e un passeggero su ciascun lato, leggermente arretrati. Questo fa della F1 una delle poche vetture sportive prodotte in serie a tre posti, insieme alla Matra-Simca Bagheera e la Talbot-Matra Murena, che per\u00f2 non hanno il guidatore in posizione centrale. Si \u00e8 scelta questa configurazione per ottimizzare la distribuzione delle masse. Ha un sistema di ventole che controlla lo spessore dello strato limite nel sottoscocca per ottimizzare l'effetto suolo, mentre un freno aerodinamico viene azionato automaticamente per rendere il retrotreno della vettura stabile durante le frenate ad alta velocit\u00e0.\nVersioni stradali.\nMcLaren F1.\nLa produzione della F1 stradale \u00e8 stata preceduta da 5 prototipi di collaudo:\nCommercialmente non fu un grande successo, ne vennero prodotti 64 esemplari, ma fiss\u00f2 i nuovi limiti per le supercar, stabilendo record che sarebbero rimasti imbattuti per anni. Infatti nel marzo 1998 il prototipo \"XP5\" della F1 pilotato da Andy Wallace, fece registrare 386,403\u00a0km/h sul lunghissimo rettilineo (9\u00a0km) del tracciato tedesco di Ehra-Lessien, di propriet\u00e0 della Volkswagen, ed \u00e8 stata cos\u00ec per 14 anni l'automobile stradale pi\u00f9 veloce mai prodotta, superata solo recentemente da vetture sportive molto pi\u00f9 potenti. La F1 rimane comunque l'auto stradale a motore aspirato pi\u00f9 veloce al mondo, in virt\u00f9 di una curatissima aerodinamica che si avvale anche di un sofisticato sistema di controllo attivo dello strato limite sul sottoscocca, tramite ventole controllate da computer. La versione base, priva di ogni ala, \u00e8 la pi\u00f9 veloce grazie alla pi\u00f9 bassa resistenza all'avanzamento.\nQuasi la met\u00e0 delle F1 prodotte sono state utilizzate nel campionato FIA GT, il resto \u00e8 stato venduto per uso stradale.\nLa tecnologia futuristica, le prestazioni molto elevate, il posto guida centrale, la qualit\u00e0 costruttiva e il notevole palmares sportivo hanno permesso alla F1 di entrare nella storia dell'automobilismo e di rimanere a tutt'oggi un riferimento nell'ambito delle automobili sportive, come confermano le quotazioni di mercato molto alte di questa vettura.\nMeccanica.\nLa potenza massima \u00e8 di 627 CV a 7.500 giri/min, mentre il peso \u00e8 di 1.139\u00a0kg.\nMcLaren F1 LM.\nLa McLaren F1 LM (\"Le Mans\") \u00e8 un'edizione celebrativa della vittoria della F1 GTR alla 24 Ore di Le Mans del 1995: i modelli realizzati furono 5, tanti quante le vetture che sono riuscite a terminare la gara. Derivata dalla GTR e modificata solo di quel tanto necessario a renderla omologabile. Il peso \u00e8 di 1062\u00a0kg. Questo modello \u00e8 verniciato esclusivamente di arancione, lo stesso colore delle vetture da competizione schierate dalla McLaren negli anni sessanta. Monta inoltre una aerodinamica rivista, sviluppata presso la galleria del vento della McLaren con la collaborazione del team di F1, l'aggiunta di uno spoiler anteriore e di un alettone posteriore hanno permesso di incrementare sensibilmente il carico aerodinamico.\nIl prezzo dichiarato era di 1.250.000 $, sebbene oggi le quotazioni dei pochissimi esemplari prodotti si aggirino anche tra i 3 e i 4 milioni di euro. Tre di questi cinque esemplari sono posseduti dal Sultano del Brunei e uno \u00e8 di propriet\u00e0 dello stilista Ralph Lauren.\nIl dirigente della McLaren Ron Dennis ha promesso un sesto esemplare, un prototipo della LM di propriet\u00e0 della casa madre, al suo pilota Lewis Hamilton in caso di vittoria di due campionati di F1.\nMeccanica.\nIl motore della F1 LM \u00e8 quello pi\u00f9 potente: grazie a migliori convogliatori per l'aria di alimentazione eroga 680 CV a 7.800 giri/min ma pu\u00f2 raggiungere gli 8.500 giri/min, contro i 636 CV a 7.500 giri/min della stessa unit\u00e0 S70/3 montata sulla F1 GTR limitata per\u00f2 dal regolamento sportivo da flangiature sui condotti di aspirazione; la coppia motrice raggiunge un picco di 705 Nm a 4.500 giri/min. La potenza superiore e il peso inferiore di 60\u00a0kg rispetto alla successiva F1 stradale le consente di essere la versione col migliore rapporto potenza-peso delle 4, e quindi quella con la migliore accelerazione. L'impianto frenante e lo sterzo sono privi di servoassistenza. \nMcLaren F1 GT.\nLa F1 GT fu concepita sulla base della McLaren F1 con l'obiettivo di offrire lo stesso carico aerodinamico della LM ma con una resistenza all'avanzamento minore. Le modifiche erano quindi prettamente di carattere aerodinamico e non meccanico, omologate per poterle utilizzare sulle vetture da competizione di classe GT1 (perch\u00e9 l'allora regolamento tecnico richiedeva la produzione di almeno una vettura stradale). Ne furono costruite in tutto 3, di cui una sola con la stessa \"coda lunga\" vista sulle GTR \"longtail\".\nLe modifiche aerodinamiche abbassarono la velocit\u00e0 massima, ma la resero anche pi\u00f9 maneggevole alle alte velocit\u00e0.\nVersioni da corsa.\nMcLaren F1 GTR.\nSebbene, come gi\u00e0 detto, non fosse stata concepita come un'automobile da competizione, su richiesta dei clienti sportivi della Casa fu approntata durante il 1994 in soli tre mesi una versione da competizione della \"F1\". Denominata \"McLaren F1 GTR\", prese parte al campionato BPR Global GT Series che nel 1997 pass\u00f2 sotto il controllo della FIA diventando il Campionato mondiale Gran Turismo: la vettura utilizzava il motore S70/3 da 600 CV, la cui potenza era limitata da flange poste sui condotti di aspirazione previste dal regolamento per bilanciare le prestazioni di vetture diverse, l'impianto frenante era pi\u00f9 evoluto e disponeva di dischi in carboceramica.\nNe vennero prodotte un totale di 28 nell'arco di tre anni:\nRisultati sportivi.\nNel 1995 la F1 GTR debutt\u00f2 alla 24 Ore di Le Mans vincendo subito, e portando all'arrivo cinque vetture, al 1\u00ba, 3\u00ba, 4\u00ba, 5\u00ba e 13\u00ba posto, battendo anche le vetture della classe superiore (le sport prototipo). Nessun costruttore aveva mai debuttato in maniera cos\u00ec trionfale a Le Mans. Vince inoltre il campionato BPR Global GT Series, primeggiando in 10 gare su 12 contro vetture quali Ferrari F40 LM e Porsche 911 GT2.\nNel 1996 giunse, sempre a Le Mans, nella categoria GT1, alle spalle delle nuovissime Porsche 911 GT1, conquistando il terzo posto in categoria GT1 (4\u00ba assoluto); si riconferm\u00f2 invece nella serie BPR vincendo il campionato con 7 vittorie su 11 gare. Nello stesso anno venne iscritta al campionato GT giapponese con i colori del team Lark. Pilotata da Naoki Hattori, Ralf Schumacher, David Brabham e John Nielsen, la vettura ottenne il titolo costruttori e quello piloti con Brahbam e Nielsen (a tutt'oggi la McLaren \u00e8 l'unica casa costruttrice non giapponese ad aver vinto il titolo assoluto in questo campionato).\nNel 1997 alla 24 Ore di Le Mans, arriv\u00f2 al 2\u00ba e 3\u00ba posto assoluto (1\u00b0 e 2\u00b0 in classe GT1), a solo un giro di distacco, battuta solo dal prototipo TWR-Porsche WSC 95, concettualmente pi\u00f9 veloce. Nello stesso anno si disput\u00f2 la prima edizione del Campionato FIA GT, la BMW Motorsport schier\u00f2 una propria squadra ufficiale ed ottenne 5 successi su 11 gare, arrivando seconda in classifica dietro la Mercedes-Benz che vinse il titolo per mezzo della CLK GTR, vettura realizzata per le competizioni, solo successivamente targata e la cui omologazione arriv\u00f2 solo a stagione finita.\nNel 1998, a Le Mans concluse al 4\u00ba posto assoluto, gareggiando contro vetture di nuova concezione e pi\u00f9 evolute. Trionf\u00f2 comunque nel 1998 e 1999 nel GT britannico.\nTra il 2000 e il 2002, il team Hitotsuyama Racing iscrisse una propria McLaren F1 GTR al Super GT, ma rispetto a quella portata in gara dal team Lark diversi anni prima quest'ultima ottenne risultati ben pi\u00f9 modesti.\nLa vettura con il telaio numero 11 \u00e8 quella dalla storia pi\u00f9 particolare, inizialmente costruita per gareggiare nel campionato BPR, venne utilizzata nella stagione 1996 dal team Giroix, dopo alcuni piazzamenti nelle prime gare, alla 24 Ore di Le Mans la vettura si ritir\u00f2 per problemi al motore, dopo di che la squadra la cedette al team Lambre Competition, il quale non la fece gareggiare. In quel periodo il team Mercedes-AMG che gareggiava nel campionato ITC, consapevole che la serie sarebbe stata soppressa dalla FIA a fine anno 1996, decise di impegnarsi a partire dal 1997 nel neonato Campionato FIA Gran Turismo. Tuttavia la Mercedes-Benz non disponeva di una vettura Gran Turismo gi\u00e0 pronta, avendo pochi mesi di tempo, per non progettare da zero una nuova macchina, decise di acquistare senza dare nell'occhio la McLaren F1 #11 dalla Lambre Competition e di utilizzarla come muletto per sviluppare una nuova Gran Turismo. Su questa vettura il motore V12 BMW venne rimosso, sostituito dal 6 litri V12 Mercedes-Benz, venne montata una nuova veste aerodinamica all'anteriore e al posteriore per testare nuovi componenti tecnici per la futura Mercedes-Benz CLK GTR. Durante un test sul circuito di Jarama, la macchina guidata dal pilota Bernd Schneider, fece segnare dei tempi pi\u00f9 veloci rispetto all'anno precedente, tuttavia il pilota fece un fuori pista danneggiando il prototipo. Il fatto richiam\u00f2 l'attenzione di giornalisti e fotografi, per non creare problemi all'immagine della Mercedes-Benz e discussioni con la McLaren, la vettura fu rimossa e ripristinata nella sua configurazione originale, compreso il motore V12 BMW e la livrea del team Giroix. Successivamente nel 2001 \u00e8 stata acquistata da un collezionista svedese e secondo le sue volont\u00e0 convertita in configurazione stradale con livrea giallo papaia direttamente presso lo stabilimento della McLaren. Nel 2007 \u00e8 stata acquistata da un collezionista italiano e attualmente \u00e8 custodita a Bergamo.\nIl valore recente.\nAd Agosto 2017, in occasione del concorso d'eleganza di Pebble Beach, la casa d'aste Gooding &amp; Company ha venduto l'esemplare con telaio no.044 per la somma di 15,6 milioni di dollari."}
{"id": "915144", "revid": "1543377", "url": "https://it.wikipedia.org/wiki?curid=915144", "title": "Kuy\u016bth\u0101", "text": "Il kuy\u016bth\u0101 () \u00e8 un toro gigantesco con 4000 occhi, bocche, orecchi, narici e zampe. Questa creatura proviene dalla mitologia araba pre-islamica.\nSi trova sulla schiena del colossale pesce Baham\u016bt; sopra al \"kuy\u016bth\u0101\" c'\u00e8 una montagna rossa composta di rubino, sopra la quale sta un angelo che sorregge sulle spalle sette cieli, la terra e sette inferni.\nQuesto essere compare anche nel settimo capitolo della saga di Final Fantasy, traslitterato in \"kujata\", come evocazione e nel tredicesimo capitolo come fal'Cie."}
{"id": "915146", "revid": "196390", "url": "https://it.wikipedia.org/wiki?curid=915146", "title": "Bahamuth", "text": ""}
{"id": "915148", "revid": "1714743", "url": "https://it.wikipedia.org/wiki?curid=915148", "title": "Richenza di Polonia", "text": "Origine.\nFiglia del principe di Polonia, duca di Cracovia e di Slesia, Ladislao II (fuggito da Cracovia, nel 1146), detto l'Esiliato (1105-1159) e di Agnese (Cristina) di Babenberg(1111\u20131157 figlia del Margravio d'Austria, Leopoldo III, e di Agnese di Waiblingen, figlia dell'imperatore, Enrico IV e sorellastra dell'imperatore, Corrado III e del duca Federico II di Svevia). Richenza era quindi la cugina dell'imperatore, Federico Barbarossa.Ladislao II l'Esiliato, secondo il \"Chronicon Polono-Silesiacum\" era il figlio primogenito del duca di Polonia, Boleslao III e della moglie, che secondo il \"Russian Primary Chronicle\" era Sbyslava, figlia del gran principe di Kiev Sviatopolk II.\nBiografia.\nNel 1146, Riksa segu\u00ec le sorti del padre, Ladislao, che, nel 1138, era succeduto, come principe di Polonia, al padre Boleslao III di Polonia, quando, secondo gli \"Annales Capituli Cracoviensis\", dovette fuggire da Cracovia, espulso dai suoi domini dal fratellastro, Boleslao IV di Polonia, e trov\u00f2 rifugio presso la corte imperiale, prima da Corrado III, il fratellastro della madre di Richenza e poi dal cugino Federico Barbarossa.\nTra l'ottobre e il dicembre del 1152, secondo la \"Chronica Albrici Monachi Trium Fontium\", Riksa spos\u00f2, il re di Le\u00f3n e Castiglia, Alfonso VII detto l'imperatore (1105-1157), vedovo della prima moglie, Berenguela di Barcellona (1108 \u2013 1149). Alfonso VII era figlio del nobile francese Raimondo di Borgogna (figlio del conte Palatino di Borgogna e Conte de M\u00e2con, Guglielmo I il Grande o l'Ardito (1024-12 novembre 1087) e della contessina Stefania di Longwy) e di Urraca figlia del re di Le\u00f3n e Castiglia Alfonso VI il Valoroso e della sua terza moglie, Costanza di Borgogna. Che Riksa fosse la seconda moglie di Alfonso VII \u00e8 confermato anche dal \"Roderici Toletani Archiepiscopi De Rebus Hispani\u00e6, Liber IX\",Secondo lo storico Szabolcs de Vajay, alla corte di Le\u00f3n e Castiglia, Ryksa venne denominata Riquilda o Rica; infatti in un documento del 28 gennaio 1155, riportato dallo storico di Segovia, Diego Colmenares, nel suo, \"Historia de Segovia\", Alfonso VII fece una donazione, assieme alla moglie Rica ed ai due figli, al vescovo di Segovia.In quegli anni, il marito, Alfonso VII, era impegnato a combattere gli Almohadi, che avevano preso il sopravvento in Nordafrica e, dal 1146, avevano iniziato l'invasione della penisola iberica. Nel 1157, dopo aver conquistato la citt\u00e0 di Jaen, Alfonso perse il controllo di Almer\u00eda e pochi mesi dopo mor\u00ec a Le\u00f3n, sempre nel 1157 come ci conferma il \"Chronicon Burgense\", lasciando Richenza vedova.\nNell'agosto del 1161, secondo la \"Ex Gestis Comitum Barcinonensium\", il Provenza e G\u00e9vaudan, Raimondo Berengario II si era recato a Torino, accompagnato dallo zio, il conte di Barcellona e principe d'Aragona, Raimondo Berengario IV, per richiedere ed ottenere la conferma della contea di Provenza da parte dell'imperatore Federico Barbarossa. Nel contempo, sempre secondo la \"Ex Gestis Comitum Barcinonensium\", fu organizzato il matrimonio di Raimondo Berengario con Richenza, ormai vedova da circa quattro anni.Il matrimonio poi fu celebrato tra il 1162 ed il 1164, e come ci conferma la \"Chronica Albrici Monachi Trium Fontium\", Richenza divenne la moglie di Raimondo Berengario II di Provenza, che secondo la \"Ex Brevi Historia Comitum Provinci\u00e6 e familia comitum Barcinonensium\" era figlio del conte di Provenza e G\u00e9vaudan e conte consorte di Melgueil, Berengario Raimondo I e (come risulta dal documento CCXXIV, del 1171, delle \"Notes de l'Histoire G\u00e9n\u00e9rale de Languedoc, Tome IV\", dove Beatrice, contessa di Mauguio dichiara di essere la madre di Raimondo Berengario) di sua moglie (il matrimonio fu celebrato, nel 1135; infatti nel documento XCVI, di quell'anno, delle \"Notes de l'Histoire G\u00e9n\u00e9rale de Languedoc, Tome IV\", Raimondo Bernardo \u00e8 citato come conte di Melgueil e marchese do Provenza), la contessa di Melgueil, Beatrice di Mauguio (1124 - dopo il 1190), figlia di Bernardo IV di Mauguio e di Guglielma di Montpellier.\nNel 1162, alla morte di Raimondo Berengario IV (la morte del conte di Barcellona, Raimondo Berengario \u00e8 riportata anche dagli \"Annales Sancti Victoris Massilienses\" e da un epitaffio dell'Appendice della \"Espa\u00f1a Sagrada Tomo. XLIII\"), al futuro marito di Richenza, Raimondo Berengario II, era stata assegnata la tutela del suo successore sul trono d'Aragona e nella contea di Barcellona, il figlio secondogenito Raimondo Berengario.\nNel 1166, suo marito, Raimondo Berengario II, in competizione con Genova, cerc\u00f2 di espandere la contea verso occidente, ma, nella primavera di quell'anno, mor\u00ec nel tentativo di conquistare Nizza. La \"Ex Brevi Historia Comitum Provinci\u00e6 e familia comitum Barcinonensium\", ci conferma che mor\u00ec a Nizza, mentre gli \"Annales Sancti Victoris Massilienses\" ci confermano che Raimondo Berengario, nipote del conte di Barcellona, mori nel 1066.La figlia di Richenza e Raimondo Berengario II, Dolce II, di circa tre anni, sotto la tutela della madre, eredit\u00f2 la contea di Provenza, desiderata dai conti di Tolosa, che gi\u00e0 governavano il marchesato di Provenza, ma che il nuovo re d'Aragona che aveva assunto il nome di Alfonso II, reclamava, in quanto non riconosceva l'eredit\u00e0 di un titolo in linea femminile.Nel 1167, dato che, secondo la \"Ex Brevi Historia Comitum Provinci\u00e6 e familia comitum Barcinonensium\" Richenza, si stava accordando col conte di Tolosa, Raimondo V, Alfonso II, con un esercito, entr\u00f2 in Provenza, spodest\u00f2 Dolce e s'impadron\u00ec della contea, assumendo il titolo di conte Alfonso I di Provenza.\nRichenza di Polonia, a seguito di questi avvenimenti, ancora secondo la \"Chronica Albrici Monachi Trium Fontium\", si spos\u00f2 per la terza volta col conte di Everstein, Alberto ( ?- dopo il 1197).\nRiksa o Riquilda o Richenza mor\u00ec il 16 giugno 1185, ed il suo terzo marito si spos\u00f2 in seconde nozze con Cunegonda, di cui non si conoscono gli ascendenti.\nFigli.\nRichenza diede ad Alfonso VII due figli:\na Raimondo Berengario II una figlia:\ne ad Alberto, cinque figli:"}
{"id": "915149", "revid": "339392", "url": "https://it.wikipedia.org/wiki?curid=915149", "title": "Azienda Tranvie Autofilovie Napoli", "text": ""}
{"id": "915151", "revid": "767487", "url": "https://it.wikipedia.org/wiki?curid=915151", "title": "Quando le donne avevano la coda", "text": "Quando le donne avevano la coda \u00e8 un film di genere commedia del 1970 diretto da Pasquale Festa Campanile e con Giuliano Gemma, Senta Berger, Renzo Montagnani, Lino Toffolo e Lando Buzzanca.\nQuesto film \u00e8 oggi in pubblico dominio ed \u00e8 visibile su Youtube.\nIl film ebbe un seguito intitolato \"Quando le donne persero la coda\" sempre diretto da Pasquale Festa Campanile.\nTrama.\nPreistoria. Sette giovani maschi, cresciuti nella convinzione che il luogo in cui vivono sia l'intero mondo, scoprono dapprima il fuoco, poi la ruota, la fionda e alla fine la donna. Affamati, cercano prima di mangiarla e lei (\"Filli\"), insegna invece a \"Ulli\" che sotto alla sua coda esiste la natura femminile e che con ci\u00f2 si pu\u00f2 fare il sesso. Ma la donna \u00e8 da sola mentre i maschi preistorici sono sette e cos\u00ec, tra gelosie e tentativi di approccio degli altri la vita dei cavernicoli, di Filli e di Ulli viene turbata irrimediabilmente cos\u00ec lei convince Ulli a fuggire e i due vengono inseguiti dagli altri sei uomini. Durante l'inseguimento, i cavernicoli vengono catturati da una trib\u00f9 di donne aggressive che li costringe a soddisfare il loro desiderio di amore.\nDistribuzione.\nDistribuito dalla Euro International Films il 15 ottobre 1970. Doppiaggio affidato alla Cine Video Doppiatori.\nNote di produzione.\nI due protagonisti Giuliano Gemma e Senta Berger furono doppiati da Giancarlo Giannini e Mariangela Melato, che pochi anni dopo (1972-74) avrebbero avuto grande successo come coppia protagonista dei film diretti da Lina Wertm\u00fcller. Nel seguito, \"Quando le donne persero la coda\", stavolta senza Giuliano Gemma, Mariangela Melato torn\u00f2 a doppiare Senta Berger."}
{"id": "915154", "revid": "767487", "url": "https://it.wikipedia.org/wiki?curid=915154", "title": "Quando le donne persero la coda", "text": "Quando le donne persero la coda \u00e8 un film italiano del 1972 diretto da Pasquale Festa Campanile.\n\u00c8 il seguito del film \"Quando le donne avevano la coda\".\nTrama.\nUn giorno in una serena comunit\u00e0 troglodita si presenta \"Pap\", un furbo homo sapiens che conosce il significato del denaro e che sa trovare lo \"sgh\u00e9\", un oggetto con cui si pu\u00f2 comprare praticamente tutto. Pap ottiene cos\u00ec che i cinque cavernicoli della comunit\u00e0 diventino desiderosi di avere questo oggetto e che essi debbano lavorare per averlo. Per\u00f2 non li paga mai abbastanza per possederne una, sfruttandoli di continuo.\n\"Pap\" ha una brutta moglie di nome \"Katorcia\" che lo maltratta e quando sembra che la piccola comunit\u00e0 possa raggiungere la serenit\u00e0, i cinque cavernicoli barattano \"Filli\" con una mostruosa montagna di grasso di nome \"Sgorbia\".\n\"Pap\" infine, non rimane a lungo con \"Filli\" poich\u00e9 l'aveva scelta solo per avidit\u00e0 ma riesce comunque ad approfittarsi di lei.\nDistribuzione.\nDistribuito dalla CIC (Cinema International Corporation) il 24 febbraio 1972. Doppiaggio affidato alla Cine Video Doppiatori."}
{"id": "915155", "revid": "65848391", "url": "https://it.wikipedia.org/wiki?curid=915155", "title": "Nolo", "text": "Con il termine nolo si identifica un contratto di noleggio tra due soggetti, pubblici o privati, avente ad oggetto l'utilizzo di un bene.\nSi distingue tra nolo a freddo e nolo a caldo: il nolo a freddo consiste nel fornire un bene senza alcun operatore addetto all'uso (\u00e8 il tipico caso che si verifica nei cantieri: la ditta A conclude un contratto di nolo a freddo con la ditta B in forza del quale A fornisce a B un escavatore: sar\u00e0 compito di B trovare qualcuno in grado di far funzionare l'escavatore); il nolo a caldo, invece, prevede la fornitura di un bene e del personale addetto al suo impiego. Nell'esempio fatto, il nolo a caldo avr\u00e0 ad oggetto l'escavatore e l'escavatorista."}
{"id": "915159", "revid": "767487", "url": "https://it.wikipedia.org/wiki?curid=915159", "title": "Dove vai tutta nuda?", "text": "Dove vai tutta nuda? \u00e8 un film del 1969 diretto dal regista Pasquale Festa Campanile.\nTrama.\nIl giovane bancario Manfredo Luna durante una trasferta a Londra, in preda ai fumi dell'alcol, conosce e subito sposa un'avvenente ragazza di nome Tonino, che candidamente dice sempre ci\u00f2 che pensa, gira per casa senza vestiti e non esita a soccorrere il prossimo in difficolt\u00e0. Luna abita in un appartamento nello stesso condominio del suo superiore - il presidente - a cui concede l'uso della casa ogni volta gli si presenti un'occasione piccante, bench\u00e9 in pubblico ostenti un forte senso del pudore. Al piano di sopra, invece, dove vive con la moglie, riceve importanti personalit\u00e0. La presenza della ragazza crea una serie di situazioni imbarazzanti nelle quali Luna si trova sempre in una posizione difficile.\nAd esempio, Tonino lascia inavvertitamente l'acqua aperta ed il tubo per annaffiare rivolto verso l'interno della casa, facendola allagare. In seguito, durante una serata mondana in casa del presidente, a Tonino si scuce inavvertitamente il vestito lasciandola nuda e il marito non trova di meglio per coprirla che una pagina de \"L'Osservatore Romano\", suscitando lo sdegno di un ministro cattolico presente al ricevimento. L'edificio \u00e8 inoltre frequentato dal maldestro ladro Rufus Conforti che prima tenta di rubare qualcosa di valore e poi, avendo trovato solo delle lettere d'amore nascoste dentro una scrivania, decide di ricattare il presidente e sua moglie e finendo con il tentare di scucire qualche soldo al cameriere.\nQuando Tonino fa recapitare nell'ufficio di Manfredo un quadro che la raffigura nuda, i rapporti gi\u00e0 tesi con il presidente arrivano alla rottura e Luna viene licenziato. Dopo qualche ora di smarrimento e dopo essersi ubriacato di nuovo, il signor Luna torna a casa e, stufo di essere parte integrante di un ingranaggio che ritiene moralista, decide di spogliarsi e girare per casa nudo come la moglie. A quel punto scopre di aver iniziato a volerle bene veramente ed il film si chiude con un tenero bacio tra i due mentre vengono portati via dalle forze dell'ordine,dopo che un filmato \"nudo\" di lei \u00e8 stato trasmesso in tv,e quindi sono accusati di vari reati, tra cui oltraggio al pudore.\nColonna sonora.\nLa colonna sonora \u00e8 composta da Armando Trovajoli. Il brano \"Dove vai tutta nuda?\", sui titoli di testa del film, \u00e8 cantato da Maria Grazia Buccella e, pubblicato in 45 giri, diviene il primo successo discografico dell'attrice in veste di cantante."}
{"id": "915161", "revid": "125543618", "url": "https://it.wikipedia.org/wiki?curid=915161", "title": "La corona di ferro", "text": "La corona di ferro \u00e8 un film del 1941 diretto da Alessandro Blasetti, vincitore della Coppa Mussolini al miglior film italiano alla 9\u00aa Mostra internazionale d'arte cinematografica di Venezia.\nSi tratta di uno kolossal fiabesco dalle venature pacifiste e dai molteplici riferimenti culturali, di grande successo popolare.\nTrama.\nLa spedizione che trasporta la corona di ferro, forgiata con un chiodo usato per la crocifissione di Ges\u00f9, inviata dall'imperatore di Bisanzio al papa in segno di pace, attraversa una terra dove si \u00e8 appena conclusa una lunga guerra. Il vincitore, Licinio, \u00e8 pronto ad offrire allo sconfitto Artace una pace onorevole, ma il fratello Sedemondo lo fa uccidere usurpando il trono di Kindaor e condannando il nemico all'esilio e il suo popolo alla schiavit\u00f9. Tenta poi di impadronirsi della corona di ferro, facendo sterminare la scorta dall'infallibile arciere Farkas, alle gole di Natersa, ma la preziosa reliquia si sottrae alle mire del nuovo sovrano, sprofondando miracolosamente nella terra.\nUna misteriosa vecchia, che vive nella foresta, profetizza a Sedemondo che il suo comportamento sacrilego non rimarr\u00e0 impunito: al fratricida nascer\u00e0 una femmina, all'ucciso un maschio, che ella amer\u00e0 fino a morirne. In effetti, a Kindaor, la moglie di Sedemondo ha partorito una femmina, Elsa, e la vedova di Licinio un maschio, Arminio, ma i neonati vengono opportunamente scambiati per salvare loro la vita. I due bambini vengono cresciuti come fratello e sorella, finch\u00e9 Sedemondo non scopre l'inganno e una notte fa rapire il piccolo Arminio da un servo che lo deve abbandonare nell'isolata valle dei leoni e poi passare per le gole di Natersa.\nSedemondo ritorna nel bosco per incontrare la vecchia e dirle di aver sconfitto il destino e salvato la figlia ma questa gli cancella il ricordo di quale sia stata la sorte del bambino, quindi il re \u00e8 costretto a segregare Elsa nella reggia, protetta da tre ordini di cancelli.\nSono passati venti anni e re Sedemondo bandisce un torneo, il cui vincitore potr\u00e0 sposare Elsa. Nel frattempo, una frana apre un varco fra i monti che circondano la valle dei leoni e Arminio cresciuto tra le fiere forte e vigoroso pu\u00f2 uscire all'esterno, inseguendo un cervo. Durante la caccia incontra Tundra, figlia di Artace, di cui si innamora subito, che gli propone di combattere nel torneo, per aiutarla a conquistare la libert\u00e0 del suo popolo. Lo stesso invito gli viene rivolto anche dalla vecchia della foresta.\nA Kindaor, alla vigilia del torneo, Elsa esce fra la folla travestita da ancella, incontra Arminio e i due sono fatalmente attratti l'una dall'altro, come profetizzato. In un successivo incontro, nei panni di figlia del re gli chiede di non partecipare al torneo, per non arrecare dispiacere alla sua ancella. Ma quando il terribile re dei tartari Eriberto sconfigge tutti i pretendenti e poi rifiuta l'offerta di Sedemondo di rinunciare alla mano di Elsa in cambio di ricchezze e terre, Arminio non pu\u00f2 evitare di intervenire in aiuto della donna, prevalendo sul pericoloso avversario e scoprendo con piacere che Elsa e la sua ancella sono la stessa persona e pu\u00f2 quindi esprimerle liberamente il suo amore.\nTundra vorrebbe vendicarsi del tradimento di Arminio nei suoi confronti, ma rinuncia di fronte all'intenzione di Elsa di proporre al padre di liberare dalla schiavit\u00f9 il popolo di Tundra e concedergli parte del regno. Quando per\u00f2 Elsa rivolge quella richiesta a Sedemondo, questi le avvelena la mente con il sospetto che Arminio in realt\u00e0 ami Tundra e lei decide di rovinare qualsiasi rapporto esistente tra i due, facendo credere all'amato che l'altra abbia provato ad attentare alla propria vita.\nMentre Tundra, scacciata da Arminio, torna al suo piano originario e lancia al suo esercito il segnale per invadere Kindaor attraverso le gole di Natersa, Arminio comincia per\u00f2 a recuperare i ricordi dell'infanzia e, nel riconoscere sul braccio di Elsa il segno di una comune frustata subita da bambini per mano di Sedemondo, crede che lei sia sua sorella. Elsa, disperata per quella scoperta che condanna il loro amore, fugge via verso le gole. Arminio, affrontato direttamente Sedemondo e scoperto che lui ed Elsa sono soli cugini, si lancia all'inseguimento della donna, mentre il re impazzisce nel vedere avverarsi la temuta profezia di tanto tempo prima.\nAlle gole di Natersa si compie il destino dei protagonisti della vicenda. Elsa, per espiare la sua colpa nei confronti di Tundra, la protegge con il proprio corpo dalla freccia fatale scoccata da Farkas, e in punto di morte rivela ad Arminio, accorso troppo tardi per salvarla, che l'ha ingannato sulle intenzioni di Tundra. I due eserciti nemici, giunti sul posto, vengono divisi dall'improvvisa apertura di una voragine, che inghiotte il corpo di Elsa e riporta alla luce la corona di ferro, la cui apparizione fa deporre le armi ad entrambi gli schieramenti. Mentre la reliquia riprende il viaggio verso la sua originaria destinazione, Arminio e Tundra si sposano e salgono al trono di Kindaor, finalmente pacificato.\nProduzione.\nMolti degli attori interpretano un doppio personaggio e per differenziare i due caratteri si ricorre o al trucco o, come ad esempio nel caso di Massimo Girotti, al doppiaggio: quest'ultimo \u00e8 infatti doppiato da Augusto Marcacci quando interpreta Licinio e da Gualtiero De Angelis quando interpreta Arminio.\nNella parte di Klasa, il servo di Tundra, compare sullo schermo la gigantesca figura di Primo Carnera, pi\u00f9 adatto a combattere sul ring che a ricoprire, come in questo caso, ruoli di attore cinematografico come fece in pi\u00f9 di venti film.\nIl film \u00e8 celebre anche per la scena, azzardata per l'epoca, in cui viene mostrato per pochi secondi il seno nudo della giovane attrice Vittoria Carpi. Comunemente il primo seno nudo del cinema italiano \u00e8 per\u00f2 considerato quello di Clara Calamai nel successivo film di Blasetti, \"La cena delle beffe\", probabilmente perch\u00e9 la Calamai \u00e8 la protagonista del film, mentre la Carpi \u00e8 giusto una comparsa. La \"primogenitura\" \u00e8 per altro rivendicata anche da Doris Duranti, rivale artistica della Calamai, per il film \"Carmela\" (1942), con la seguente spiegazione: \u00abil mio fu il primo seno nudo ripreso all'impiedi, apparve eretto com'era di natura, orgoglioso, senza trucchi, invece la Calamai si fece riprendere sdraiata, che non \u00e8 una differenza da poco\u00bb.\nCritica.\nBlasetti ha sempre presentato il film come un apologo pacifista, una favola contro qualsiasi forma di violenza, senza dirette allusioni politiche, affermando di aver voluto manifestare la sua \u00abavversione alla violenza, alla conquista, all'eroismo sterile\u00bb.\nIn una narrazione sofferta, esasperata e sovraccarica, Blasetti ha sintetizzato e contaminato le pi\u00f9 diverse ispirazioni: \u00abha raccolto tutto quanto la storia millenaria della fiaba gli ha portato [\u2026] Pi\u00f9 che una fiaba, hai qui un'officina della Fiaba\u00bb; \u00abtipico centone di miti e racconti popolari e fantastici, di epica mediterranea e di saghe nordiche, di richiami alla leggenda del Graal a Marco Polo, alle favole di Andersen, a Tarzan, a Edipo re e alla tragedia greca, il film interessa pi\u00f9 ancora per l'apertura al mondo del fantastico e dell'immaginario ottenuta grazie ad un'invenzione scenografica continuamente mutevole e all'enorme quantit\u00e0 di elementi e motivi simbolici sparsi per tutta l'opera [\u2026] La contaminazione di stili e registri fa di quest'opera [\u2026] un momento di sperimentazione linguistica ed espressiva tra i pi\u00f9 interessanti di questa fase produttiva\u00bb. Paolo Mereghetti lo definisce \u00abcomplesso, cupo e tormentato\u00bb."}
{"id": "915166", "revid": "767487", "url": "https://it.wikipedia.org/wiki?curid=915166", "title": "Con quale amore, con quanto amore", "text": "Con quale amore, con quanto amore \u00e8 un film del 1970, diretto dal regista Pasquale Festa Campanile.\nTrama.\nDopo anni di matrimonio e una lunga crisi, un giovane architetto, Andrea, s'accorge con dolore che la moglie, Francesca, non lo ama pi\u00f9 e gli preferisce Ernesto, il suo migliore amico e collaboratore. Mentre i due vanno a vivere insieme, Andrea non solo finge di perdonarli ma insiste perch\u00e9 Ernesto continui a lavorare con lui. Successivamente, riflettendo su quanto \u00e8 accaduto e sentendo nostalgia della loro unione, si rende conto dei propri torti e comincia a ricorteggiare assiduamente Francesca; poi, cogliendo l'occasione di un'assenza di Ernesto, riesce a riconquistarla, probabilmente in maniera definitiva.\nProduzione.\nProdotto da Silvio Clementelli per Clesi Cinematografica, il film venne girato a Cinecitt\u00e0, per uscire nelle sale il 29 gennaio 1970."}
{"id": "915172", "revid": "125668554", "url": "https://it.wikipedia.org/wiki?curid=915172", "title": "Conviene far bene l'amore", "text": "Conviene far bene l'amore \u00e8 un film del 1975 scritto e diretto da Pasquale Festa Campanile, trasposizione cinematografica del suo romanzo omonimo. \u00c8 una commedia erotica con elementi fantascientifici debitrice delle teorie di Wilhelm Reich (l'autore di \"La funzione dell'orgasmo\").\nIl film esce in un'epoca dove viene sfatato il mito dell'inesauribilit\u00e0 delle fonti energetiche, nel contesto della crisi energetica di inizio anni settanta e dell'applicazione della cosiddetta \"Austerity\", ovvero di misure restrittive dei consumi di carburanti come il divieto domenicale di circolazione di mezzi privati, misura applicata in Italia dal dicembre 1973 al giugno 1974.\nTrama.\nIn un prossimo futuro, in un mondo privo di risorse energetiche e tornato ad un'epoca preindustriale - il cavallo e la bicicletta quali unici mezzi di locomozione, il gas unica fonte di illuminazione - un eccentrico scienziato, Enrico Nobili, idea un apparecchio che ricava energia elettrica dai rapporti sessuali, sperimentandolo in una corsia dell'antico Policlinico romano.\nIl giovane prestante Daniele e la procace Francesca vengono ricoverati inspiegabilmente in una stessa stanza, avendo subito incidenti procurati dallo stesso Nobili. Una volta sviluppatasi attrazione tra i due l'esperimento ha successo e delle antiche lampadine emanano dopo decenni la luce.\nAl fine di ripetere l'esperimento a conferma delle teorie, segue un esilarante tentativo di far ricongiungere le due cavie involontarie, dal momento che la giovane assistente Piera non dispone della sensualit\u00e0 sufficiente onde sviluppare energia apprezzabile.\nL'invenzione viene in seguito rubata ma al ricercatore spetta la soddisfazione di rivedere un mondo tornato ai fasti del XX secolo, nonostante la nuova forma di sfruttamento che priver\u00e0 la gente dell'ultimo piacere concesso, appunto quello sessuale.\nProduzione.\nDai ricordi dello sceneggiatore Ottavio Jemma: \u00ab[...] la paradossale soluzione reichiana alla crisi energetica non fu scelta a pretesto per raccontare \u201cun'inutile commediola erotica\u201d, come scrive nel suo dizionario Paolo Mereghetti (il Morandini dimentica addirittura l'esistenza del film). L'idea di ispirarsi alle teorie reichiane per realizzare un film fu indiscutibilmente tutta sua, di Festa Campanile.\nE avremmo tranquillamente potuto sfruttarla in una ambientazione da commedia \u201ccontemporanea\u201d, pi\u00f9 familiare forse alle inclinazioni di Pasquale. Fu invece mia la proposta di spingerne gli sviluppi nella direzione della fantascienza, ambientandola nella Roma di un non lontano futuro, oscurata dall'esaurimento delle fonti energetiche. [\u2026]\nCredo, tra l'altro, che proprio questa impostazione fantascientifica del paradosso energetico abbia impedito a \"Conviene far bene l'amore\", di \u201cinvecchiare\u201d, e sono addirittura convinto che una sua ipotetica riprogrammazione nelle sale potrebbe dare qualche sorpresa. [\u2026] Mi pare che in pochi film come in questo il sesso venga invece cos\u00ec allegramente dissacrato e senza mai cadere nella volgarit\u00e0 [...]\u00bb.\nDistribuzione.\nDistribuito dalla Titanus il 27 marzo 1975 col divieto ai minori di 18 anni. Doppiaggio affidato alla Cine Video Doppiatori.\nPromozione.\nLa cartellonistica era caratterizzata da un profilo femminile provvisto di lampadine in luogo dei capezzoli ed una figura maschile cui scaturisce un alone di luce all'altezza del ventre; pittura di un gallo e una gallina in accoppiamento su una batteria elettrica."}
{"id": "915174", "revid": "121158594", "url": "https://it.wikipedia.org/wiki?curid=915174", "title": "Giancarlo De Cataldo", "text": "Biografia.\nNato a Taranto, Giancarlo De Cataldo \u00e8 giudice di corte d'assise a Roma, citt\u00e0 nella quale vive dal 1974, anno in cui vi si iscrisse alla Facolt\u00e0 di Giurisprudenza.\nScrittore, traduttore, autore di testi teatrali e sceneggiature televisive, ha pubblicato come autore diversi libri, per lo pi\u00f9 di genere giallo. Collabora con \"La Gazzetta del Mezzogiorno\", \"Il Messaggero\", \"Il Nuovo\", \"Paese Sera\" e \"Hot!\"\nIl suo libro pi\u00f9 significativo \u00e8 \"Romanzo criminale\" (2002), dal quale \u00e8 stato tratto un film, diretto da Michele Placido, e una serie televisiva, diretta da Stefano Sollima.\nNel giugno del 2007 \u00e8 uscito nelle librerie \"Nelle mani giuste\", ideale seguito di \"Romanzo criminale\", ambientato negli anni novanta, dal periodo delle stragi del 1993, a Mani pulite e alla fine della cosiddetta Prima Repubblica. I due libri hanno alcuni personaggi in comune come il commissario Nicola Scialoja e l'amante, ex prostituta, Patrizia.\nHa scritto la prefazione per l'antologia noir La legge dei figli della Casa Editrice Meridiano Zero, e ha curato l'introduzione al romanzo \"Omicidi a margine di qualcosa di magico\", scritto da Gino Saladini, edito da Gangemi.\nDel 2010 \u00e8 \"I traditori\", romanzo ambientato durante il Risorgimento italiano."}
{"id": "915175", "revid": "419119", "url": "https://it.wikipedia.org/wiki?curid=915175", "title": "Giovanni Host-Venturi", "text": "Protagonista dell'impresa di Fiume, concepita da Gabriele D'Annunzio, fu Ministro delle Comunicazioni. \nBiografia.\nIrredentista, il cognome originale era Host-Ivessich, ma durante la prima guerra mondiale coloro che essendo cittadini dell'Impero austro-ungarico combattevano per il Regno d'Italia se catturati venivano immediatamente fucilati come traditori e disertori, e le famiglie venivano duramente punite, per questo Host-Venturi decise di utilizzare il cognome della famiglia Venturi che lo adott\u00f2 in Italia per permettergli di combattere a fianco dell'Italia. Per tutta la sua vita non divise mai pi\u00f9 il cognome, che rimase dal 1915 in poi Host-Venturi. Nel 1913 a Brescia fond\u00f2 un battaglione di studenti volontari \"Sursum corda\". Allo scoppio della prima guerra mondiale, il 18 marzo 1915 insieme a Icilio Baccich e Enrico Burich scriver\u00e0 un appello a Vittorio Emanuele III per rivendicare l'italianit\u00e0 dell'Istria e di Fiume. \nCol nome di battaglia Giovanni Venturi, fu volontario durante la prima guerra mondiale, prima nel 7\u00ba Reggimento alpini e poi negli Arditi del XIII Reparto d'Assalto, raggiungendo il grado di Capitano. Durante il conflitto guadagn\u00f2 tre Medaglie d'argento al Valor Militare.\nA Fiume, nell'aprile 1919, Giovanni Host-Venturi cre\u00f2 la Legione fiumana, costituita da un nucleo di volontari per difendere la citt\u00e0 dal contingente francese ritenuto filo-iugoslavo, inviando un messaggio a Gabriele D'Annunzio, invitandolo ad assumere il patronato della causa di Fiume italiana e pochi mesi dopo, quando i negoziati si interruppero bruscamente, il 12 settembre una forza di nazionalisti ed ex-combattenti italiani, composta da circa 2500 legionari agli ordini di D'Annunzio, partiti da Ronchi di Monfalcone, in seguito ribattezzata Ronchi dei Legionari, si unirono alla Legione fiumana di Host Venturi occupando Fiume, chiedendo l'annessione all'Italia. Ai costanti rifiuti del governo italiano D'Annunzio, Host Venturi e migliaia di volontari accorsi nella citt\u00e0 \"liberata\" proclamarono la Reggenza del Carnaro. Giovanni Host-Venturi, Armando Odenigo e Corrado Zoli animati da spirito anti-slavo immaginavano di dare inizio a una grande rivoluzione in Iugoslavia con i secessionisti macedoni, albanesi, montenegrini e croati.\nDopo la caduta della Reggenza del Carnaro, finita con forza dal governo di Giolitti con il Natale di sangue del 1920, Host-Venturi continu\u00f2 la sua attivit\u00e0 politica irredentista avvicinandosi sempre di pi\u00f9 al fascismo. Dopo l'annessione al Regno d'Italia con il Trattato di Roma del 27 gennaio 1924, Fiume divenne capoluogo di provincia e Host-Venturi prosegu\u00ec la sua attivit\u00e0 politica ricoprendo la carica di segretario provinciale della federazione fascista di Fiume dal 15 novembre 1925 al 24 maggio 1928 e di commissario straordinario di Pola dal 1\u00ba aprile al 24 maggio 1926 e fu fra i fautori di un'assimilazione forzosa delle popolazioni allogene presenti in Venezia Giulia. Celebre fu un suo discorso anticlericale tenuto il 23 maggio 1925 al Congresso dei fascisti istriani, in cui denunciava l'uso delle lingue slave da parte dei religiosi sloveni e croati, nell'officiare la messa e nelle predicazioni. Nel 1927, in un convegno che ebbe luogo a Trieste, Host-Venturi, con Bruno Coceani, Giuseppe Cobolli ed altri gerarchi giuliani e friulani, tracci\u00f2 le linee direttive per una completa italianizzazione delle minoranze alloglotte presenti in Friuli, Venezia Giulia e Zara.\nPassato nelle file dei fascisti intransigenti, Host-Venturi, al pari di Mario Carli, venne talvolta considerato un \"fascista di sinistra\".\nProsegu\u00ec poi la sua carriera politica a Roma e divenne deputato alla Camera nel 1934 e Consigliere nazionale della Camera dei Fasci e delle Corporazioni nel 1939. Nel 1935 fu prima Sottosegretario di Stato alla Marina mercantile, contribuendo al consolidamento della Finmare poi, fra il 1939 e il febbraio 1943, Ministro delle Comunicazioni. Cinque mesi prima della caduta del fascismo, per ragioni che non ci sono note, fu estromesso dal governo dallo stesso Mussolini in seguito a un profondo rimpasto della compagine governativa operato dal \"Duce\". Dopo l'8 settembre ader\u00ec alla Repubblica Sociale Italiana ma non occup\u00f2 posizioni di rilievo. Nel 1948 si trasfer\u00ec in Argentina con la famiglia continuando in qualche modo a interessarsi di politica, incontrandosi pi\u00f9 volte con il presidente Per\u00f3n, suggerendogli di creare delle zone franche industriali a Bah\u00eda Blanca e Rosario per favorire lo sviluppo economico del Paese. Il progetto incontr\u00f2 un certo gradimento nel governo peronista, ma non venne mai concretamente realizzato.\nSuo figlio Franco, nato a Roma nel 1937, ma emigrato con il padre in Argentina con la famiglia, e divenuto un noto pittore e vignettista, fin da ragazzo aveva militato nella Juventud Peronista e successivamente era confluito nelle FAP (Fuerzas Armadas Peronistas), una frazione guerrigliera attiva nei primi anni settanta a Buenos Aires e nelle principali citt\u00e0 argentine. Venne sequestrato a Mar del Plata il 24 febbraio 1976 da paramilitari e di lui non si seppe pi\u00f9 nulla. In un primo tempo si pens\u00f2 che fosse stato portato in un centro di detenzione in Patagonia, ma tutti gli sforzi dei familiari per rintracciarlo si rivelarono vani e venne ufficialmente considerato \"desaparecido\" negli anni ottanta. Il padre Giovanni mor\u00ec suicida a Buenos Aires nel 1980."}
{"id": "915179", "revid": "122572177", "url": "https://it.wikipedia.org/wiki?curid=915179", "title": "Lista di asteroidi (21001-22000)", "text": "Di seguito una lista di asteroidi dal numero 21001 al 22000 con data di scoperta e scopritore."}
{"id": "915180", "revid": "438678", "url": "https://it.wikipedia.org/wiki?curid=915180", "title": "Il soldato di ventura", "text": "Il soldato di ventura \u00e8 un film del 1976 diretto da Pasquale Festa Campanile, che ha collaborato anche alla sceneggiatura. Il titolo francese \u00e8 \"La grande bagarre\".\nIl film narra in chiave comica la Disfida di Barletta, con Bud Spencer nella parte di Ettore Fieramosca ed altri comici famosi, tra cui Enzo Cannavale e Oreste Lionello, nelle parti dei cavalieri italiani partecipanti all'evento.\nTrama.\n1503. La scalcinata compagnia di ventura di Ettore Fieramosca, formata, oltrech\u00e9 dallo stesso Ettore, da Romanello da Forl\u00ec, Fanfulla da Lodi, Graiano d'Asti e lo scrivano Bracalone da Napoli, galoppa verso l'Italia meridionale dove imperversa la guerra d'Italia del 1499-1504 tra Spagna e Francia. La compagnia si allea inizialmente con i francesi, pi\u00f9 ricchi e forti. Quando per\u00f2 Bracalone viene umiliato dal comandante francese, il nobile Charles La Motte, gli italiani cambiano sponda passando agli spagnoli che difendono Barletta assediata dai francesi, e mettendosi in mostra respingendo l'attacco avversario.\nGli spagnoli, guidati dal capitano Gonzalo Pedro de Guadarrama, si dimostrano alquanto generosi economicamente ma nella citt\u00e0, fiaccata da troppo tempo, il cibo scarseggia ed Ettore e i suoi sono costretti a rubare nella dispensa del capitano. Il giorno dopo La Motte decide di mangiare di fronte alle mura della citt\u00e0 per oltraggiare il nemico, il che provoca la reazione d'orgoglio di Ettore che esce dalle mura e lancia un maiale arrostito sul tavolo dei francesi. Questi ultimi, offesi a loro volta, bombardano Barletta con il loro cannone. Fieramosca decide di distruggerlo e vi riesce grazie all'aiuto di una compagnia teatrale capeggiata dal capocomico Capoccio da Roma: intrattenendo con uno spettacolo i soldati francesi di guardia al cannone, Ettore li elimina uno alla volta lasciando cos\u00ec vacante la sentinella e bruciando la potente arma. Nel frattempo per\u00f2 i comandanti francesi sono stati avvertiti del piano da Graiano, pi\u00f9 attaccato ai soldi che non all'onore, e quindi per nulla scrupoloso di tradire la causa italiana. A distruzione compiuta, i francesi impiccano Graiano temendo che possa fare il doppio gioco.\nLe attrici della compagnia vengono rapite dai transalpini, ma Capoccio riesce a seminarli e a ritrovare Ettore, il quale poi trova Graiano senza vita. Infuriato per l'accaduto, Fieramosca si vendica e con abile mossa riesce a catturare tre nobili francesi, tra cui La Motte, e liberare le attrici. Trascinati i transalpini davanti a Don Gonzalo, Ettore chiede per loro l'impiccagione, ma per le regole cavalleresche questo \u00e8 impossibile. Dinanzi alla pubblica offesa di La Motte, che definisce codardi e traditori gli italiani, Ettore sfida i francesi a combattere cavallerescamente. Per prendere tempo in vista dell'imminente sbarco delle truppe spagnole a Taranto, Guadarrama acconsente a ottenere una tregua d'armi di tre giorni fino al 13 febbraio 1503, il tempo necessario affinch\u00e9 la disfida venga organizzata. Svolgendosi essa il giorno 13, La Motte chiede e ottiene che i cavalieri per ambo le parti siano appunto tredici, mentre Fieramosca rifiuta l'innesto di nuovi cavalieri iberici desiderando che i rimanenti siano tutti italiani.\nHa inizio cos\u00ec da parte di Ettore e dei suoi la rocambolesca ricerca degli altri nove partecipanti alla disputa. Apparentemente svanita la speranza di poter avere tra le proprie file il leggendario Mariano da Trani, il primo a essere arruolato \u00e8 Miale da Milazzo, disonesto biscazziere. Con lui c'\u00e8 anche il fratello Riccio, chiuso in carcere per truffa. Per farlo uscire gli viene fatto bere del vino avvelenato che, una volta ingerito, gli provoca uno stato di morte apparente. Prima che Ettore e i suoi possano risvegliarlo con un antidoto, Riccio viene per\u00f2 rapito da Albimonte da Peretola, nobile toscano appassionato di scienze e anatomia. Questi rifiuta di partecipare alla disfida, dicendosi tuttavia pronto a ripensarci nel caso in cui venga dimostrata la veridicit\u00e0 delle teorie sul volo umano di Leonardo da Vinci, da lui ritenute una vergogna per l'Italia. Poco prima Ettore ha dovuto incassare il rifiuto del suo vecchio amico Ludovico da Rieti, ex sanguigno cavaliere al servizio degli Sforza ora convertitosi a una morigerata esistenza da frate. Lo stesso Ludovico rivela a Ettore di subire furti di preziose reliquie della sua chiesa, e i suoi sospetti si concentrano su Salomone da Cavor\u00e0, ladro calabrese dalla mano svelta. Nonostante l'iniziale diniego di costui, Fieramosca riesce a convincerlo a unirsi alla banda.\nDa Ludovico giunge anche una delle numerose concubine di Giovenale da Vetralla, indomito combattente, ma inviso al papa Alessandro VI per la sua licenziosa vita da poligamo. Per indurlo a prendere parte alla sfida, Ettore e i suoi si fingono frati e gli consegnano una sedicente bolla dello stesso pontefice che lo autorizza a convertirsi all'Islam a condizione che accetti di combattere contro i francesi. Avvisato dalla concubina, Ludovico scopre il trucco e infuriato chiede aiuto a San Crispiano, a cui \u00e8 intitolata la chiesa, sentendone la voce che lo incita a combattere, ignaro del fatto che si tratta di un artificio usato da Bracalone per spingerlo a partecipare alla disfida. Mentre Ludovico sta scontrandosi con Giovenale, i presenti scoprono Albimonte sperimentare con successo l'ornitottero e ricredersi sulle teorie di Leonardo, accettando cos\u00ec di partecipare allo scontro. Presi dall'entusiasmo, si uniscono anche Giovenale e Ludovico, e le fila vengono poi ulteriormente ingrossate da Capoccio e dal barlettano Carellario, giovane domestico di Don Gonzalo.\nA poche ore dalla disfida, manca tuttavia ancora un cavaliere agli italiani. Per ovviare all'inconveniente senza essere notati da Don Gonzalo, Ettore e i suoi montano un fantoccio ben coperto dall'elmo su un tredicesimo cavallo. Il trucco viene purtroppo svelato dai francesi sul campo di battaglia: il disonore sembra compiuto e la disfida annullata. Tuttavia proprio in quel momento arriva il tanto atteso Mariano da Trani, il quale per\u00f2 si riveler\u00e0 tutt'altro che coraggioso. Cos\u00ec, tra atti di valore, scazzottate e qualche simpatica scorrettezza, malgrado la loro scarsa preparazione ma grazie all'incredibile forza del valoroso Ettore, gli italiani vincono sui francesi e Fieramosca si prende la sua vendetta sull'odiato La Motte. Vinta la disfida, Ettore, che aveva ordinato a Bracalone di riportare su un libretto tutte le gesta della loro compagnia di ventura per entrare nella storia, chiede al suo compagno di raccontare la leggendaria battaglia. Ma solo alla fine, quando Ettore consegna il libro a Don Gonzalo perch\u00e9 lo conservi, si scopre che Bracalone non sa scrivere.\nProduzione.\nIl film \u00e8 una coproduzione italo-francese ed \u00e8 stato girato a Tarquinia (nella chiesa di Santa Maria in Castello, sia negli interni della chiesa che negli esterni) e in Puglia (presso la torre della Leonessa a Lucera, nella fortezza svevo-angioina trasformata nelle mura e nella citt\u00e0 di Barletta; alcune scene nei dintorni di Lucera, sulla via per Pietramontecorvino, ed alcune scene nelle spiagge a sud del Gargano). Ma per lo scontro finale viene scelto di girare su una spiaggia della Tunisia ad Hammamet.\nNella parodia entra tutta la regione, con citazioni di Bari, Taranto e Trani.\nIn questo film Bud Spencer recita con la sua voce.\nColonna sonora.\nGuido e Maurizio De Angelis hanno creato un tema musicale originale dal titolo \"Oh! Ettore\", con parole di O. Resti \u00e8 cantata dallo stesso Bud Spencer. Il testo orecchiabile richiama la disfida di Barletta e conclude il film con le parole: \"L'Italia non c'\u00e8. Chiss\u00e0 chiss\u00e0, fra due o tre secoli forse ci sar\u00e0\".\nDistribuzione.\nIl film \u00e8 uscito il 19 febbraio 1976. Lo stesso anno \u00e8 stato distribuito in Germania Ovest e in Francia; l'anno seguente in Finlandia e Ungheria e in seguito anche in Colombia, Svezia, Spagna, Filippine, Paesi Bassi, Grecia, Portogallo e Slovenia."}
{"id": "915183", "revid": "642594", "url": "https://it.wikipedia.org/wiki?curid=915183", "title": "Emule adunanza", "text": ""}
{"id": "915195", "revid": "106356", "url": "https://it.wikipedia.org/wiki?curid=915195", "title": "Theodore Stevens", "text": ""}
{"id": "915199", "revid": "1587147", "url": "https://it.wikipedia.org/wiki?curid=915199", "title": "Giuseppe Bezzuoli", "text": "Biografia.\nNato a Firenze da Anna Banchieri e dal coltivatore Luigi Bazzuoli, modifica il proprio cognome in Bezzuoli in quanto si ritiene discendente di un'antica famiglia fiorentina.\nNel 1796, all'et\u00e0 di 12 anni, si iscrive all'Accademia di belle arti di Firenze dove \u00e8 allievo di Gaetano Piazzoli, del neoclassicista svizzero Jean-Baptiste Fr\u00e9d\u00e9ric Desmarais, Pietro Pedroni, Gaetano Piattoli, dell'anatomista Paolo Mascagni e di Luigi Sabatelli, mentre dal 1803 \u00e8 allievo di Pietro Benvenuti.\nNel 1812 di aggiudica il premio triennale dell'Accademia fiorentina con una tela raffigurante \"Aiace che difende il corpo di Patroclo\", che gli permette di trasferirsi a Roma per lo studio e la riproduzione dei dipinti dei classici, in particolare di Raffaello e di approfondire lo studio della pittura di paesaggio.\nViaggia tra Milano, Bologna e Napoli, ricevendo committenze per ritratti e opere storiche.\nTornato a Firenze, dove nel 1816 completa cicli di affreschi per Palazzo Pucci rappresentanti \"Francesca da Rimini con Paolo sorpresa da Gianciotto\" e \"Gli amori di Angelica e Medoro\" (entrambi presentati all'Esposizione di Brera del 1920) e per Palazzo Pitti con \"Alessandro il Macedone nello studio di Apelle\" e \"Berenice abbandonata da Tito\". In queste opere, cos\u00ec come in \"L'arcivescovo di Reims che d\u00e0 il battesimo a Clodoveo\" del 1823, quadro di grandi dimensioni dipinto per la Chiesa di San Remigio di Firenze l'arte di Bezzuoli, per la scelta di soggetti medievali e l'espressione di drammaticit\u00e0 delle scene, si allontana dal classicismo per rivolgersi al gusto romantico.\nNel 1825 espone all'Accademia fiorentina \"Ritratto di Lorenzo Bartolini\" e \"Ritratto di Giovan Battista Niccolini\", nel 1827 partecipa all'Esposizione Universale di Parigi con \"Venere che si abbiglia\" e nel 1829 produce l\"Entrata di Carlo VIII in Firenze\", dipinto commissionato dal granduca Leopoldo II di Toscana che, a giudizio della critica contemporanea, lo colloca fra i maestri della pittura accademico-romantica. \nNel 1829 \u00e8 assunto come assistente alla Scuola del nudo del maestro Pietro Benvenuti, al quale nel 1844 subentra nell'insegnamento come professore di pittura all'Accademia di belle arti di Firenze: tra i principali allievi di Bezzuoli figurano Giovanni Fattori, Antonio Ciseri, Luigi Mussini, Carlo Brini, Annibale Gatti, Carlo Ademollo, Enrico Pollastrini, Antonio Puccinelli, Silvestro Lega, Luigi Biagi, l'inglese Alfred Stevens, gli americani , Edwin White e Horatio Greenough.\nNel 1836 realizza undici affreschi per Palazzo Pitti raffiguranti le imprese di Giulio Cesare, l'anno successivo dipinge \"La morte di Filippo Strozzi\", nel 1838 \"Il ritrovamento del corpo di Manfredi dopo la battaglia di Benevento\", dipinto su commissione del principe Anatoli Demidoff e ispirato da \"La morte del generale Wolfe\" di Benjamin West del 1770; nel 1839 affresca una lunetta del Museo di storia naturale di Firenze con \"Galileo Galilei mostra i suoi esperimenti sulla caduta dei gravi\" e la volta di una sala del Palazzo de' Rossi di Pistoia con \"La danza della prima giornata del Decamerone di Giovanni Boccaccio\", su commissione del cavalier Girolamo de Rossi.\nNel 1840 presenta all'Esposizione di Venezia \"L'assassinio di Lorenzino de' Medici sulla piazza di S. Giovanni e Paolo a Venezia\", successivamente dipinge la grande tela \"Riccardo Cuor di Leone all'assedio di Gerusalemme\" e altre opere ispirate dai testi danteschi e di Ludovico Ariosto.\nNel 1845 viene premiato all'Esposizione dell'Accademia di Brera con \"Amore che vince la forza\".\nIn questo periodo, l'attivit\u00e0 di Bezzuoli \u00e8 principalmente focalizzata sulla rappresentazione dei ritratti da commissione, principale fonte di guadagno degli artisti del tempo, fra i quali l'intellettuale Niccol\u00f2 Puccini, la baronessa Elisabetta Firidolfi, moglie del barone e sindaco di Firenze Bettino Ricasoli, lo scultore Lorenzo Bartolini, l'architetto Luigi de Cambray Digny col figlio Guglielmo, la principessa e granduchessa di Toscana Maria Antonietta di Borbone, la Contessa Rucellai de' Bianchi, l'amico poeta Giuseppe Giusti, il generale austriaco Julius Jacob von Haynau oggetto di un acceso dibattito della critica, il re dei belgi Leopoldo II, Matilde e Gerolamo Bonaparte, oltre a s\u00e9 stesso in \"Autoritratto\".\nFra i suoi ultimi lavori, \"Il passaggio dell'Adda eseguito da Giovanni dalle Bande Nere\" del 1852, presentato all'Esposizione di Firenze come \"Un episodio del diluvio universale\", oltre a soggetti di nudit\u00e0 sensuale e seducente come \"Eva tentata dal serpente\", \"Lot e le figlie\", \"Angelica e Medoro\" e \"Eva che ascolta il serpente tentatore\", presentata all'Esposizione Universale di Parigi del 1855.\nMuore il 13 settembre 1855 nella sua villa di Fiesole, viene sepolto nella Basilica di San Miniato al Monte, Firenze: il suo monumento funebre, un'allegoria della Pittura, \u00e8 stato realizzato dallo scultore fiorentino Emilio Santarelli, accanto alla tomba dell'amico poeta Giuseppe Giusti.\nNel 2020 viene organizzata dalla Galleria degli Uffizi la personale \"Giuseppe Bezzuoli. Un grande protagonista della pittura romantica\".\nStile.\nBezzuoli \u00e8 considerato da una parte della critica moderna il pi\u00f9 grande pittore toscano dell\u2019et\u00e0 della Restaurazione e, insieme a Francesco Hayez e Pelagio Palagi, tra i protagonisti assoluti della pittura romantica storica italiana, in grado di praticare molteplici generi pittorici, distinguendosi sia nei soggetti storici e letterari, che nelle grandi tele e nelle decorazioni pubbliche e private.\nBezzuoli sceglie di evolvere la pittura tradizionale barocca e neoclassica a favore di un'arte naturalistica, emozionale, costituita da soggetti tratti dalla storia medievale.\n\"L'entrata di Carlo VIII in Firenze\", commissionato dal granduca Leopoldo II di Toscana e ultimato nel 1829, segna l'apice dell'attivit\u00e0 artistica di Bezzuoli e rappresenta un manifesto della pittura risorgimentale: viene richiamato un importante episodio del passato, la venuta in Italia del re di Francia con l\u2019intento di conquistare il Regno di Napoli e l\u2019inizio delle campagne di dominio dei territori italiani da parte di Francia e Spagna. In primo piano sono ritratti Gerolamo Savonarola, Niccol\u00f2 Machiavelli e Pier Capponi, fiero oppositore al dominio francese su Firenze. L'episodio allude al periodo storico contemporaneo all'artista: il Granducato di Toscana \u00e8 passato dal dominio austriaco a quello francese, \u00e8 suddiviso in dipartimenti e con un'economia penalizzata dal blocco dei porti voluto da Napoleone Bonaparte. Il popolo manifesta la volont\u00e0 di liberarsi dagli invasori, fenomeni che porteranno al Risorgimento e alla Seconda guerra d'indipendenza.\nLa notoriet\u00e0 conseguita gli consente di ottenere numerose commissioni da parte di committenza privata, italiana e straniera, reale e nobiliare. \nGli anni successivi al 1840 sono contraddistinti da una particolare attenzione verso paesaggi e ritratti, dove \u00e8 ipotizzabile una vicinanza all'arte di Jean-Auguste-Dominique Ingres (in particolare nel ritratto della baronessa Ricasoli, che conosce a Firenze e attraverso cui esercita un\u2019influenza determinante sulla generazione successiva di artisti come i Macchiaioli, di parte dei quali \u00e8 maestro e che si dedicano, almeno nella fase primordiale, in modo quasi esclusivo a questi soggetti."}
{"id": "915204", "revid": "158286", "url": "https://it.wikipedia.org/wiki?curid=915204", "title": "CTP Napoli", "text": ""}
{"id": "915208", "revid": "158286", "url": "https://it.wikipedia.org/wiki?curid=915208", "title": "Tranvie Provinciali Napoletane", "text": ""}
{"id": "915210", "revid": "2730", "url": "https://it.wikipedia.org/wiki?curid=915210", "title": "Georges Leclanch\u00e9", "text": "Biografia.\n\u00c8 ricordato per avere inventato nel 1866 la pila Leclanch\u00e9, che fu utilizzata come prototipo per la costruzione della prima pila a secco propriamente detta (brevettata venti anni dopo da Carl Gassner).\nNacque a Parmain in Francia nel 1839, figlio di L\u00e9opold Leclanch\u00e9 e Eugenie di Villeneuve. Studi\u00f2 in Inghilterra e complet\u00f2 la sua formazione in Francia laureandosi nel 1860 in ingegneria presso la \u00c9cole Centrale Paris, dopodich\u00e9 inizi\u00f2 a lavorare come ingegnere. Dopo avere inventato la pila che porta il suo nome, fond\u00f2 in seguito una fabbrica per la produzione di tale pila e di altri dispositivi elettrici."}
{"id": "915213", "revid": "1305772", "url": "https://it.wikipedia.org/wiki?curid=915213", "title": "Misura per misura (disambigua)", "text": "Il titolo pu\u00f2 riferirsi a:"}
{"id": "915220", "revid": "9", "url": "https://it.wikipedia.org/wiki?curid=915220", "title": "Azienda Mobilit\u00e0 e Trasporti-Genova", "text": ""}
{"id": "915221", "revid": "74801", "url": "https://it.wikipedia.org/wiki?curid=915221", "title": "Contea di Fulton (New York)", "text": "Fulton \u00e8 una contea dell'area centro-settentrionale dello Stato di New York negli Stati Uniti.\nGeografia fisica.\nLa contea confina a nord con la contea di Hamilton, a est con la contea di Saratoga, a sud con la contea di Montgomery ed a ovest con la contea di Herkimer.\nLa parte settentrionale del territorio ricade nella \"Adirondack Forest Preserve\" che ha lo scopo di proteggere la natura dei monti Adirondack e dell'area limitrofa. Il territorio \u00e8 prevalentemente montuoso a settentrione e digrada verso sud. La maggior parte dell'area nord-orientale e occupata dal grande lago \"Great Sacandaga\" nato dallo sbarrarramento del fiume Sacandaga dalla diga di \"Conklingville\" nella contea di Saratoga. L'area settentrionale \u00e8 ricca di laghi. Tra questi i principali sono: \"Spectacle\", \"Pleasant\", \"Peck\", \"Canada\" e \"Caroga\". Il territorio centro-occidentale \u00e8 drenato in larga parte da affluenti del fiume Mohawk. Parte del confine occidentale \u00e8 segnato dall\"'East Canada Creek\". Nell'area centrale scorre il \"Caroga Creek\".\nStoria.\nI primi abitanti del territorio della contea furono gli indiani della confederazione irochese.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany.\nLa contea \u00e8 stata istituita nel 1838 separando il territorio che ne avrebbe fatto parte dalla contea di Montgomery. Assunse il nome in onore dell'inventore Robert Fulton."}
{"id": "915224", "revid": "237256", "url": "https://it.wikipedia.org/wiki?curid=915224", "title": "Dmitrij Puckov", "text": ""}
{"id": "915226", "revid": "106456", "url": "https://it.wikipedia.org/wiki?curid=915226", "title": "Piazza Carlo Felice", "text": "Piazza Carlo Felice \u00e8 una piazza di Torino. Si trova alla congiunzione di via Roma con corso Vittorio Emanuele II, esattamente di fronte alla Stazione Porta Nuova.\nStoria.\nNel primo ampliamento della citt\u00e0 di Torino verso sud del 1620, questa zona ospitava semplicemente la primitiva \"Porta Nova\", di accesso al centro attraverso l'omonima via \"Nova\" (attuale via Roma).\nFu poi Gaetano Lombardi che, nel 1822, disegn\u00f2 il primo abbozzo di quello che diventer\u00e0 il \"Largo del Re\", ovvero una normale espansione dell'omonimo viale (oggi corso Vittorio Emanuele II), attraverso la nascita di nuovi isolati neoclassici, sia a oriente (verso il nascente \"Borgo Nuovo\"), sia a occidente (ovvero il tratto terminale dell'attuale via XX Settembre.\nSino agli anni 1980 la piazza era capolinea di linee di tram, con un doppio anello di binari, ora dismesso.\nLa piazza attuale.\nFu l'architetto francese Jean-Pierre Barillet-Deschamps, nel 1861, a dare alla piazza il disegno attuale, nel contesto dell'ulteriore sviluppo della citt\u00e0 verso sud, che aveva precedentemente portato alla realizzazione definitiva di piazza San Carlo e che coinvolse la nascente stazione ferroviaria di Torino Porta Nuova (opera di Alessandro Mazzucchetti e Carlo Ceppi, periodo 1853-1864).\nGli eleganti portici della piazza furono opera di Giuseppe Leoni, Giuseppe Frizzi e Carlo Promis che, sul lato nord, si raccordano alla centrale via Roma con un'esedra semicircolare. In particolare il Promis si occup\u00f2 del lato occidentale della piazza, dove aggiunse uno slargo di quella che sar\u00e0, nel 1870, la piazzetta dedicata al politico torinese Pietro Paleocapa (con annesso monumento opera di Odoardo Tabacchi del 1871). La manica di portici lungo Corso Vittorio Emanuele II verso oriente (via Lagrange) invece, fu ultimata da Barnaba Panizza. Una particolare attenzione la si deve invece alla manica di portici di Corso Vittorio Emanuele II verso occidente: attraversando via XX Settembre, in alto fu posizionata una curiosa statua, di un artista ignoto, con un mitologico \"Toro a tre teste\".\nAl centro della piazza, sempre nel 1861, fu progettato un giardino, poi titolato Giardino Sambuy. Recintato ed organizzato su pianta regolare, \u00e8 movimentato con ondulazioni del terreno e con un percorso di vialetti in porfido che lo attraversa diagonalmente, offrendo vedute con diverse prospettive. \u00c8 impreziosito da piante rare e alberi monumentali, da statue dedicate a Edmondo De Amicis, a Massimo D'Azeglio e a Ernesto di Sambuy. Sempre all'interno del giardino, \u00e8 presente un orologio floreale, dono della citt\u00e0 di Ginevra, e una fontana ornamentale, a testimonianza dell'arrivo in citt\u00e0 dell'acquedotto nel 1859.\nSulla piazza si affacciano molte storiche attivit\u00e0, tra cui l'antica \"Cioccolateria Giordano\" e l'Hotel Roma, dove, nel 1950, Cesare Pavese si tolse la vita. In corso Vittorio Emanuele II, dentro la stazione ferroviaria, \u00e8 collocata la fermata della Linea 1 della metropolitana. Sotto la piazza l'ampio sistema di parcheggi sotterranei comunicanti che si estende fino a piazza San Carlo. Nel 2017 la piazza fu parzialmente riqualificata, con il rifacimento di alcuni palazzi eleganti ottocenteschi. Di fronte alla piazza passano le principali linee di tram e bus."}
{"id": "915228", "revid": "116859545", "url": "https://it.wikipedia.org/wiki?curid=915228", "title": "Borgogna Trangiurana", "text": ""}
{"id": "915235", "revid": "44939", "url": "https://it.wikipedia.org/wiki?curid=915235", "title": "Fruttosio 2,6-bifosfato", "text": ""}
{"id": "915239", "revid": "53508", "url": "https://it.wikipedia.org/wiki?curid=915239", "title": "Farina di soia", "text": "La farina di soia, chiamata in Giappone kinako (\u9ec4\u7c89 o \u304d\u306a\u3053), \u00e8 un tipo di farina che si estrae dal seme della soia.\nLa differenza sostanziale tra la farina di soia e quella di grano \u00e8 che la prima non contiene glutine. Inoltre se cotta la farina di soia tende a scurirsi pi\u00f9 facilmente rispetto a quella di grano.\nQuesta farina pu\u00f2 essere utilizzata in tutti i settori in cui si utilizza la normale farina di grano, dalla cucina all'allevamento.\nMercato della farina di soia.\nIL \"Soybean Meal\" \u00e8 il contratto futures con cui si scambia la farina di soia sui mercati finanziari.\nIl prezzo della farina di soia \u00e8 strettamente dipendente dal mercato della soia da cui si ricava la farina."}
{"id": "915257", "revid": "131962", "url": "https://it.wikipedia.org/wiki?curid=915257", "title": "Alag\u00f2n", "text": ""}
{"id": "915259", "revid": "287204", "url": "https://it.wikipedia.org/wiki?curid=915259", "title": "Danilo Ki\u0161", "text": "Biografia.\nNacque a Subotica, in Voivodina (Regno di Jugoslavia), figlio di un ispettore ferroviario ungherese di religione ebraica e di Milica Ki\u0161 (Nata Dragi\u010devi\u0107) una montenegrina di Cettigne. Durante la seconda guerra mondiale egli perse suo padre e diversi altri membri della sua famiglia, che morirono in diversi campi nazisti.\nTrascorse assieme alla madre e alla sorella maggiore il periodo bellico in Ungheria, concluso il quale si trasfer\u00ec in Montenegro, a Cettigne, dove Ki\u0161 concluse gli studi superiori nel 1954.\nKi\u0161 studi\u00f2 letteratura all'Universit\u00e0 di Belgrado, laureandosi nel 1958 e completando per primo un corso in letterature comparate. Divenne un importante redattore della rivista \"Vidici\", dove lavor\u00f2 fino al 1960. Nel 1962 pubblic\u00f2 le prime due novelle, \"Mansarda\" e \"Psalam 44\". Ki\u0161 ricevette il prestigioso premio letterario NIN (\"Nedeljne informativne novine\") per il suo \"Pe\u0161\u010danik\" (\"La clessidra\") nel 1973, che restitu\u00ec pochi anni dopo per una disputa politica.\nIn seguito ricevette diversi premi nazionali ed internazionali sia per le sue opere di prosa che di poesia. Visse per gran parte della sua vita a Parigi, lavorando come lettore universitario.\nKi\u0161 fu sposato con Mirjana Mio\u010dinovi\u0107 dal 1962 al 1981. Dopo la separazione, visse assieme a Pascale Delpech fino alla morte per cancro del polmone a Parigi.\nScrittore di grande valore, grazie al suo stile diretto e sobrio \u00e8 considerato uno dei maggiori narratori jugoslavi del XX secolo. Traduttore dal francese, russo e ungherese, Ki\u0161 ha insegnato lingua e letteratura serbo-croata nelle universit\u00e0 di Strasburgo, Bordeaux e Lilla. \nOpere.\nI principali testi tradotti in Italia sono:"}
{"id": "915274", "revid": "767487", "url": "https://it.wikipedia.org/wiki?curid=915274", "title": "Il boss", "text": "Il boss \u00e8 un film del 1973 diretto da Fernando Di Leo.\nTerzo e ultimo capitolo della \"trilogia del milieu\" di Fernando Di Leo, il film \u00e8 ambientato in una Palermo cupa e prevalentemente notturna.\nTrama.\nPalermo. Nick Lanzetta, uno spietato killer agli ordini di Don Giuseppe Daniello, si introduce in un piccolo cinema durante la proiezione di un film porno e stermina il boss Antonino Attardi e il suo clan, \"colpevole\" di aver accolto tra le sue file Cocchi, un affiliato della 'ndrangheta che vende informazioni alla commissione antimafia e mira a diventare membro di Cosa nostra. Il commissario Torri, incaricato delle indagini, parla con Cocchi che vuole reclutare nuovi uomini per vendicarsi di Daniello insieme a Carlo Attardi, il fratello del defunto. Torri per\u00f2 avvisa Don Corrasco, il boss ai vertici dell'organizzazione mafiosa a cui \u00e8 legato, dei progetti del calabrese.\nCocchi mette in atto la sua ritorsione e fa rapire Rina, figlia ventenne di Daniello, e chiede al boss di consegnarsi a loro in cambio della figlia. Don Giuseppe accetterebbe ma Don Corrasco non \u00e8 d'accordo ed ordina a Lanzetta di sorvegliarlo e di impedirgli di soddisfare le richieste dei rapitori. Nel frattempo al questore arriva un rapporto dell'antimafia, che denuncia la collusione tra il commissario Torri e Don Corrasco.\nI rapitori trovano un accordo con Daniello per il pagamento di 500 milioni di lire, ma Lanzetta uccide l'anziano boss prima che possa portare a termine lo scambio. Intanto Carlo Attardi, con la promessa di poter fuggire incolume negli Stati Uniti, confessa a Lanzetta che Rina \u00e8 tenuta prigioniera dai suoi rapitori nelle vetrerie abbandonate di Randazzo. Lanzetta trova il nascondiglio e sorprende la ragazza che amoreggia con i suoi rapitori, in preda all'alcool e alla marijuana che le hanno fatto fumare. Dopo averli uccisi, porta Rina a casa sua e viene sedotto da lei, decidendo di tenerla con s\u00e9. Nel frattempo Carlo Attardi viene portato in una fornace da Pignataro, un gregario incaricato della sua custodia sino al ritrovamento di Rina, e, venendo meno alla promessa fattagli, viene gettato vivo tra le fiamme su ordine di Don Corrasco.\nIntanto Cocchi e i suoi uomini, travestiti da poliziotti, massacrano alcuni killer che non avevano detto loro chi ha liberato Rina. Nella trama interviene l'avvocato Rizzo, che parla a nome di alcuni misteriosi politici di Roma, che ordina a Don Corrasco di far cessare queste uccisioni, pena la perdita di appoggio da parte dei parlamentari. Ma Don Corrasco ordina a Lanzetta di radunare alcuni uomini per eliminare gli uomini di Cocchi, che per\u00f2 riesce a salvarsi durante la faida. Rizzo per\u00f2 continua ad insistere di mettere a tacere la faccenda e chiedendo altrettanto la morte di Lanzetta, a cui occorre addossare la responsabilit\u00e0 degli ultimi omicidi avvenuti.\nDon Corrasco chiede cos\u00ec al commissario Torri di organizzare una trappola contro Lanzetta, che viene per\u00f2 avvertito da Pignataro che lo aiuta a salvarsi. Il killer minaccia Torri con la pistola e gli ordina di far venire a casa sua Cocchi e i suoi uomini, che lo cercano per ucciderlo; appena i quattro arrivano, Lanzetta e Pignataro ingaggiano una sparatoria contro di loro, massacrandoli tutti incluso Torri. Ma, anche Rina rimane uccisa durante la sparatoria, infatti era nascosta dietro la porta prima di rimanere colpita da una raffica di mitra.\nI due decidono di chiudere i conti anche con Don Corrasco, e Pignataro lo uccide inscenando poi un massacro tra gli uomini di Cocchi e quelli del boss, onde allontanare ogni sospetto da lui e da Lanzetta. Quest'ultimo si rifugia in una baracca di montagna per aspettare che la situazione si calmi, ma Pignataro, dietro suggerimento dell'avvocato Rizzo, la fa esplodere per ucciderlo. Lanzetta \u00e8 per\u00f2 riuscito a scappare in tempo e cos\u00ec gli spara, uccidendolo. Ora \u00e8 lui il nuovo boss.\nIl film si conclude con una misteriosa telefonata che arriva all'avvocato Rizzo e con la comparsa della scritta \"continua...\".\nProduzione.\nRispetto al romanzo \"Il mafioso\" di Peter McCurtin (edito in Italia da Longanesi), il film presenta alcune importanti differenze:\nDistribuzione.\nDistribuito nei cinema italiani il 1\u00ba febbraio 1973, \"Il boss\" ha incassato complessivamente 774.172.000 lire dell'epoca.\nControversie legali.\nIl 2 novembre dello stesso anno l'allora ministro dei rapporti con il parlamento Giovanni Gioia present\u00f2 una querela per diffamazione, in quanto sosteneva che in una scena del film (nella quale si faceva riferimento a una serie di nomi di mafiosi) veniva fatto il suo nome, insieme a quelli di Tommaso Buscetta e Salvo Lima. In seguito alla sua denuncia il film fu sequestrato e il regista, insieme al presidente della societ\u00e0 di distribuzione e al legale della casa di produzione Daunia '70 furono convocati per il processo, che per\u00f2 non si fece mai, in quanto Gioia ritir\u00f2 la denuncia.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "915275", "revid": "1258", "url": "https://it.wikipedia.org/wiki?curid=915275", "title": "Pancetta di maiale", "text": ""}
{"id": "915276", "revid": "1318658", "url": "https://it.wikipedia.org/wiki?curid=915276", "title": "Arrondissement di Halle-Vilvoorde", "text": "Larrondissement di Halle-Vilvoorde (in olandese \"Arrondissement Halle-Vilvoorde\", in francese \"Arrondissement de Hal-Vilvorde\") \u00e8 una suddivisione amministrativa belga, situata nella provincia del Brabante Fiammingo e nella regione delle Fiandre.\nCirconda quasi completamente la regione di Bruxelles-Capitale ed \u00e8 unito a questa per costituire la circoscrizione elettorale (circoscrizione di \"Brussel-Halle-Vilvoorde / Bruxelles-Hal-Vilvorde\") e l\"arrondissement\" giudiziario (o \"Zona di polizia\"). Data la vicinanza con la capitale Bruxelles vi si trovano diversi comuni praticamente bilingue.\nL\"arrondissement\" di Halle-Vilvoorde nasce nel 1963, dalla divisione del vecchio \"arrondissement\" di Bruxelles in tre parti:\nComposizione.\nL\"arrondissement\" di Halle-Vilvoorde \u00e8 diviso in sei cantoni (Asse, Halle, Lennik, Meise, Vilvoorde e Zaventem) e raggruppa 35 comuni:\nSociet\u00e0.\nEvoluzione demografica.\n\"Abitanti censiti\""}
{"id": "915277", "revid": "104265", "url": "https://it.wikipedia.org/wiki?curid=915277", "title": "Borgogna Transgiurana", "text": "Detta anche Alta Borgogna, era la parte settentrionale di quello che era stato il Regno di Borgogna e che si estendeva a est del massiccio del Giura sino alle Alpi e che comprendeva l'Alta Savoia, la Valle d'Aosta, l'attuale Svizzera occidentale (Ginevra, Losanna, i territori circostanti Basilea e il Vallese) e la contea di Besan\u00e7on, che fu aggregata alla Alsazia e alla Lorena al momento in cui, nell'855, l'imperatore Lotario I divise il regno di Lotaringia.\nI confini della contea e poi regno erano il ducato di Borgogna a ovest, la Borgogna Cisgiurana a sud sud-ovest, il Regno d'Italia a sud-est, il Ducato di Svevia ad est e a nord.\nIl nome fu in auge dall'862 quando Corrado II ottenne, tra l'861 e l'862, dall'imperatore Ludovico II, le tre diocesi trangiurane di Ginevra, Losanna, Sion e l'abbazia di Saint Maurice d'Agaune. \nA Corrado II successe, come conte di Borgogna Transgiurana, il figlio Rodolfo I, che, nell'888, fu eletto Re di Borgogna Transgiurana.\nInfine a Rodolfo I subentr\u00f2 il figlio Rodolfo II che riunific\u00f2 il regno di Borgogna Transgiurana con il regno di Provenza (comprendente la Provenza vera e propria e la Borgogna Cisgiurana), per cui il Re di Borgogna Transgiurana divenne re delle due Borgone o re di Arles."}
{"id": "915278", "revid": "106356", "url": "https://it.wikipedia.org/wiki?curid=915278", "title": "Joseph Biden", "text": ""}
{"id": "915282", "revid": "767487", "url": "https://it.wikipedia.org/wiki?curid=915282", "title": "Paolo Gep Cucco", "text": "Biografia.\n\u00c8 membro del gruppo dei Mau Mau.\nHa suonato con Manu Chao, Africa Unite, Madaski, dr. Livingstone e Meg ed ha composto musiche per spot, trasmissioni televisive, sonorizzazioni e live media.\nNel 1998 ha collaborato al libro Il Cinema dei Beatles.\nNel 2003 partecipa a Number 9, una delle pi\u00f9 importanti cover band italiane dei Beatles.\nNel 2005 ha collaborato alla fondazionde della casa di produzione Room Service Records. Con questa etichetta, ha realizzato T: own, un innovativo spettacolo audio-visivo portato in giro per l'Italia.\nNel 2006 \u00e8 stato direttore artistico di ACTIONAID INTERNATIONAL PARADE, un progetto itinerante che ha legato band di percussionisti provenienti da Brasile, Cuba, Africa ed Europa con dj set.\nNel 2007 ha ideato con Roberto Petrolini la cerimonia d'apertura dell'Universiade Invernale di Torino."}
{"id": "915284", "revid": "31886", "url": "https://it.wikipedia.org/wiki?curid=915284", "title": "Bentley 6\u00bd L", "text": "La Bentley 6\u00bd L \u00e8 un'autovettura costruita dalla casa automobilistica inglese Bentley dal 1926 al 1930.\nMeccanica.\nDesiderando una maggiore potenza Walter Owen Bentley aggiunse due cilindri al motore 4 cilindri in linea usato sul modello Bentley 4\u00bd L, creando cos\u00ec il modello Bentley 6\u00bd L nel 1926. In questo modo, si ottenne una potenza tra i 180 e i 200 cv. Per la sua realizzazione ci si ispir\u00f2 alla Rolls-Royce Phantom I. L'impianto frenante era costituito da quattro freni a tamburo. Tali freni erano gestiti da un sistema di regolazione utilizzabile dal pilota anche con il veicolo in marcia. Il blocco motore era del tipo monoblocco realizzato in ghisa e ferro.\nAttivit\u00e0 sportiva.\nBentley Speed Six.\nNel 1928, utilizzando come base la 6\u00bd L, la Bentley realizz\u00f2 una vettura sportiva denominata Speed Six. Il suo innovativo propulsore in alluminio aveva una potenza di 200 CV e una trasmissione a sei marce. Il suo esordio si ebbe in una gara di durata che si svolgeva sul circuito britannico di Brooklands. La Speed Six, denominata \"Old No. 1\", si ritir\u00f2 dopo un'ora di gara. And\u00f2 meglio alla 24 Ore di Le Mans del 1929, dove l'equipaggio formato dai piloti Woolf Barnato e Tim Birkin port\u00f2 la vettura alla vittoria. Barnato doppi\u00f2 poi la vittoria anche l'anno seguente, stavolta in coppia con Glen Kidston a bordo di una nuova Speed Six, denominata \"Old No.2\". Alle sue spalle giunse la coppia Sammy Davis-Clive Dunfee a bordo della vettura gemella \"Old No.3\".\nVersioni speciali.\nBentley Speed Six Blue Train Special.\nBasandosi su una Speed Six omologata per la percorrenza stradale, il pilota Woolf Barnato si fece realizzare una versione speciale dall'ingegner Gurney Nutting denominata Blue Train Special. Il nome deriva dal fatto che Woolf si vant\u00f2 ad una festa che la sua Speed Six era molto pi\u00f9 veloce del blue train che metteva in comunicazione Cannes con Calais. Riusc\u00ec a dimostrare ci\u00f2 battendo effettivamente il treno e per commemorare questa sua vittoria denomino la sua nuova Bentley Blue Train Special. Questa vettura poteva ospitare tre persone, due nella parte anteriore e una in quella posteriore seduta su un sedile posto lateralmente a causa del tetto troppo basso. Tra gli equipaggiamenti di bordo svettava un mobile bar."}
{"id": "915289", "revid": "104485", "url": "https://it.wikipedia.org/wiki?curid=915289", "title": "Estasi", "text": "L'estasi (dal greco , composto di o + , \"ex-stasis\", \u00abessere fuori\u00bb) \u00e8 uno stato psichico di sospensione ed elevazione mistica della mente, che viene percepita a volte come estraniata dal corpo: da qui la sua etimologia, a indicare un \u00abuscire fuori di s\u00e9\u00bb.\nNonostante la diversit\u00e0 delle religioni, culture e popoli in cui l'estasi \u00e8 stata sperimentata, le descrizioni circa il modo in cui essa viene raggiunta risultano straordinariamente simili. Si afferma di provare in questi momenti una sorta di annullamento di s\u00e9, e di identificazione con Dio o con l'\"Anima del mondo\".\nDescrizione ed effetti.\nPsichicamente \u00e8 caratterizzata dalla cessazione di ogni attivit\u00e0 da parte dell'emisfero cerebrale sinistro (noto anche come emisfero dominante o della \"razionalit\u00e0 discorsiva\"), consentendo cos\u00ec all'emisfero destro (quello recessivo o passivo, detto anche \"emotivo\") di attivarsi. \u00c8 uno stato di estrema concentrazione simile per certi versi all'ipnosi, quando ad esempio la mente rimane attonita nel fissare un punto o un oggetto, dimentica di ogni altro pensiero. Generalmente produce uno stato di notevole beatitudine e benessere interiore.\nManifestazioni dell'estasi nell'antichit\u00e0.\nUna simile condizione mentale era nota sin dall'antichit\u00e0 ed era considerata manifestazione diretta della divinit\u00e0.\nIl corteo dionisiaco.\nNell'antica Grecia erano famose le menadi (o Baccanti), donne greche che partecipavano a riti non ufficiali. Si trattava di culti misterici e iniziatici che si svolgevano al di fuori delle mura della citt\u00e0 ed erano aperti agli emarginati della societ\u00e0, quali appunto le donne, gli schiavi e i meteci. I protagonisti di questi culti (detti anche Misteri, connessi sia ai riti dionisiaci che a quelli orfici sorti intorno al VII secolo a.C.), presi in uno stato di trance o estasi ballavano sfrenatamente e uccidevano a mani nude degli animali. Si trattava di elementi legati all'aspetto esoterico della religione greca, che convivevano sotterraneamente con l'exoterismo della religiosit\u00e0 tradizionale.\nL'estasi oracolare.\nL'estasi era ci\u00f2 che rendeva possibili gli Oracoli, essendo vissuta come momento di tramite fra la dimensione terrena e quella ultramondana. A volte lo stato di estasi veniva raggiunto artificialmente mediante l'uso di sostanze psicotrope; la persona coinvolta era portata cos\u00ec a compiere gesti o azioni insoliti.\nFigure oracolari.\nFigure emblematiche e famose per le loro estasi collegate al dono della profezia erano le Sibille, donne laiche che gravitavano presso un tempio di Apollo proprio per la loro capacit\u00e0 di connettersi col divino, che proferivano i loro responsi restando nell'ombra, non mostrandosi facilmente agli umani che le avessero consultate ed interrogate; oppure poi la Pizia vera e propria sacerdotessa di Apollo che dimorava nel famoso santuario apollineo di Delfi, la quale si mostrava ai fedeli e proferiva gli oracoli dopo appositi riti e sacrifici. La Pizia raggiungeva uno stato di estasi indotto dai vapori inebrianti che uscivano da una spaccatura del suolo, durante il quale proferiva gli oracoli. In Magna Grecia era invece famosa la Sibilla di Cuma, antica citt\u00e0 greca situata nei Campi Flegrei. I responsi delle Sibille tuttavia erano spesso oscuri e non facilmente interpretabili, venendo compresi ora in un senso, ora in un altro.\nL'estasi nelle filosofie orientali.\nNelle religioni asiatiche, come l'induismo, il taoismo, e soprattutto il buddismo, l'estasi \u00e8 il momento sacro in cui avviene l'illuminazione, ed \u00e8 il pieno sviluppo delle potenzialit\u00e0 e delle qualit\u00e0 naturali presenti nell'individuo. Questo stato \u00e8 anche chiamato onniscienza oppure saggezza suprema e perfetta, dal sanscrito \"anuttar\u0101-samyak-sa\u1e43bodhi\", comunemente detta semplicemente Bodhi, e corrisponde all'illuminazione del Buddha; \u00e8 lo stato in cui la mente diventa illimitata e non pi\u00f9 separata dal resto del mondo, il punto in cui il microcosmo della persona si fonde con il macrocosmo dell'universo.\nDiventa cos\u00ec possibile una condizione di nirvana, alla quale ci si allena sotto la guida di un maestro tramite la meditazione, cio\u00e8 la concentrazione su di s\u00e9 e la consapevolezza della propria energia.\nL'estasi in Plotino.\nSecondo Plotino (filosofo ellenistico neoplatonico del III secolo d.C.), l'estasi \u00e8 il culmine delle possibilit\u00e0 umane, che avviene dopo aver compiuto a ritroso il processo di emanazione da Dio: essa \u00e8 un'autocoscienza, ed \u00e8 la meta naturale della ragione umana, la quale, desiderando ricongiungersi col Principio da cui emana, riesce a coglierlo non possedendolo, ma lasciandosene possedere. Il pensiero cio\u00e8 deve rinunciare ad ogni pretesa di oggettivit\u00e0 abbandonando il dinamismo discorsivo della razionalit\u00e0, ovvero negando se stesso. Tramite un severo percorso di ascesi, che si serve del metodo della teologia negativa e della catarsi dalle passioni, la ragione riesce cos\u00ec a uscire dai propri limiti, superando il dualismo soggetto/oggetto e compenetrandosi con l'Uno. Quello di Plotino non \u00e8 tuttavia un semplice panteismo naturalistico, poich\u00e9 per lui l'estasi \u00e8 essenzialmente un percorso in salita verso la trascendenza.\nEssendo l'Uno non descrivibile, perch\u00e9 descriverlo significherebbe sdoppiarlo in un soggetto descrivente e un oggetto descritto (e quindi non sarebbe pi\u00f9 Uno, ma due), anche l'estasi \u00e8 di conseguenza uno stato psichico non descrivibile a parole, dato che l'estasi \u00e8 la condizione stessa dell'Uno che si auto-contempla. Intuirla \u00e8 possibile solo per via di negazione: tramite il suo contrario, prendendo coscienza di ci\u00f2 che l'Uno non \u00e8, cio\u00e8 del molteplice. L'Uno stesso, in quanto autocoscienza del pensiero, per intuirsi deve pertanto uscire fuori di s\u00e9, diventando molteplice. L'estasi \u00e8 appunto l'atto con cui l'Uno genera il molteplice: essa \u00e8 un cogliere tutt'insieme l'uno e i molti, in un circolo che dalla processione ritorna alla contemplazione. Cusano, teologo cristiano del Quattrocento, dir\u00e0 in maniera simile che l'universo \u00e8 l\"'esplicatio\" dell'Essere, ovvero il \"fuoriuscire\" di s\u00e9 da parte di Dio.\nA differenza del Cristianesimo per\u00f2, secondo Plotino l'estasi non \u00e8 un dono della divinit\u00e0, ma una possibilit\u00e0 naturale dell'anima. Essa tuttavia si manifesta non per una propria volont\u00e0 deliberata, ma da s\u00e9, in un momento fuori della portata del tempo. Plotino stesso raggiunse l'estasi solo tre o quattro volte nella sua esistenza. Viverla \u00e8 infatti dato a pochissimi, in rari momenti della loro vita. L'estasi inoltre non serve ad uno scopo pratico; essendo contemplazione fine a se stessa, in questo mondo non c'\u00e8 nulla di pi\u00f9 inutile. \u00c8 solo nell'estasi per\u00f2 che l'essere umano ha la rivelazione della sua condizione pi\u00f9 vera e autentica. Per il resto la via indicata da Plotino verso la saggezza consisteva in una vita retta, oppure nella ricerca di espressioni artistiche come la musica.\nL'estasi cristiana.\nLa filosofia plotiniana diede quindi avvio a una lunga tradizione neoplatonica, che concepiva l'universo animato da un \"eros\" o tensione amorosa mirante a ricongiungersi a Dio tramite l'estasi. La teologia di Plotino fu ripresa in particolare da quella cristiana, e rivisitata per\u00f2 alla luce dell'aspetto personale della Trinit\u00e0. L'estasi venne intesa in un senso pi\u00f9 ampio: per il cristianesimo essa non \u00e8 pi\u00f9 soltanto una contemplazione fine a se stessa, ma \u00e8 funzionale all'azione; deve tendere cio\u00e8 non solo verso Dio, ma anche verso il mondo. Tale mutamento di prospettiva venne introdotto affiancando all'amore greco di tipo ascensivo, corrispondente al concetto di \"eros\", un amore discensivo corrispondente al concetto evangelico di \"\u00e0gape\". L'esperienza estatica cristiana consiste cos\u00ec in una comunione, una sorta di abbraccio col mondo e l'umanit\u00e0 in esso dispersa con lo scopo di alleviarne le sofferenze e ricongiungerla al Padre.\nEssa avviene tramite un'illuminazione operata direttamente da Dio. Questi \"fuoriesce\" nel mondo non per un atto involontario (com'era nel plotinismo), ma perch\u00e9 \"ama\" le sue creature. Identificarsi con la sua \"estasi\" divina \u00e8, secondo Agostino, la meta naturale della ragione umana, la quale pu\u00f2 riuscirci non per una deliberata volont\u00e0 individuale, ma per una rivelazione da parte di Dio stesso che si rende presente alla nostra mente; l'estasi \u00e8 dunque essenzialmente un dono, reso possibile per intercessione dello Spirito Santo, grazie a cui l'essere umano trascende i propri limiti e si rende strumento di Dio nel mondo. A differenza di altre religioni la persona coinvolta non perde comunque la propria individualit\u00e0, pur compenetrandosi in Lui.\nPer i mistici medioevali, come San Bernardo, o i neoplatonici tedeschi come Meister Eckhart, l'estasi \u00e8 una visione beatifica che avviene quando l'anima \u00e8 rapita in Dio, e l'essere si annulla in un Pensiero senza pi\u00f9 limiti n\u00e9 contenuto: Dio infatti non pu\u00f2 essere oggettivato, perch\u00e9 non \u00e8 oggetto, ma Soggetto. Si tratta di una comunione mistica accesa da un fuoco d'amore, un'esperienza di beatitudine suprema simile a quelle che saranno riferite in seguito anche da Santa Teresa d'Avila, figura di riferimento della Controriforma. Un'altra testimonianza sull'estasi in tal senso \u00e8 quella medioevale del beato Jacopone da Todi nella lauda \"O iubelo de core\".\nL'estasi paradisiaca in Dante.\nNel Trecento Dante Alighieri, nel Paradiso della Divina Commedia, di fronte alla visione beatifica di Dio, negli ultimi versi della cantica prova cos\u00ec a descrivere l'estasi, conscio della sua ineffabilit\u00e0, dell'impossibilit\u00e0 di riferirla a parole in maniera oggettiva:\nIl Rinascimento.\nIl desiderio di estasiarsi godette quindi di una notevole fortuna durante il Rinascimento. Al di l\u00e0 del significato religioso l'estasi assunse allora principalmente una valenza artistica o estetica. Il bello era visto sia dai filosofi rinascimentali che dagli idealisti romantici come la via privilegiata per ricongiungersi a Dio. Nel Cinquecento Giordano Bruno paragon\u00f2 l'estasi a un eroico furore: non un'attivit\u00e0 pacifica che spegnesse i sensi e la memoria, ma al contrario li acuisse, simile a un impeto razionale.\nL'Ottocento e il Romanticismo.\nA una rivalutazione dell'estasi nell'Ottocento contribuirono sia la \"Critica del giudizio\" di Kant, sia l'idealismo di Fichte e Schelling. Kant vedeva nel giudizio estetico un sentimento universale di partecipazione con l'Assoluto, nel quale la ragione non \u00e8 pi\u00f9 vincolata da un'attivit\u00e0 conoscitiva soggetta alla necessit\u00e0 delle relazioni causa-effetto, ma \u00e8 libera nel formulare i propri legami associativi. Per Fichte l'estasi \u00e8 \"intuizione intellettuale\", l'atto immediato con cui l'Io, nel diventare autocosciente, pu\u00f2 intuire se stesso solo in rapporto a un non-io; cos\u00ec nel porre se stesso l'Io pone al contempo anche il molteplice al di fuori di s\u00e9. Parimenti Schelling vedeva nell'estasi un'attivit\u00e0 infinita con cui Dio crea il mondo. L'uomo pu\u00f2 riviverla nell'estasi artistica, che \u00e8 la manifestazione pi\u00f9 tangibile dell'Assoluto, nel quale l'aspetto attivo e passivo, il lato conscio e quello inconscio della mente, non sono pi\u00f9 in conflitto tra loro, ma si fondono in una sintesi armonica di comunione cosmica con la Natura."}
{"id": "915290", "revid": "56620", "url": "https://it.wikipedia.org/wiki?curid=915290", "title": "Icemark", "text": "Icemark (\"The Cry of the Icemark\") \u00e8 un romanzo fantasy per ragazzi del 2005 scritto da Stuart Hill. \u00c8 stato pubblicato per la prima volta in italiano nello stesso anno.\nNarra della principessa Thirrin, che, morto suo padre, si trover\u00e0 a dover portare il fardello di governare il suo Stato, per l'appunto, Icemark. In pi\u00f9 dovr\u00e0 fermare l'invasione di Scipio Bellorum, un generale furbissimo al servizio dell'Impero che vuole conquistare Icemark. Il seguito del romanzo \u00e8 intitolato \"Lama di fuoco\".\nTrama.\nLe scene narrate si svolgono in un ambiente immaginario, che presenta per\u00f2 affinit\u00e0 con il nostro: ricorda il mondo latino. Icemark \u00e8 un piccolo paese delimitato a Nord dalla Terra dei Fantasmi, ad Est e ad Ovest dal mare e a sud dal potente e temibile Impero Polypontus (dove si notano chiari riferimenti all'Impero Romano). A causa della locazione nordica, gli inverni di Icemark sono molto freddi e rigidi. Essi offrono un'ottima difesa, ma un anno, in occasione della festa dello Yule( nostro capodanno)che coincide con il compleanno della principessa Thirrin (erede al trono del Paese), tardano ad arrivare; quando le legioni del Polypontus muovono guerra contro Icemark, il re Redrought, padre di Thirrin, \u00e8 costretto a partire per la guerra, lasciando Thirrin alla guida del Paese, con il valido aiuto di un ragazzo, Oskan figlio di strega. L'inverno sopraggiunge e quando il padre di Thirrin muore, la nuova regina ha il tempo di riorganizzarsi e di formare una nuova resistenza stringendo alleanze con i popoli pi\u00f9 impensati quali uomini-lupo (con i quali Icemark aveva avuto una guerra guidata dallo stesso Redrought), vampiri e leopardi delle nevi. L'esito della guerra verr\u00e0 deciso nella stagione seguente in un ultimo, emozionante scontro, ai piedi della capitale Frostmarris."}
{"id": "915293", "revid": "486946", "url": "https://it.wikipedia.org/wiki?curid=915293", "title": "Hai Phong", "text": ""}
{"id": "915297", "revid": "767487", "url": "https://it.wikipedia.org/wiki?curid=915297", "title": "Annibale Mariotti", "text": "Studi\u00f2 medicina, poesia e filosofia, partecip\u00f2 attivamente allo sviluppo culturale della sua citt\u00e0 aiutando la crescita del teatro e favorendo la nascita di alcune accademie. Pubblic\u00f2 numerosi trattati medici e botanici, e come testimonia il suo carteggio di lettere, entr\u00f2 in contatto con tutti i protagonisti di spicco del movimento scientifico nazionale del tempo.\nAttivista politico di idee liberali, ader\u00ec con passione ai moti civili di fine '700 e quando Perugia fu presa dai francesi e nacque la repubblica giacobina divenne membro del \"Consiglio dei municipalisti\" con la carica maggiore di \"prefetto consolare\" del \"Dipartimento del Trasimeno\".\nBen presto per\u00f2 lo Stato della Chiesa, con l'appoggio austriaco e l'aiuto dell'esercito aretino, riconquist\u00f2 le sue province. Riottenuta la citt\u00e0, tutti i collaboratori attivi dei francesi furono processati, tra cui il Mariotti. Messo davanti alla scelta se ritrattare o finire nelle carceri, si fece rinchiudere in cella dopo una lunga difesa processuale.\nLa detenzione lo fiacc\u00f2 e lo condusse alla morte in breve tempo, nel 1801.\nNel 1865 gli fu intitolato l'attuale liceo ginnasio della citt\u00e0. Nel 1867 la Biblioteca Augusta ne acquis\u00ec gli scritti costituendo il \"Fondo Mariotti\", particolarmente citato nei testi di storia patria dell'Umbria.\nNotevole fu il suo contributo alla storia dell'arte locale, culminato con la pubblicazione delle \"Lettere pittoriche perugine o sia ragguaglio di alcune memorie storiche riguardanti le arti del disegno in Perugia\", edite nel 1788 dalle Stampe Badueliane. Fu anche autore di un interessante vocabolario dei termini artistici (rimasto inedito), corredato di una ricca ricostruzione delle fonti, soprattutto quelle classiche."}
{"id": "915299", "revid": "106356", "url": "https://it.wikipedia.org/wiki?curid=915299", "title": "Edward Kennedy", "text": ""}
{"id": "915309", "revid": "599013", "url": "https://it.wikipedia.org/wiki?curid=915309", "title": "Belinda (astronomia)", "text": "Belinda o Urano XIV, \u00e8 un satellite naturale del pianeta Urano che ha preso il nome da una figura femminile nella commedia \"Il ricciolo rapito\" di Alexander Pope.\nIl satellite appare di forma allungata e con una superficie molto scura: solamente il 7% della luce incidente viene riflessa dalla superficie.\nStoria.\n\u00c8 stato scoperto dalle immagini prese dalla Voyager 2 del 13 marzo 1986, ed ha ricevuto la designazione provvisoria S/1986 U 5.\nParametri orbitali.\n\u00c8 un satellite interno di Urano."}
{"id": "915310", "revid": "287204", "url": "https://it.wikipedia.org/wiki?curid=915310", "title": "Blagovescensk", "text": ""}
{"id": "915311", "revid": "767487", "url": "https://it.wikipedia.org/wiki?curid=915311", "title": "Rivolta di Chotyn", "text": "La rivolta di Chotyn, nota anche come massacro di Chotyn, fu una insurrezione nella parte orientale della Moldavia (Bessarabia) a cui segu\u00ec un moto di pulizia etnica di cittadini di origine ucraina da parte delle autorit\u00e0 civili rumene, avvenuta tra il gennaio ed il febbraio del 1919.\nLa cittadina di Chotyn (in ucraino \u0425\u043e\u0442\u0438\u043d, Chotyn) si trova attualmente nell'Oblast di \u010cernivci in Ucraina.\nNel 1918 essa faceva ancora parte del territorio rumeno, insieme al resto della Bessarabia, dopo una consultazione elettorale che aveva stabilito l'annessione alla nazione rumena.\nLa regione di Chotyn aveva fatto parte dell'Impero Russo sin dal 1812 con il trattato di Bucarest e aveva una larga porzione di popolazione di origine ucraina. Prima di allora essa aveva fatto parte della Moldavia e questo era stato il motivo per il quale era stata rivendicata dalla Romania. Fu cos\u00ec che l'esercito rumeno occup\u00f2 la regione di Khotin il 13 gennaio 1919 a dispetto della resistenza attiva della popolazione di ceppo ucraino, e della protesta ufficiale della Repubblica popolare ucraina.\nLa rapida occupazione dell'area da parte delle forze rumene fu attivamente supportata dalle forze della triplice intesa che considerava fondamentale il ruolo della Romania per osteggiare la diffusione del bolscevismo in Europa sud-orientale.\nLa popolazione ucraina della regione vedeva un ovvio alleato nella Repubblica popolare ucraina appena al di l\u00e0 del fiume Nistro nella loro lotta per l'autodeterminazione contro gli invasori. Tuttavia, in quel preciso frangente il possibile alleato era impegnato militarmente contro le forze bolsceviche, mentre la Repubblica Popolare dell'Ucraina Occidentale, una seconda realt\u00e0 politica sorta a nord della regione, era anch'essa impegnata in una guerra di confine contro la Polonia, per cui tutto il potenziale militare ucraino era interamente impegnato su due fronti diversi.\nIl primo provvedimento delle forze di occupazione rumene fu di sbaragliare qualsiasi forma di opposizione da parte della popolazione ucraina che venne cos\u00ec crudelmente oppressa da rivoltarsi in massa durante la notte del 23 gennaio 1919.\nAl mattino successivo i rivoltosi avevano ripulito la citt\u00e0 dalle forze d'invasione e nei due giorni successivi l'intero distretto era in mano alle forze ribelli. Il potere venne assunto da un \"direttorato di Chotyn\" che proclam\u00f2 il diritto all'autodeterminazione della popolazione della Bessarabia a spezzare il \"giogo della Romania\".\nRapidamente l'entit\u00e0 dei ribelli crebbe fino a raggiungere le 30.000 unit\u00e0 organizzate in tre reggimenti di fanteria, uno squadrone di cavalleria ed una divisione d'artiglieria.\nUna settimana dopo un maggiore contingente di truppe rumene giunse nella regione per sedare la rivolta. I ribelli non poterono opporsi ad un esercito meglio organizzato e dotato di armamenti pi\u00f9 moderni forniti dagli alleati della Triplice Intesa. Ben presto furono costretti a ritirarsi verso il Nistro nella speranza di ottenere aiuto dalla Repubblica popolare ucraina la quale, a causa del suo conflitto con le forze bolsceviche, non era in grado di fornire alcun appoggio.\nSubendo pesanti perdite inflitte dalle truppe rumene, i ribelli ucraini si rifugiarono oltre il fiume seguiti da almeno 50.000 profughi tra i civili. La sorte di coloro che restarono in patria fu davvero crudele. Il numero delle esecuzioni di civili da parte delle truppe rumene si avvicina alle 15.000 vittime, oltre al saccheggio e agli stupri in massa perpetrati dagli invasori.\nDurante il regno di terrore che segu\u00ec vennero arsi e rasi al suolo dozzine di villaggi in Bucovina come segno di rappresaglia mentre le forze di polizia degli occupanti si sforzarono in una politica di \"rumenizzazione\" della popolazione sopravvissuta che perdur\u00f2 fino al 1940, anno in cui la Romania fu indotta sotto la minaccia di una invasione sovietica, a cedere la regione all'Unione Sovietica."}
{"id": "915314", "revid": "416175", "url": "https://it.wikipedia.org/wiki?curid=915314", "title": "Lama di fuoco", "text": "Lama di fuoco \u00e8 un romanzo, seguito di \"Icemark\", scritto sempre da Stuart Hill ed edito da Fabbri Editori nel 2006. Il romanzo riprende la storia della principessa Thirrin e di suo marito Oskan, che anche questa volta avranno incontri molto strani ma amichevoli. Un libro semplice ed avventuroso, sia lettura per ragazzi, che per adulti con quel pizzico di umorismo sempre ben voluto.\nTrama.\nLa regina Thirrin, sposatasi con Oskan lo Stregone, ha avuto cinque figli:\nScipio Bellorum vuole tentare di nuovo di conquistare Icemark, e allora Thirrin mander\u00e0 Charlemagne, che a causa della polio non pu\u00f2 combattere, a portare la popolazione di Icemark in una terra sicura, il Continente Meridionale. Poco prima che ci\u00f2 avvenga, Oskan ha una visione: Charlemagne torner\u00e0 brandendo un'invincibile arma, la Lama di Fuoco. Charlemagne dovr\u00e0 portare gli esuli di Icemark nelle terre del Popolo del Deserto che ha offerto rifugio a coloro non i grado di affrontare la guerra. Dopo essere arrivato nel Regno del Deserto, Charlemagne scopre di essere in mezzo a una trattativa per incontrare il sultano Haroun Nasrid il Magnifico che con varie difficolt\u00e0 lo aiuter\u00e0. Superato ci\u00f2 dovr\u00e0 superare un'ultima tappa per poter ritornare a Icemark e beneficiare dei suoi nuovi poteri di Principe Reggente degli Esuli e comandante dell'esercito contro Bellorum e l'Impero Polypontus.\nArrivarci per\u00f2 non sar\u00e0 facile in quanto la sorella Medea sta tramando alle spalle della famiglia e scatena una vera e propria tempesta contro la nave trasportante gli esuli. Il brano si conclude con il fortunato arrivo di Charlemagne in tempo prima dell'invasione finale di Bellorum con un altrettanto fortunato esercito che sbaraglier\u00e0 completamente i reparti nemici.\nL'Alleanza si sta riunendo: vampiri, uomini-lupo, uomini, Leopardi delle Nevi; Lusu, guerrieri del deserto e la casa Scudotiglio sono pronti a combattere. Chi vincer\u00e0? La forza dell'amicizia o la crudele razionalit\u00e0?"}
{"id": "915315", "revid": "287204", "url": "https://it.wikipedia.org/wiki?curid=915315", "title": "Benito Perez Galdos", "text": ""}
{"id": "915316", "revid": "599013", "url": "https://it.wikipedia.org/wiki?curid=915316", "title": "Roberto Carretero", "text": "Come da tradizione spagnola, Carretero amava giocare sulla terra rossa. La sua non \u00e8 stata una carriera da ricordare, dall'anno del suo esordio tra i professionisti (1993) fino al ritiro ha vinto soltanto 23 partite nel circuito ATP, su 68 giocate. Eppure, nel 1996, \u00e8 stato protagonista di uno dei pi\u00f9 inattesi exploit dei tempi recenti: vinse infatti il prestigioso Master Series di Amburgo partendo dalle qualificazioni. In finale sconfisse il connazionale \u00c0lex Corretja per 2-6, 6-4, 6-4, 6-4.\nQuella vittoria non ha per\u00f2 avuto seguito: Carretero non \u00e8 mai riuscito a superare il secondo turno nei tornei che ha giocato in seguito (se si esclude Umago 2000, quando usc\u00ec al terzo turno)."}
{"id": "915325", "revid": "118031", "url": "https://it.wikipedia.org/wiki?curid=915325", "title": "Aeryn Sun", "text": ""}
{"id": "915326", "revid": "2373", "url": "https://it.wikipedia.org/wiki?curid=915326", "title": "Vetrone", "text": ""}
{"id": "915327", "revid": "767487", "url": "https://it.wikipedia.org/wiki?curid=915327", "title": "Walter Johnson", "text": "Inserito nella Baseball Hall of Fame nel 1936, fu uno dei pi\u00f9 grandi lanciatori di baseball dell'inizio del XX secolo. La sua carriera da giocatore, tutta nei Washington Senators, \u00e8 stata costellata di record. Vinse per 3 volte la tripla corona dei lanciatori (1913, 1918 e 1924), unico lanciatore della American League ad aver ottenuto tale risultato tre volte, uguagliato solo da Pete Alexander e Sandy Koufax nella National League. Il 14 maggio 1920 ottenne la 300\u00aa vittoria, entrando cos\u00ec a far parte del ristretto Club delle 300 vittorie.\nPer 12 stagioni ha ottenuto almeno 20 vittorie all'anno; nel 1913 ne vinse addirittura 36. \u00c8 il secondo lanciatore di tutti i tempi della Major League Baseball (MLB) per vittorie (416), dietro solo a Cy Young (511).. Detiene inoltre il record della MLB per il maggior numero di shutout (partite senza subire alcun punto), con 110. Dopo la carriera di giocatore, fu allenatore prima dei Washington Senators e poi dei Cleveland Indians. Nel 1999 \"Sporting News\" l'ha inserito al 4\u00ba posto nella classifica dei migliori cento giocatori di tutti i tempi.\nBiografia.\nWalter Johnson nacque come secondogenito di sei figli, da Frank Edwin Johnson (1861-1921) e Minnie Olive Perry (1867-1967) in fattoria rurale 4 miglia ad ovest di Humboldt, Kansas. Nel 1902 si trasferirono nella contea di Orange in California, insediandosi a Olinda, una piccola cittadina nata dal boom del petrolio situata a est di Brea (e oggi quartiere di essa). Da ragazzo passava il tempo giocando a baseball e andando a cavallo.\nFrequent\u00f2 la Fullerton Union High School di Fullerton, giocando nella squadra di baseball dell'istituto. Successivamente si trasfer\u00ec in Idaho, dove trov\u00f2 lavoro come impiegato di una compagnia telefonica e lanciatore per una squadra di Weiser, militante nell'Idaho State League. Johnson fu notato da un osservatore e firm\u00f2 un contratto con i Washington Senators nel luglio 1907, all'et\u00e0 di 19 anni.\nGiocatore.\nWalter Johnson debutt\u00f2 nella MLB il 2 agosto 1907, (in una partita di recupero dell'incontro del 13 giugno, sospesa per pioggia), all'American League Park II di Washington D.C. contro i Detroit Tigers. Come lanciatore partente in 8 inning concesse sei valide, un fuoricampo, una base su ball, due punti e mise a segno tre strikeout. Nel 1910 concluse la stagione per la prima volta come capoclassifica dell'American League in strikeout ottenuti. Nel 1912 invece chiuse la stagione per la prima volta con la migliore media PGL della lega. Nel 1913 venne nominato MVP, ottenne la tripla corona e chiuse la stagione al primo posto per numero di vittorie e media PGL.\nNel 1917, a Bridgeport, Connecticut una fabbrica di munizioni registr\u00f2 la velocit\u00e0 della palla veloce di Johnson a 134 piedi al secondo, che equivale a 146\u00a0km/h (91 Mph), una velocit\u00e0 mai registrata a quei tempi, con la possibile eccezione (non dimostrabile) di Smoky Joe Wood. Il 1\u00ba luglio 1920, ottenne il suo primo e unico no-hitter, contro i Red Sox. Fu il primo no-hitter della storia della franchigia.\nNel 1924 alla sua 18\u00aa stagione, dopo aver terminato la stagione regolare al primo posto per numero di vittorie e media PGL, Johnson partecip\u00f2 alle prime World Series di carriera. Johnson perse la gara 1 e la gara 5 delle World Series 1924, ma venne ricordato per aver lanciato nei quattro inning come lanciatore di rilievo della decisiva gara 7 in cui entrarono i punti determinanti per la vittoria, che avvenne nel 12\u00b0 inning. Al termine della competizione venne nominato nuovamente MVP, ottenne la sua terza tripla corona di carriera.\nWashington ritorn\u00f2 alle World Series anche nel 1925, Johnson al contrario della stagione precedente vinse due incontri e poi sub\u00ec una sconfitta nella gara 7. Il 15 ottobre 1927, Johnson richiese lo svincolamento dalla squadra, ritirandosi dall'attivit\u00e0 agonistica.\nAllenatore.\nNel 1928, Johnson inizi\u00f2 la carriera da allenatore nella minor league con i Newark Bears della Doppia-A. Nel 1929 venne ingaggiato come allenatore dei suoi Washington Senators nella MLB, incarico che ricopr\u00ec fino al 1932. Dal 1933 al 1935 fu l'allenatore dei Cleveland Indians.\nHall of Fame.\nNel 1936, Johnson fu uno dei primi cinque giocatori introdotti nella appena inaugurata Baseball Hall of Fame. I cinque giocatori: Walter Johnson, Ty Cobb, Christy Mathewson, Babe Ruth e Honus Wagner sono detti \"i cinque immortali\".\nCarriera politica.\nDopo il ritiro dal baseball, Johnson si ritir\u00f2 a Germantown, nel Maryland. Da tutta la vita Repubblicano, fu amico del presidente degli Stati Uniti Calvin Coolidge, e nel 1938 venne eletto commissario nella contea di Montgomery. Nel 1940 Johnson corse per un seggio al congresso nel sesto distretto del Maryland, ma venne sconfitto dal democratico William D. Byron, che ottenne 60,037 voti (53%), mentre i voti di Johnson si fermarono a 52,258 (47%).\nSuo suocero fu il repubblicano Edwin E. Roberts, membro della Camera dei rappresentanti dal 1911 al 1919 e sindaco di Reno, Nevada, dal 1923 al 1933.\nVita privata.\nWalter spos\u00f2 Hazel Lee Roberts nel 1914 e assieme ebbero cinque figli. Hazel mor\u00ec nell'agosto del 1930 per le complicazioni risultate da un colpo di calore subito durante una traversata in treno dal Kansas.\nWalter Johnson mor\u00ec il 10 dicembre 1946 a causa di un tumore al cervello, cinque settimane prima del sua 59\u00ba compleanno, venendo seppellito al Rockville Union Cemetery di Rockville, Maryland."}
{"id": "915335", "revid": "26891", "url": "https://it.wikipedia.org/wiki?curid=915335", "title": "FV-432", "text": ""}
{"id": "915347", "revid": "834", "url": "https://it.wikipedia.org/wiki?curid=915347", "title": "CIR (telecomunicazioni)", "text": ""}
{"id": "915351", "revid": "1442080", "url": "https://it.wikipedia.org/wiki?curid=915351", "title": "Chiesa dei Santi Martiri (Torino)", "text": "La chiesa dei Santi Martiri \u00e8 una chiese di Torino. Si trova lungo via Garibaldi, all'angolo con la via Botero.\n\u00c8 dedicata ai pi\u00f9 antichi patroni di Torino: i martiri Avventore, Ottavio e Solutore e ne custodisce le loro reliquie fin dal 1584.\nStoria.\nFu fatta erigere dai gesuiti in luogo della preesistente (dal X secolo) parrocchiale di Santo Stefano, per custodire le reliquie dei martiri cui \u00e8 dedicata e farne la chiesa dell'Ordine in Torino. I gesuiti erano stati chiamati a Torino nel 1566 dalla Venerabile compagnia della fede cattolica, oggi Compagnia di san Paolo, per la difesa della fede all'epoca della diffusione della riforma protestante. La posa della prima pietra avvenne il 13 aprile 1577 alla presenza di Emanuele Filiberto, che l'aveva fortemente voluta, e fu costruita su progetto attribuito a Pellegrino Tibaldi (1527 \u2013 1596). \u00c8 attestata la fine della costruzione (cupola esclusa) da un documento del 1612. \nA seguito dei danni subiti durante l'assedio di Torino del 1706, venne costruita la nuova cupola (1708-1711) ad opera di Carlo Giulio Quadrio, ingrandito il coro e ridecorato l'interno.\nLa chiesa ha subito recentemente un importante restauro conclusosi nel 2000.\nDescrizione.\nL'interno riccamente \u00e8 decorato in marmi, stucchi, affreschi e opere. Il coro fu decorato nel 1629 con gli affreschi di Isidoro Bianchi di Campione d'Italia. L'altare maggiore \u00e8 stato disegnato pi\u00f9 tardi da Filippo Juvarra (1730). Verso il 1680 il \"fratello\" gesuita Andrea Pozzo, pittore e architetto, ne affresc\u00f2 la volta, ma della sua opera sono rimasti solo due particolari e il resto fu sostituito dall'opera di Luigi Vacca nel XIX secolo e di Francesco Gonin. La sagrestia \u00e8 adorna di arredi ligenei e di dipinti di Gianna Durando, pittrice milanese.\nL'opera pi\u00f9 notevole \u00e8 la pala dell'altare maggiore raffigurante la Madonna con i tre santi martiri, opera di Gregorio Guglielmi, realizzata fra il 1765 e il 1766.\nPersonalit\u00e0 illustri sepolte nella chiesa.\nIn questa chiesa sono sepolti tre illustri personaggi della storia della citt\u00e0 di Torino: "}
{"id": "915363", "revid": "580", "url": "https://it.wikipedia.org/wiki?curid=915363", "title": "Ottava crociata", "text": "L'ottava crociata fu diretta contro i domini musulmani in Africa settentrionale. Fu Guidata da re Luigi IX, sotto pressione di papa Clemente IV. Il re francese riprese la croce il 24 marzo 1267, anche se ben pochi imitarono il suo gesto; tra questi suo fratello Carlo I d'Angi\u00f2, Giacomo I d'Aragona e Enrico III d'Inghilterra.\nL'obiettivo della crociata non fu Gerusalemme o l'Egitto, ma Tunisi. \nLo scopo dichiarato della spedizione sarebbe stata la conversione forzata dei regnanti di Tunisi per far s\u00ec che essi si alleassero con i Franchi nella guerra contro i Mamelucchi di Baybars, attaccandone i confini occidentali, confinanti coi domini hafsidi di Muhammad I al-Mustansir.\nSituazione geopolitica.\nDa tempi della settima crociata, i Mongoli avevano invaso il Vicino Oriente e conquistato gli emirati di Aleppo e Damasco. Le risposta dei Franchi orientali non \u00e8 stata n\u00e9 coesa, n\u00e9 unitaria: il Principato di Antiochia e il Regno di Armenia che si sono alleati con i Mongoli, mentre il Regno di Gerusalemme e la Contea di Tripoli si sono alleati con i Mamelucchi. La morte del gran khan Munke riport\u00f2 temporaneamente i mongoli in patria per risolvere i problemi di successione; Hulagu, il khan mongolo della Persia, al suo ritorno pretese la fedelt\u00e0 dei Mamelucchi, i quali rifiutarono. Un'altra svolta avvenne quando il sultano mamelucco Qutuz sconfisse i mongoli a 'Ayn Jalut il 3 settembre 1260 e conquist\u00f2 gli emirati di Damasco e Aleppo, accerchiando gli stati franchi. Qutuz fu detronizzato poco dopo dal sultano Baybars, che non fece mistero del suo desiderio di espellere tutti i Franchi dalla Siria.\nBaybars attacc\u00f2 ci\u00f2 che restava degli Stati crociati e occup\u00f2 Nazareth, Haifa, Toron e Apollonia nel 1265. Ugo III, re di Gerusalemme, sbarc\u00f2 a San Giovanni d'Acri per difendere la citt\u00e0, mentre Baybars si spingeva in Armenia, che all'epoca era controllata dai Mongoli.\nI Franchi d'oltremare, impegnati nelle loro beghe interne e da trent'anni senza un sovrano, rifiutarono di riconoscere l'autorit\u00e0 di Ugo III e reagirono solo debolmente all'avanzata di Baybars e delle sue truppe. Nel 1268, Jaffa fu presa. La guerra basata sugli assedi che aveva prevalso fino ad allora, grazie alle fortezze costruite e restaurate in Terrasanta da Luigi IX durante il suo soggiorno in Outremer negli 1250-1254, si mut\u00f2 gradualmente in una guerra di posizione. Di fronte a questa situazione, i papi Alessandro IV, Urbano IV e Clemente IV chiamano i sovrani occidentali alla crociata.\nLa crociata.\nNel luglio del 1270 l'esercito francese part\u00ec principalmente da Aigues Mortes e da Marsiglia, mentre il sovrano si imbarc\u00f2 su una nave della Repubblica di Noli; i diversi contingenti fecero tappa in Sardegna e a Cagliari il re rese ufficialmente noto al suo esercito che l'obiettivo sarebbe stato Tunisi. Il re sbarc\u00f2 a Cartagine e inizi\u00f2 a porre sotto assedio Tunisi, in attesa dell'arrivo del fratello Carlo d'Angi\u00f2 e degli inglesi; ma l'assedio si prolung\u00f2 molto e la peste e la dissenteria decimarono l'esercito, e uccisero prima il secondogenito del re, Giovanni Tristano, e poi il 25 agosto lo stesso re. Carlo d'Angi\u00f2, prima di tornare in Sicilia con i resti della sua spedizione, concluse un trattato con il califfo musulmano di Tunisi, grazie al quale otteneva il possesso di Malta e di Pantelleria."}
{"id": "915366", "revid": "1305772", "url": "https://it.wikipedia.org/wiki?curid=915366", "title": "Cer", "text": ""}
{"id": "915371", "revid": "767487", "url": "https://it.wikipedia.org/wiki?curid=915371", "title": "Matteo Gaudioso", "text": "Biografia.\nInizi\u00f2 gli studi nella sua citt\u00e0 natale dimostrando subito interesse per le materie letterarie e per la storia in particolare. A seguito dello scoppio della Prima guerra mondiale, dovette andare in guerra e fu costretto ad interrompere gli studi. Nel corso del conflitto venne ferito in Carnia nel 1916. Nel corso della lunga convalescenza pubblic\u00f2 il suo primo libro dal titolo \"Francofonte ricerche e considerazioni storiche\". Ripreso il servizio nel suo reggimento dei bersaglieri, venne fatto prigioniero a Caporetto nel 1917 e deportato in Germania dove rimase prigioniero per oltre un anno.\nRitornato a Francofonte, al ritorno dalla prigionia, riprese gli studi interrotti presso l'Universit\u00e0 di Palermo dove nel 1920 si laure\u00f2 in giurisprudenza.\nNel 1925 si laure\u00f2 anche in lettere presso l'Universit\u00e0 di Catania. Inizi\u00f2 la sua attivit\u00e0 lavorativa come insegnante di liceo, presto volle seguire la sua iniziale predisposizione alla passione per la storia impiegandosi presso l'Archivio di Stato di Catania, ma continuando nei suoi studi divenne libero docente di Storia del diritto italiano presso l'Universit\u00e0 di Catania. Posto in cattiva luce dalle sue idee liberali e democratiche, venne trasferito presso l'Archivio di Stato di Firenze presso il quale rimase per circa un decennio. Nel corso della Seconda guerra mondiale, si arruol\u00f2 nella Resistenza in Toscana.\nAlla fine della guerra ritorn\u00f2 in Sicilia ed inizi\u00f2 ad insegnare presso le universit\u00e0 di Catania e Messina, ma a causa dei suoi precedenti come partigiano, sub\u00ec un secondo trasferimento da Catania a Venezia. Questa volte per\u00f2, non ritenne di subire il trasferimento e diede le dimissioni dall'amministrazione degli archivi di stato. Continu\u00f2 cos\u00ec ad occuparsi della ricerca storica in privato continuando negli studi e dedicandosi alla politica attiva.\nNel 1953 venne eletto alla Camera dei deputati del parlamento italiano nelle file del Partito Socialista Italiano e venne poi riconfermato per un altro quinquennio. Nel corso della sua attivit\u00e0 parlamentare si batt\u00e9 per la costituzione della Commissione parlamentare Antimafia ma si occup\u00f2 anche di pubblica istruzione e di beni culturali. Dopo dieci anni di attivit\u00e0 parlamentare ritorn\u00f2 definitivamente a Catania dove rimase fino alla sua morte.\nLe sue opere.\nNel corso della sua lunga vita scrisse molte opere di argomento storico-giuridico, materie che lo avevano affascinato sin dalla sua adolescenza. Fra queste si ricordano:\nDopo la sua morte, viene istituito a Francofonte, un centro studi alla sua memoria che si occuper\u00e0 della divulgazione della sua opera con riedizioni delle opere risalenti alla sua giovinezza."}
{"id": "915387", "revid": "117887538", "url": "https://it.wikipedia.org/wiki?curid=915387", "title": "Christoph Martin Wieland", "text": "Biografia.\n Figlio di un pastore protestante, Wieland evidenzia nei suoi studi una grande precocit\u00e0 e progetta appena dodicenne di comporre un grande poema sulla distruzione di Gerusalemme. Estremamente sensibile egli subisce l'influenza dell'ambiente culturale in cui vive e si dota di un senso acuto di satira delle forme di esaltato misticismo. Nel collegio di Kloster Berge presso Magdeburgo, dove viene ammesso all'et\u00e0 di 14 anni, viene attratto dal pietismo e dalla teosofia. Si applica con passione allo studio della Grecia antica e della letteratura inglese contemporanea. Legge attentamente gli autori francesi come Pierre Bayle e Voltaire che lo stimolano ad approfondire le nuove idee della cultura illuministica del XVIII secolo.\nA 17 anni viene preso da una passione romantica che lo accompagner\u00e0 per tutta la vita per una giovane di Biberach, Marie Sophie Gutermann von Gutershofen, che nota come Sophie von La Roche diverr\u00e0 una letterata al centro di un circolo di intellettuali e letterati.\nWieland trascorse poi molti anni a Tubinga per studiare diritto ma si dedic\u00f2 principalmente alla letteratura e alla poesia ispirandosi al suo primo amore.\nIn questo periodo compone gli \"Hymmes\" (1751) secondo lo stile di Klopstock, un poema didattico \"Die Natur der Dinge. Ein Lehrgedicht in 6 B\u00fcchern\" (\"La natura delle cose ovvero Il migliore dei mondi. Poema didattico in sei libri\") dove tratta con entusiasmo ottimistico argomenti metafisici in una forma poco comprensibile, delle \"Zw\u00f6lf moralische Briefe in Versen\" (\"Lettere morali\" Heilbronn, 1752), in versi alessandrini; delle \"Briefe von Verstorbenen an hinterlassene Freunde\" (\"Lettere di morti ai loro amici viventi\", Zurigo 1753); tutte opere queste che risentono di una ispirazione platonica.\nL'interesse di Wieland per la religione cristiana e la letteratura tedesca si rinforz\u00f2 con la frequentazione con il vecchio Bodmer che lo chiam\u00f2 come segretario presso di s\u00e9 e del quale egli difese caldamente i principi religiosi e letterari. Wieland in quel periodo si esercitava, seguendo lo stile della scuola svizzera, componendo poemi epici come \"der Gepr\u00fcfte Abraham\" (\"La prova d'Abramo\"), \"Moralische Erz\u00e4hlungen\" (\"Racconti morali\"), imitazione delle opere di Elizabeth Singer Rowe e \"Cyrus\" (1759) opera il cui vero eroe protagonista \u00e8, nelle vesti di quello narrato da Senofonte, Federico II di Prussia.\nUn cambiamento radicale si ebbe per Wieland quando, dopo essere stato per diversi anni precettore a Zurigo e a Berna rientr\u00f2 nel 1760 a Biberach dove occup\u00f2 il posto di direttore della cancelleria. I suoi sogni sentimentali vennero infranti dal matrimonio della sua amata Sophie con Georg Michael Franck von La Roche, figlio naturale del conte Stadion.\nFrequentando il palazzo di Sophie e del conte Stadion, Wieland ebbe modo di conoscere le opere di Young, di Shaftesbury, di Montesquieu, di Voltaire, di Rousseau, etc.\nLo spirit\u00f2 di libert\u00e0 proprio di questi illuministi del XVIII secolo influenz\u00f2 la sua accesa immaginazione, il suo entusiasmo tedesco e cristiano, il suo interesse per la filosofia e le lettere greche che caratterizzano le suo opere migliori.\nnel 1765 Wieland spos\u00f2 una donna semplice e amabile che non desider\u00f2 mai leggere una pagina delle opere di suo marito ma che lo rese felice per la sua bont\u00e0 e che in vent'anni lo rese padre di 14 figli. Poco dopo fu nominato professore di filosofia al collegio d'Erfurt dove trascorse tre anni segnalandosi per le numerose pubblicazioni di filosofia e politica.\nNel 1772 la duchessa di Saxe-Weimar-Eisenach Anne-Amelie di Brunswick lo chiam\u00f2 presso di lei per affidargli l'educazione dei suoi due figli Carlo Augusto e Costantino. A Weimar Wieland trov\u00f2 un circolo letterario assai vivace frequentato da G\u0153the, Friedrich Justin Bertuch, Karl Ludwig von Knebel, Schiller, Herder, Mus\u00e4us, Voigt, Einsiedel. \nWieland tascorse a Weimar 35 anni interrotti soltanto da un viaggio in Svizzera dove fu accolto con simpatia malgrado il suo abbandono della scuola letteraria svizzera.\nDal 1798 al 1803 Wieland visse con la sua numerosa famiglia nella piccola propriet\u00e0 di O\u00dfmannstedt che egli aveva acquistato vicino Weimar, dove riceveva visite e omaggi dai personaggi pi\u00f9 importanti dell'epoca, e, secondo Madame de Sta\u00ebl la sua conversazione era pi\u00f9 brillante rispetto ai suoi scritti. Da questa localit\u00e0 per i colpi della sorte dovette rientrare a Weimar quasi senza risorse avendo perduto sua moglie e una figlia di Sophie von La Roche che egli aveva adottato. La sua popolarit\u00e0 era messa in crisi a causa delle rivoluzioni politiche; egli aveva applaudito all'avvio della Rivoluzione francese, di cui in seguito denunci\u00f2 il disgusto per i suoi eccessi cruenti. Alcuni libelli d'accuse furono allora pubblicati contro di lui e lo stesso Napoleone far\u00e0 mettere delle guardie per proteggerlo davanti alla sua dimora ma l'ordine era stato dato troppo tardi e la casa fu distrutta. L'imperatore volle conoscere personalmente Wieland sforzandosi di apparire amabile nei confronti del poeta che lasci\u00f2 scritto che non vide in quel personaggio che \u00abun uomo di bronzo\u00bb, Fu decorato con la legion d'onore e lo zar Alessandro I gli confer\u00ec l'ordine di Sant'Anna.\nQuesti riconoscimenti e la perdurante amicizia del duca di Weimar, suo allievo, tuttavia non furono efficaci per strappare Wieland dalla malinconia che lo assal\u00ec sia per l'assoggettamento della Germania alla Francia sia per la perdita dei suoi amici. Soccombette cos\u00ec alle infermit\u00e0 della vecchiaia e fu sotterrato, secondo i suoi desideri, a O\u00dfmannstedt vicino a sua moglie.\n\"La storia degli Abderiti\".\nUna delle opere pi\u00f9 conosciute di Wieland fu \"La storia degli Abderiti\" (\"Die Geschichte der Abderiten\", Leipzig 1774), (cfr.\"Gli Abderiti\", Utet 1982) rielaborata in una seconda edizione nel 1781. Wieland pu\u00f2 essere considerato il primo scrittore tedesco di una moderata satira politica critica del potere politico della Germania del suo tempo.\nNel libro Wieland infatti narrava dell'incredibile processo che fu tenuto in Abdera per l'ombra di un asino per il quale poco manc\u00f2 che nella citt\u00e0 ne nascesse una furiosa guerra intestina. Si metteva in luce quindi l'insano comportamento degli uomini e delle loro folli vicende storiche.\nFu iniziato alla Massoneria il 4 aprile del 1809 nella loggia di Weimar \"Amalia zu den drei Rosen\" dall'amico massone Johann Wolfgang Goethe, il quale compose e lesse l'elogio funebre nel Tempio Massonico in occasione della morte. Come Goethe, fu membro degli Illuminati di Baviera.\nImportante l'influenza del credo massonico di Wieland sul pensiero e la musica di Wolfgang Amadeus Mozart, anche lui affiliato con il padre alla massoneria. Verso il 1780, Wieland aveva pubblicato una raccolta di racconti fantastici tra cui si trovava quel \"Lulu\" o il \"Flauto magico\", scritto da August Jacob Liebeskind genero dello stesso Wieland, che fu musicato da Mozart nel 1791 e dove compaiono chiari elementi tratti dalla mistica massonica.\nWieland, pur senza creare una scuola letteraria nel vero senso della parola, ebbe una notevole influenza sulla letteratura tedesca della sua epoca, al pari del contemporaneo Gotthold Ephraim Lessing (1729-1781) anche lui importante esponente dell'Illuminismo letterario e filosofico tedesco."}
{"id": "915450", "revid": "124195699", "url": "https://it.wikipedia.org/wiki?curid=915450", "title": "Quich\u00e9", "text": ""}
{"id": "915480", "revid": "709565", "url": "https://it.wikipedia.org/wiki?curid=915480", "title": "Lempi", "text": "Lempi \u00e8 un personaggio della mitologia ugro-finnica, spirito dell'amore passionale, che nel poema finlandese \"Kalevala\" non \u00e8 presente in prima persona ma semplicemente come patronimico dell'eroe Lemmink\u00e4inen.\nNella letteratura.\nI versi sopra descritti contengono la prima citazione riguardante Lempi presente nel \"Kalevala\": si tratta dell'inizio del canto XI, dove il poema passa dalle vicende di V\u00e4in\u00e4m\u00f6inen e di Ilmarinen a quelle dell'eroe Lemmink\u00e4inen, il terzo personaggio principale dell'opera, avventuriero, donnaiolo e rissoso."}
{"id": "915482", "revid": "2038877", "url": "https://it.wikipedia.org/wiki?curid=915482", "title": "Partito Iraniano del Tudeh", "text": "Il partito iraniano del T\u016bdeh, (fondato nel 1941) \u00e8 il partito politico comunista dell'Iran, attualmente fuori legge. Il suo nome in lingua persiana significa \"Partito delle Masse dell'Iran\". Fu strettamente legato al PCUS. Il \"Tudeh\" \u00e8 stato il maggior partito politico dell'Iran prima del colpo di Stato del 1953 contro il Primo Ministro Mohammad Mossadeq. I suoi membri furono sterminati nel 1988 per disposizione delle gerarchie \"clericali\" sciite, che s'erano impadronite, con Khomeini, di tutte le leve del potere nel Paese, grazie alla cosiddetta \"Rivoluzione Islamica\" del 1979.\nStoria.\nNascita del movimento comunista in Iran.\nLa storia del movimento comunista in Iran risale al XIX secolo, quando il marxismo fu per la prima volta introdotto negli ambienti intellettuali e delle classi lavoratrici come risultato della rapida crescita dell'industria e della susseguente transizione del Paese dal feudalesimo al capitalismo. Essendo prossimo alla Russia e all'Azerbaigian, l'Iran settentrionale divenne il primo centro dell'attivit\u00e0 clandestina politica del marxismo e della socialdemocrazia, e numerosi gruppi si accostarono a tali ideologie nel corso degli anni.\nIl Partito Comunista dell'Iran fu fondato nel giugno del 1920 a Bandar-e Anzali, nella G\u012bl\u0101n, come risultato del Primo Congresso Socialdemocratico dell'Iran. Haydar Amou Oghly \u2014 uno dei leader della Rivoluzione costituzionale persiana che, tornato nel 1904 dalla Russia, con alcuni compagni aveva fondato le prime cellule \"social-democratiche\" a Mashhad \u2014 divenne il segretario generale del nuovo partito.Nel 1915, nelle foreste del G\u012bl\u0101n (nella Repubblica Sovietica del G\u012bl\u0101n) si costitu\u00ec il movimento rivoluzionario \"Jangal\u012b\" (Movimento Forestale), del quale fu leader M\u012brz\u0101 Ku\u010dik Kh\u0101n, un altro dei principali esponenti della Rivoluzione Costituzionale, che fru\u00ec del sostegno dell'Armata Rossa sovietica.\nI britannici, che esercitavano grande influenza sulla corte dei Qajar di Tehran, inviarono agenti per infiltrarsi nel \"Jangal\u012b\" e allestire un accurato complotto che avrebbe dovuto produrre come risultato la fine sia della neo-costituita Repubblica Sovietica del G\u012bl\u0101n, sia del Partito Comunista che fin\u00ec con l'essere messo al bando e perseguitato dal governo centrale. L'attivit\u00e0 comunista e socialdemocratica ancora una volta torn\u00f2 ad essere clandestina. Ai primi degli anni Venti la dinastia Q\u0101j\u0101r infine collass\u00f2 e Reza Shah ascese al trono nel 1925, instaurando la dinastia Pahlavi. Il nuovo Sh\u0101h introdusse molte riforme, quale la limitazione del potere del clero sciita, ma anche l'istituzione di una dittatura autoritaria.\nFondazione del partito Tudeh.\nL'invasione alleata del 1941-42 port\u00f2 alla fine del regno di Reza Shah e al suo esilio in Sudafrica. Numerosi prigionieri politici furono di conseguenza messi in libert\u00e0 e sotto tale nuovo clima, i gruppi nazionalisti e socialisti tornarono di nuovo a fiorire. Il 29 settembre 1941, fu ufficialmente fondato il partito Tudeh, con l'elezione di Soleiman Mohsen Eskandari a Presidente.\nNel 1944, il partito partecip\u00f2 alle elezioni per il 14\u00b0 Majlis e otto dei suoi candidati furono eletti. Da questo momento in poi il partito crebbe immensamente e divenne la maggior forza politica iraniana. Nel 1949 il partito fu condannato per un fallito attentato contro lo Shah Mohammad Reza Pahlavi e fu messo al bando. Il partito tuttavia continu\u00f2 a operare in clandestinit\u00e0 per un certo tempo, prima di tornare di nuovo all'attivit\u00e0 aperta ai primi degli anni Cinquanta.\nNel 1951 Mohammad Mossadeq fu eletto Primo Ministro ma, nonostante una maggior tolleranza verso il Tudeh e una comune battaglia per la nazionalizzazione del petrolio in Iran, non vi fu una vera alleanza fra il suo movimento nazionalista, il Fronte Nazionale dell'Iran, e il partito Tudeh.\nQuest'ultimo infatti persegu\u00ec una linea \"di sinistra\" ma non una strategia \"frontista\", rifiutando di allearsi con Mossadeq. In un articolo pubblicato nel giugno del 1950 sul quotidiano \"Mardom\" si pu\u00f2 infatti leggere:\nPossiamo gi\u00e0 essere sicuri che le revisioni del contratto petrolifero meridionale non saranno a favore del nostro popolo e che l'unico risultato sar\u00e0 il consolidamento della posizione del Regno Unito nel nostro Paese. ... La soluzione della questione petrolifera \u00e8 legata alla vittoria del nostro partito, cio\u00e8 del popolo dell'Iran.\nMossadeq nazionalizz\u00f2 l'industria petrolifera e introdusse numerose riforme socialiste, togliendo i massicci profitti derivanti dal petrolio al governo britannico che, attraverso l'Anglo Iranian Oil Company (AIOC)-- ora British Petrolium (BP) -- formalmente traeva grandi profitti dal suo controllo dell'attivit\u00e0 estrattiva petrolifera iraniana. Nel 1953, la statunitense CIA, con l'aiuto degli agenti dell\"'intelligence\" britannica, condusse a buon fine un colpo di Stato contro Mossadeq che era Primo Ministro democraticamente eletto, obbligandolo a lasciare il suo posto. Si discute se questo intervento fosse scaturito dalle paure britanniche e statunitensi che l'Iran potesse stabilire strette relazioni con l'Unione Sovietica: cosa che fu addotta come giustificazione dal Regno Unito e dagli USA per tale colpo di Stato. Altri studiosi affermano invece che il colpo di Stato essenzialmente fosse stato realizzato al fine di tornare a controllare l'industria petrolifera da poco nazionalizzata. A prescindere da tali motivazioni, il colpo di Stato decret\u00f2 la fine della democrazia in Iran. Mohammad Reza Pahlavi assunse da quel momento poteri dittatoriali e mise al bando la maggior parte dei gruppi politici, incluso il Fronte Nazionale di Mossadeq, che col partito Tudeh, prosegu\u00ec clandestinamente nelle sue attivit\u00e0.\nNel 1955, si scopr\u00ec che numerosi appartenenti all'apparato militare erano stati attivi nel partito Tudeh e furono imprigionati e talvolta giustiziati. A quel tempo affiorarono nel partito vari problemi interni e si scopr\u00ec che la leadership del partito aveva operato contro vari i membri del partito. Come risultato il partito Tudeh non fu in grado di resistere agli attacchi nei suoi confronti condotti dal governo dello Sh\u0101h e il movimento cominci\u00f2 a declinare. Il Comitato Centrale del partito fu infine riorganizzato alla fine degli anni cinquanta.\nNel 1965 il partito fronteggi\u00f2 una seconda divisione fra la corrente maggioritaria dell'organizzazione e la minoranza che preconizzava un confronto violento contro il governo armando le trib\u00f9 del meridione del Paese. Questa fazione provoc\u00f2 immensi danni al Tudeh e trascorsero tre anni prima che fosse ripristinata l'unit\u00e0 del partito.\nNel 1966 numerosi componenti del partito, fra cui Ali Khavari e Parviz Hekmatjoo del Comitato Centrale, e Asef Razmdideh e Saber Mohammadzadeh, furono arrestati e condannati a morte. Ci\u00f2 port\u00f2 a una reazione internazionale e a duri scioperi in Europa che forzarono il governo iraniano a commutare le sentenze nel carcere a vita. Questi avvenimenti crearono grande simpatia per la lotta dei lavoratori in Iran e aiutarono la riunificazione del partito dopo la spaccatura. Il partito Tudeh da quel momento divenne uno dei pi\u00f9 solidi movimenti clandestini e aiut\u00f2 a creare le condizioni per la successiva Rivoluzione Islamica del 1978.\nLa Rivoluzione Islamica.\nAi primi degli anni Settanta il movimento di guerriglia iraniano cominci\u00f2 a operare nell'Iran settentrionale, nella regione del Mazandaran. Gli anni Settanta testimoniarono anche la nascita di ampi scioperi e dimostrazioni politiche dei lavoratori e i \"campus\" universitari divennero il focolaio di attivit\u00e0 rivoluzionarie. Il partito Tudeh accrebbe notevolmente le sue attivit\u00e0, reclutando molti giovani e organizzando comitati regionali di lotta.\nDopo la Rivoluzione Islamica, numerosi prigionieri politici furono liberati e il partito Tudeh e altri gruppi della sinistra furono messi in condizione di partecipare alle elezioni presidenziali e parlamentari per la prima volta in molti anni. Tuttavia, la maggioranza dei seggi nel Majles furono vinti dal Partito della Repubblica Islamica dell'\u0100yatoll\u0101h Mohammad Beheshti e le organizzazioni di sinistra e nazionaliste furono messe fuori gioco. Il nuovo Presidente eletto della Repubblica, Abolhassan Bani Sadr, che aveva avuto stretti rapporti iniziali con Khomeini, divenne anch'egli sempre pi\u00f9 frustrato dagli sviluppi che si verificavano nelle strutture-guida del Paese e si oppose al predominio del clero sciita e delle fazioni religiose da esso controllate e che dominavano la politica iraniana.\nNel 1981, il Majlis, dominato dal Partito Repubblicano Islamico, obblig\u00f2 Bani Sadr ad abbandonare la carica, fomentando un'ondata di manifestazioni di protesta contro di lui. Bani Sadr infine abbandon\u00f2 l'Iran. I Comitati Rivoluzionari armati, leali a Khomeini (noti come \"Pasdaran\"), arrestarono numerose migliaia di giovani e attivisti, sia nazionalisti, sia di sinistra, molti dei quali furono sottoposti a processo pi\u00f9 tardi dall'Ayatoll\u0101h Sadegh Khalkhali, che divenne tristemente noto come il \"giudice impiccatore\", e giustiziati.\nTentando di avvantaggiarsi di questa situazione, che vedeva molti gruppi di sinistra (e rivali del Tudeh) eliminati dal nuovo potere, il vertice del partito Tudeh decise di partecipare al regime recentemente costituitosi e di collaborare con l\"'establishment\" clericale. Tale tentativo fall\u00ec clamorosamente e nel 1982 la leadership del Tudeh fu arrestata e incarcerata, e pi\u00f9 tardi furono anche imprigionati pi\u00f9 di 5.000 fra membri del partito e suoi sostenitori. Il partito in quei frangenti fu anch'esso messo al bando.\nCome risultato di queste purghe, il partito gradualmente collass\u00f2, con un gran numero di membri che abbandonarono il Paese per l'esilio, mentre vari esponenti del partito abbandonarono gli ideali del comunismo e si riconciliarono col governo della Repubblica islamica. Negli anni il numero dei prigionieri politici del Tudeh, condannati a morte e giustiziati, assomm\u00f2 a diverse migliaia.\nTuttavia il partito sopravvisse e continu\u00f2 a operare come organizzazione politica clandestina in Iran, con un nuovo Comitato Centrale in esilio, eletto nel 1992.\nStatus legale.\nOggi il partito \u00e8 quasi interamente in esilio, malgrado suoi membri attivi siano rimasti in Iran fin dall'epoca della Rivoluzione Islamica. Il partito \u00e8 ufficialmente bandito e non \u00e8 in alcun modo tollerato. Quanti siano scoperti affiliati a gruppi comunisti e socialisti rischiano il carcere e l'esecuzione capitale."}
{"id": "915483", "revid": "9316", "url": "https://it.wikipedia.org/wiki?curid=915483", "title": "Giovanni Battista Scapaccini", "text": ""}
{"id": "915492", "revid": "767487", "url": "https://it.wikipedia.org/wiki?curid=915492", "title": "Detenuto in attesa di giudizio", "text": "Detenuto in attesa di giudizio \u00e8 un film del 1971 diretto da Nanni Loy e interpretato da Alberto Sordi, in una delle sue rare interpretazioni drammatiche.\nTrama.\nIl geometra romano Giuseppe Di Noi, da anni trasferitosi in Svezia, sposato e stimato professionista, decide di portare in vacanza in Italia la sua famiglia. Alla frontiera italiana l'uomo viene arrestato senza che gli venga fornita alcuna spiegazione. Tradotto in un carcere a Milano, apprende dopo tre giorni di essere accusato di \"omicidio colposo preterintenzionale\" di un cittadino tedesco. Convinto che si tratti di un equivoco, viene tradotto di carcere in carcere, prima a Regina Coeli e poi fino alla localit\u00e0 immaginaria di Sagunto, nei pressi di Salerno, ed ivi internato in una cella di isolamento in quanto, avendo risieduto all'estero, vi sarebbe il pericolo di fuga.\nDi Noi subisce un lungo calvario, costellato di trattamenti umilianti. L'incubo si protrae per giorni e giorni. Giunto sul posto, il magistrato inquirente lo rimprovera di non poterlo ascoltare in quanto privo di un legale. L'uomo si trova, suo malgrado, coinvolto in una sommossa e trasferito dapprima in un carcere per reclusi ergastolani, dove scampa a stento a una violenza, e poi in una struttura psichiatrica. Occorrono l'ostinazione di sua moglie, l'interessamento del suo avvocato appena nominato nonch\u00e9 la benevolenza del magistrato inquirente altrimenti in ferie, per giungere a una spiegazione logica.\nDi Noi apprende che il sinistro mortale avvenne per il crollo accidentale del viadotto di una superstrada costruita da una ditta di cui era stato dipendente. Trasferitosi nel frattempo in Svezia e senza alcuna comunicazione internazionale, non rispondendo al mandato di comparizione, era tecnicamente ritenuto latitante. Chiarita la sua posizione, il geometra viene prosciolto e rilasciato ma \u00e8 ormai un uomo distrutto.\nGiunto al confine italiano, un sottufficiale di polizia lo convoca per espletare \"una pura formalit\u00e0\", ma Di Noi fugge terrorizzato inseguito dai militari, che lo raggiungono con una raffica di mitra. Si tratta fortunatamente di un incubo a occhi aperti. Di Noi \u00e8 finalmente libero di lasciare il paese con la propria famiglia.\nCommento.\nPer Alberto Sordi il film fu uno dei rari ruoli drammatici da lui interpretati, e l'anno seguente gli sarebbe valso l'Orso d'argento per il miglior attore al Festival di Berlino. \nL'ispirazione per il film era venuta allo stesso Sordi dopo aver letto il libro \"Operazione Montecristo\", scritto in carcere da Lelio Luttazzi.\nUn'altra fonte di ispirazione per la trama del film fu l'inchiesta televisiva \"Verso il carcere\", realizzata da Emilio Sanna.\nIl film-denuncia di Nanni Loy, una sorta di incubo kafkiano calato nella realt\u00e0 italiana, usc\u00ec nelle sale suscitando scalpore, poich\u00e9 per la prima volta un'opera cinematografica denunciava senza mezzi termini l'arretratezza e la drammatica inadeguatezza dei sistemi giudiziario e carcerario italiani.\nLelio Luttazzi scrisse alcuni interventi musicali per il film."}
{"id": "915493", "revid": "30300", "url": "https://it.wikipedia.org/wiki?curid=915493", "title": "Mathilde di Canossa", "text": ""}
{"id": "915495", "revid": "125178904", "url": "https://it.wikipedia.org/wiki?curid=915495", "title": "Ludovico da Casoria", "text": "Insegn\u00f2 per vent'anni filosofia e matematica a Napoli fino a quando, dopo un'esperienza mistica vissuta durante un'adorazione eucaristica, decise di dedicare la sua vita al riscatto dei bambini africani tenuti in schiavit\u00f9. Fu il fondatore dei frati bigi e delle suore bigie. Resse, inviato dalla Santa Sede, la missione di Scellal in Sudan. Proclamato santo nel 2014.\nBiografia.\nNacque come Arcangelo Palmentieri a Casoria, nei pressi di Napoli, l'11 marzo 1814. Terzogenito di Vincenzo, taverniere e di Candida Zenga, coppia molto religiosa, dopo aver fatto l'apprendista falegname a 18 anni fu accolto tra i Frati Minori nel noviziato presso il Convento San Giovanni del Palco di Taurano, in provincia di Avellino, prosegu\u00ec gli studi negli istituti di Sant'Antonio ad Afragola, di Sant'Angelo a Nola e di San Pietro ad Aram a Napoli.\nFu ordinato presbitero il 4 giugno 1847 ed inizi\u00f2 la sua attivit\u00e0 di insegnante di filosofia e matematica presso vari istituti dell'Ordine francescano.\nIn quello stesso anno successe l'episodio che gli cambi\u00f2 la vita: mentre era in adorazione dinanzi a Ges\u00f9 Sacramento nella chiesa napoletana di San Giuseppe dei Ruffi, cadde a terra avvertendo che era giunto il momento di cambiare vita dedicandosi ad un'attivit\u00e0 caritatevole che contraddistinse il resto dei suoi giorni.\nInizi\u00f2 a frequentare persone di diverse impostazioni culturali e politiche, tra cui atei e liberali, fond\u00f2 accademie di cultura religiosa e numerose case di accoglienza per anziani.\nOpere.\nCon il placet e l'aiuto di Ferdinando II riusc\u00ec a riscattare numerosi bambini di colore schiavi a Il Cairo e ad Alessandria, con lo scopo di donar loro una vita dignitosa, una educazione cristiana e una preparazione culturale tale da poterli inviare come missionari indigeni nel continente africano. Molti di loro scelsero liberamente di ricevere la Cresima e successivamente di divenire sacerdoti e donne consacrate.\nDi grande aiuto gli furono molti Terziari Francescani che con lui fondarono i Frati della Carit\u00e0, detti \u201cBigi\u201d, e le Suore Bigie nel 1962, che tutt'oggi continuano il suo carisma. A Napoli, in localit\u00e0 Scudillo, fond\u00f2 l'Istituto La Palma, infermeria-farmacia per i frati della Provincia Francescana e per i sacerdoti poveri del Terz'Ordine, tutt'oggi l'Istituto \u00e8 attivo come luogo di studio e di giochi per i bambini e i preadolescenti meno abbienti del Rione Sanit\u00e0. Inoltre, fonda ad Assisi nel 1871 l'Istituto Serafico, dove, Padre Lodovico da Casoria si fece carico di accogliere ragazzi sordi e ciechi, da lui definiti \"creature infelici e abbandonate\", nella convinzione che anch'essi potessero avere un futuro, e ancora oggi l'Istituto Serafico porta avanti la sua opera.\nParticolare aiuto alle sue opere fu dato dalla Santa Caterina Volpicelli, donna carismatica e devota al Sacro Cuore di Ges\u00f9 che intrattenne rapporti anche con San Daniele Comboni, Sant'Annibale Maria Di Francia, Santa Giulia Salzano, la Santa Maria Cristina Brando (figlia spirituale dello stesso Ludovico), il Beato Pio IX, il Beato Antonio Rosmini e il Beato Bartolo Longo.\nPrima di morire affid\u00f2 la sua opera di educazione dei bambini di colore ai Frati Bigi. Mor\u00ec la mattina del 30 marzo 1885. I suoi resti riposano nella Chiesa dell'Ospizio marino di Posillipo, dove aveva fatto erigere un monumento che raffigurava Francesco d'Assisi nell'atto di abbracciare Giotto, Dante e Cristoforo Colombo, Terziari Francescani.\nCulto.\n\u00c8 stato beatificato da papa Giovanni Paolo II nel 1993 e proclamato santo da papa Francesco il 23 novembre 2014.\nLa sua memoria cade il 30 marzo; la Chiesa napoletana lo ricorda il 17 giugno.\nDal Martirologio Romano: \"A Napoli, beato Ludovico (Arcangelo) Palmentieri da Casoria, sacerdote dell'Ordine dei Frati Minori, che, spinto da ardore di carit\u00e0 verso i poveri di Cristo, istitu\u00ec le due Congregazioni dei Fratelli della Carit\u00e0 e delle Suore Francescane di Santa Elisabetta\"."}
{"id": "915496", "revid": "834", "url": "https://it.wikipedia.org/wiki?curid=915496", "title": "CIO", "text": ""}
{"id": "915498", "revid": "124702539", "url": "https://it.wikipedia.org/wiki?curid=915498", "title": "\u00c0lex Corretja", "text": "Carriera.\nCorretja ha fatto la sua comparsa nei tornei ATP nel 1992, quando esord\u00ec nel suo torneo di casa. La sua scalata alle posizioni di vertice \u00e8 stata lunga ma costante: grazie a un solido gioco da fondo campo, che si esaltava sulla terra rossa, Corretja ha raccolto ottimi risultati che lo hanno portato a essere numero 2 al mondo nel 1999, suo \"best ranking\".\nIn totale Corretja ha vinto 438 partite su 719 disputate, che gli hanno fruttato ben 17 tornei. I pi\u00f9 prestigiosi sono senza dubbio il titolo vinto a Roma nel 1997, dove sconfisse Marcelo R\u00edos, la Tennis Masters Cup vinta nel 1998 battendo il connazionale Carlos Moy\u00e1, e il titolo a Indian Wells del 2000 contro Thomas Enqvist. Inoltre Corretja ha raggiunto la finale del Roland Garros in due occasioni: nel 1998 fu battuto da Moy\u00e1, mentre nel 2001 perse contro Gustavo Kuerten.\nNel 2000 ha vinto la Coppa Davis con la Spagna.\nVita privata.\n\u00c0lex Corretja ha avuto una figlia nel 2017, da una relazione con Martina Klein."}
{"id": "915499", "revid": "123162431", "url": "https://it.wikipedia.org/wiki?curid=915499", "title": "Repubblica Popolare Ucraina", "text": "La Repubblica Popolare Ucraina (in ucraino \"\u0423\u043a\u0440\u0430\u0457\u043d\u0441\u044c\u043a\u0430 \u041d\u0430\u0440\u043e\u0434\u043d\u0430 \u0420\u0435\u0441\u043f\u0443\u0431\u043b\u0456\u043a\u0430\", \"Ukrajins'ka Narodna Respublika\"), nota anche come Repubblica Nazionale Ucraina, fu una repubblica fondata nel territorio della moderna Ucraina a seguito degli eventi della Rivoluzione russa grazie all'opera di Symon Petljura.\nCentral'na Rada.\nDopo lo scoppio della Rivoluzione di febbraio, il 17 marzo 1917 venne istituita a Kiev la \"Central'na Rada\" (\"Consiglio Centrale\"), un corpo rappresentativo a maggioranza socialista per il governo della regione ucraina in stretta connessione con i \"soviet\" di stampo russo. A capo del consiglio venne posto il noto storico Mychajlo Serhijovy\u010d Hru\u0161evs'kyj.\nDurante gli accesi combattimenti a Kiev tra i sostenitori del governo provvisorio russo e dei bolscevichi, la \"Central'na Rada\" offr\u00ec il suo appoggio a questi ultimi.\nDopo aver cacciato le forze governative, la \"Rada\" annunci\u00f2 la creazione di un'entit\u00e0 politica ucraina autonoma, la Repubblica Ucraina, che manteneva i suoi legami con la Russia, il 22 novembre 1917. Dopo un breve periodo di tregua, la fazione minoritaria bolscevica organizz\u00f2 un \"Consiglio dei Soviet Ucraini\" nel dicembre del 1917 nel tentativo di prendere il potere, ma a causa della sua impopolarit\u00e0 tra la popolazione il tentativo fall\u00ec ed il movimento bolscevico fu costretto a lasciare Kiev e a trovare rifugio a Charkiv dove proclam\u00f2 una Repubblica Sovietica Ucraina. Nel frattempo l'Armata Rossa sovietica era entrata a Kiev a sostegno del movimento bolscevico ucraino.\nIl 25 gennaio 1918 la \"Central'na Rada\" proclam\u00f2 la sua indipendenza dalla Russia sovietica proclamando uno Stato ucraino sovrano, ma meno di un mese dopo, il 9 febbraio, l'Armata Rossa entr\u00f2 a Kiev.\nAssediata dalle forze bolsceviche e dopo aver perso gran parte del suo territorio, la \"Central'na Rada\" cerc\u00f2 aiuti dall'estero e fu indotta a firmare il trattato di Brest-Litovsk il 9 febbraio diventando cos\u00ec alleata dell'Impero tedesco. Ben presto le forze germaniche scacciarono i bolscevichi dal territorio ucraino, e tra il 13 ed il 25 aprile invasero la Repubblica Popolare di Crimea. Ormai per\u00f2 la popolazione ucraina era disillusa sulla reale forza della \"Central'na Rada\", che perse non solo popolarit\u00e0, ma anche il controllo effettivo sul proprio territorio, e il 29 aprile il governo germanico esautor\u00f2 il consiglio ucraino, non prima che quest'ultimo promulgasse la Costituzione della Repubblica Popolare Ucraina.\nL'etmanato.\nA seguito del colpo di Stato favorito dagli alleati germanici, la \"Central'na Rada\" venne sostituita al governo dall'etmanato, un governo di stampo conservatore con a capo l'etmano Pavlo Skoropad'skyj, un ex-ufficiale dell'Impero Russo il cui governo favor\u00ec il potere dei latifondisti e non fu altro che un governo fantoccio al servizio dell'Impero Tedesco.\nL'etmanato ebbe scarso supporto da parte della popolazione ucraina, ma diversamente dalla Central'na Rada, fu capace di organizzare un controllo territoriale efficace, stabilendo cos\u00ec relazioni diplomatiche con diverse nazioni, e siglando un trattato di pace con la stessa Russia sovietica.\nIn pochissimi mesi il governo centralizzato dell'etmanato diede alle stampe milioni di libri in lingua ucraina, fond\u00f2 numerosi istituti scolastici, due universit\u00e0 e un'Accademia delle Scienze Ucraina.\nUna scelta poco avveduta fu la confisca a favore dei precedenti proprietari latifondisti delle terre donate ai contadini dal governo socialista della \"Central'na Rada\", grazie anche all'appoggio militare delle truppe germaniche. La serie di confische scaten\u00f2 una vera e propria attivit\u00e0 di guerriglia guidata da ex-membri della \"Central'na Rada\", come Symon Petljura e Volodymyr Vynny\u010denko, che operarono per rovesciare il governo dell'etmanato.\nA causa dell'imminente sconfitta nella prima guerra mondiale della Germania e dell'Austria-Ungheria, i principali sostenitori di Skoropads'kyj, l'etmano, formarono un nuovo consiglio di monarchici russi e si prepararono all'eventuale federazione ad una Russia non-bolscevica. Per tutta risposta i socialisti ucraini fondarono un governo rivoluzionario, il Direttorato, il 14 novembre 1918.\nIl periodo del Direttorato.\nIl nuovo governo del Direttorato guadagn\u00f2 presto popolarit\u00e0 e godette dell'appoggio militare di molte unit\u00e0 prima fedeli a Skoropads'kyj, prima fra tutte i fucilieri Sich. L'esercito degli insorti circond\u00f2 rapidamente Kiev e il 21 novembre 1918 il Direttorato prese il controllo della citt\u00e0.\nNel tardo dicembre dello stesso anno i bolscevichi iniziarono l'assalto della citt\u00e0 partendo da Kursk e il 22 gennaio 1919 il Direttorato fu costretto ad unirsi con la Repubblica Popolare dell'Ucraina Occidentale, nonostante quest'ultima entit\u00e0 statale mantenesse \"de facto\" un proprio esercito e un proprio governo. Nel febbraio 1919 i Bolscevichi entrarono a Kiev.\nPer tutto il 1919 l'Ucraina, cos\u00ec come il suo esercito, visse nel pi\u00f9 totale caos politico, poich\u00e9 ogni fazione, il Direttorato, i bolscevichi, l'Armata Bianca, l'Intesa, la Polonia, e gli anarchici il cui elemento di spicco era Nestor Machno, cercarono di ottenere il potere.\nLa successiva offensiva di Kiev organizzata dal governo ucraino in alleanza con la Polonia non cambi\u00f2 di molto le sorti della guerra e nel marzo del 1921 la pace di Riga sanc\u00ec un controllo congiunto della Polonia, della RSSF Russa e della RSS Ucraina sul territorio ucraino.\nCome risultato di questa spartizione il territorio della Galizia, la parte occidentale appartenente per tradizione al territorio ucraino, cos\u00ec come parte del territorio della Volinia vennero annesse alla Polonia, mentre il restante territorio ucraino divenne parte dell'Ucraina sovietica.\nNonostante la sua sconfitta militare, il Direttorato continu\u00f2 a mantenere il controllo su alcune porzioni dell'esercito e il 21 ottobre 1921 lanci\u00f2 una serie di attacchi lampo nell'Ucraina centrale raggiungendo l'Oblast' di Kiev. Il 4 novembre le forze fedeli al direttorato catturarono la cittadina di Korosten', (Oblast' di \u017dytomyr), impossessandosi di un ingente quantitativo di armi e vettovaglie, ma il 17 novembre vennero tuttavia accerchiate ed eliminate dalla cavalleria bolscevica che non ne lasci\u00f2 traccia.\nNel 1922, essendosi ormai assicurato il controllo totale del territorio ucraino, il regime sovietico un\u00ec l'Ucraina sovietica alla Bielorussia, e alle repubbliche transcaucasiche per formare l'URSS.\nRiconoscimento internazionale.\nLa repubblica popolare ucraina fu riconosciuta \"de jure\" da: Russia sovietica, Lettonia, Lituania, Estonia, Georgia, Azerbaigian, Germania, Austria-Ungheria, Bulgaria, Turchia, Romania, Cecoslovacchia e Vaticano. \"De facto\" il riconoscimento fu garantito da Svizzera, Svezia, Danimarca, e Persia"}
{"id": "915539", "revid": "767487", "url": "https://it.wikipedia.org/wiki?curid=915539", "title": "Caccia tragica", "text": "Caccia tragica \u00e8 un film del 1947 diretto dal regista Giuseppe De Santis.\nTrama.\nNell'immediato dopoguerra, un camion sul quale viaggiano i novelli sposi Michele e Giovanna e il ragioniere di una cooperativa agricola, incaricato di portare in sede quattro milioni di lire, viene assalito da un manipolo di banditi. I malviventi bloccano la strada con una finta ambulanza, uccidono l'autista e il ragioniere, si impossessano del denaro e prendono in ostaggio la ragazza. Alberto, il capobanda, \u00e8 un disoccupato reduce di guerra; Daniela \u00e8 la sua amante, una ex collaborazionista soprannominata Lili Marlene. I contadini della cooperativa si uniscono ai carabinieri per aiutarli a catturare i malviventi. Dopo un lungo inseguimento Daniela e Alberto, trascinando con s\u00e9 Giovanna, si barricano in un edificio, gi\u00e0 sede di un comando tedesco, dove vengono accerchiati.\nIl terreno intorno \u00e8 stato minato dai tedeschi e Daniela vorrebbe far esplodere le mine per far strage degli assedianti. Alberto vuole impedirglielo e, dopo una colluttazione, la uccide. Giovanna \u00e8 finalmente libera e Alberto, catturato dai membri della cooperativa, deve subire il loro processo. Michele infine persuade i compagni della necessit\u00e0 di perdonare l'uomo, vittima disperata della guerra e dei padroni sfruttatori. Un lancio di zolle di terra sulla schiena di Alberto \u201credime\u201d moralmente l'uomo, che si avvia verso il proprio futuro [sinossi tratta da: Marco Grossi (a cura di), \"Giuseppe De Santis. La trasfigurazione della realt\u00e0 / The Transfiguration of Reality\", Roma, Centro Sperimentale di Cinematografia - Associazione Giuseppe De Santis, 2007].\nIncassi.\nIncasso accertato a tutto il 31 dicembre 1952 \u00a3 80.000.000"}
{"id": "915541", "revid": "6923", "url": "https://it.wikipedia.org/wiki?curid=915541", "title": "Scalata (finanza)", "text": "Una scalata nel comune gergo economico-finanziario \u00e8 l'acquisizione del pacchetto azionario di controllo di una societ\u00e0 per azioni, da parte di un singolo soggetto o di un'altra societ\u00e0. In genere, tale operazione consiste in una offerta pubblica di acquisto (\"opa\").\nGeneralit\u00e0.\nSolitamente le scalate avvengono nelle grandi societ\u00e0, in cui l'immenso capitale sociale si traduce nella cosiddetta \"polverizzazione dell'azionariato\", ossia l'acquisizione di piccole quote azionarie da parte di una miriade di investitori a fini meramente speculativi, senza velleit\u00e0 imprenditoriali.\nIn tali contesti \u00e8 quindi pi\u00f9 agevole acquisire sul mercato mobiliare un consistente pacchetto azionario.\nAspetti collegati.\nIn primo luogo, se una societ\u00e0 quotata in Borsa \u00e8 male amministrata, gli utili che consegue sono bassi; quindi, i proprietari dei suoi titoli cercheranno di venderli, facendone diminuire il prezzo di scambio. In tale contesto, un imprenditore che intravedesse in questa societ\u00e0 un alto potenziale di redditivit\u00e0 potrebbe essere portato a volerne conseguire il controllo per ottenere profitto, sia dai ricavi della societ\u00e0 ove sia meglio gestita e sia dall'aumento del prezzo dei titoli conseguente alla migliore gestione. Quindi, tanto maggiore \u00e8 l'efficienza della societ\u00e0, quanto minore \u00e8 la convenienza dello \"scalatore\".\nIn secondo luogo, l'acquisto della posizione di controllo di una societ\u00e0 implica la capacit\u00e0 di gestirla, sostituendosi alla gestione precedente. In una situazione simile, i precedenti amministratori della societ\u00e0 \"scalata\" potrebbero voler impedire l'acquisizione esterna dell'impresa e conservare la propria posizione: ci\u00f2 \u00e8 perlopi\u00f9 attuato mediante l'ottenimento di deleghe a votare nell'assemblea dei soci da parte di quella miriade di soci-investitori che, come detto, non \u00e8 affatto interessata alla gestione sociale, ma solo al profitto del proprio investimento; cos\u00ec facendo, gli amministratori potrebbero mantenere la propria posizione, formando essi stessi un gruppo di controllo (tramite le deleghe) e, di fatto, autonominandosi, riuscendo cos\u00ec a impedire la scalata di altre forze imprenditoriali e consolidando la propria gestione, buona o cattiva che sia.\nPer tali motivi, le scalate s'innestano solo in contesti societari di grandi dimensioni, anche multinazionali, e autori ne sono soggetti gi\u00e0 partecipi di altre attivit\u00e0 imprenditoriali oppure speculatori dell'alta finanza."}
{"id": "915546", "revid": "767487", "url": "https://it.wikipedia.org/wiki?curid=915546", "title": "C.J. Ramone", "text": "La sua citt\u00e0 natale \u00e8 Queens, a New York. C.J. rimpiazz\u00f2 l'originale bassista dei Ramones, Dee Dee Ramone, bench\u00e9 Dee Dee continuasse a scrivere canzoni per il gruppo.\nC.J. cant\u00f2 molte canzoni conosciute del gruppo, e gli diede un'immagine giovane, avendo ben 17 anni meno di Johnny Ramone. C.J. era un marine e un fan dei Ramones, prima di entrare nel gruppo. Era anche un grande fan di Dee Dee, e suonava con lui in un gruppo chiamato \"The Ramainz\", formato oltre che da loro due anche da Marky Ramone e dalla moglie di Dee Dee Ramone, Barbara Zampini (Barbara Ramone). Ha anche suonato con i \"Los Gusanos\" e nei \"Bad Chopper\".\nQuando C.J. entr\u00f2 nei Ramones fu visto come aria fresca dentro il gruppo che, da met\u00e0 degli anni ottanta, aveva perso molta della sua energia.\nQuando i Ramones entrarono nel Rock and Roll Hall of Fame, Tommy Ramone, il primo batterista del gruppo, ringrazi\u00f2 C.J. per \"aver reso giovane il gruppo\". C.J. ebbe anche l'idea, per il gruppo, di realizzare la cover di \"I Don't Want to Grow Up\" di Tom Waits per il cd \u00a1Adios Amigos!. C.J. era il pi\u00f9 giovane membro del gruppo dopo il suo arrivo per 9 anni. Il suo primo show con i Ramones fu il 30 settembre del 1989 in Leicester in Inghilterra, e suon\u00f2 col gruppo fino al loro ritiro dalle scene, avvenuto il 6 agosto del 1996. Si spos\u00f2 con la nipote di Marky Ramone, Chessa, con cui poi ebbe due figli.\n\u00c8 apparso, insieme alla band nel cartone animato de \"I Simpsons\", nel quarto episodio della quinta stagione.\nNel 2004 partecipa ad un concerto tributo ai Ramones (immortalato nel film-documentario \"\") per il trentesimo anniversario della fondazione della band, insieme a Henry Rollins dei Black Flag, Steve Jones dei Sex Pistols, Tim Armstrong dei Rancid, Brett Gurewitz dei Bad Religion ed altri ancora.\nC.J. \u00e8 ora sposato con l'avvocato Denise Barton.\nCon la sua band, i Bad Chopper e con l'aiuto del produttore Daniel Rey ha pubblicato un album omonimo il 1\u00ba novembre 2007 in versione cd e nel febbraio del 2008 in versione vinile. La band si scioglie nel 2009 e C.J. inizia a suonare concerti accompagnato da Daniel Ray sotto il nome CJ Ramone. Nel 2012 pubblica il suo primo lavoro solista intitolato \"Reconquista\" a cui segue un tour internazionale accompagnato dal chitarrista Jonny \"2 Bags\" Wickersham e dal batterista David Hidalgo Jr., entrambi membri dei Social Distortion. A seguito del successo dell'album e del relativo tour, C.J. incide nel 2014 un nuovo album intitolato \"Last Chance to Dance\"."}
{"id": "915549", "revid": "887364", "url": "https://it.wikipedia.org/wiki?curid=915549", "title": "Borgogna Cisgiurana", "text": "Detta anche Bassa Borgogna, era la parte meridionale di quello che era stato il Regno di Borgogna e che si estendeva a sud del massiccio del Giura sino alla Provenza e che comprendeva la Savoia; ma fu anche il nome con cui venne indicato il regno di Provenza (comprendente la Provenza vera e propria e la Borgogna Cisgiurana) al momento in cui, nell'855, l'imperatore Lotario I divise il regno di Lotaringia.\nI confini del regno erano il Mar Mediterraneo a sud, la Settimania a sud-ovest, l'Aquitania ad ovest, il regno della Borgogna Transgiurana a nord ed il Regno d'Italia ad est.\nIl nome fu in auge dall'879 quando Bosone fu eletto re di Bassa Borgogna in contrapposizione al re di Francia ed Aquitania Carlomanno.\nA Bosone successe, come re, il figlioletto Ludovico.\nInfine a Ludovico subentr\u00f2 il marchese Ugo di Provenza che scambi\u00f2 il regno di Borgogna Cisgiurana con il regno d'Italia, per cui il Re di Borgogna Transgiurana, Rodolfo, divenne re delle due Borgone o re di Arles."}
{"id": "915552", "revid": "729019", "url": "https://it.wikipedia.org/wiki?curid=915552", "title": "Biordo Michelotti", "text": "Biografia.\nPrimogenito di Michelotto Michelotti e di Baldina, spos\u00f2 Giovanna Orsini con la quale risiedette nel palazzo di famiglia perugino a \"Porta Sole\", ma da lei non ebbe prole. Capitano di ventura, allievo prediletto di Alberico da Barbiano, fu al servizio dei Visconti, al soldo dei quali, sotto la guida di Jacopo dal Verme, prese parte alla battaglia di Alessandria del 1391, poi della Repubblica di Firenze, per la quale ricopr\u00ec brevemente, dopo la morte di Giovanni Acuto, la carica di capitano generale. Nel 1392 molti feudi limitrofi al territorio perugino come Assisi, Deruta, Nocera, Orvieto e Todi, nel timore di perdere la loro indipendenza e di entrare nell'orbita del dominio dello Stato Pontificio, gli si assoggettarono in cambio della sua protezione militare.\nNel 1393 a Perugia vi furono alcuni tumulti e prevalse la fazione popolare dei \"Raspanti\" contro l'avversa parte dei \"Beccherini\", di nobile estrazione. Questi ultimi vennero, quindi, esiliati e costretti a ritirarsi nei propri feudi di campagna. Una commissione di venticinque cittadini si pose al governo della citt\u00e0 e questi chiesero al Michelotti, accolto con tutti gli onori in citt\u00e0, di presiederne il governo. In breve nacque una prima signoria ricordata per la sua brevit\u00e0 ma anche caratterizzata da un periodo di importanti riforme. Biordo, preoccupato di estendere i suoi possedimenti, confermo l'autorit\u00e0 dei priori e delle istituzioni comunali.\nIl 24 gennaio 1398 si parlava ancora a Firenze di una situazione militare e politica non favorevole al Michelotti che, pur detenendo Assisi, Castel della Pieve, Gualdo Tadino, Nocera, Orvieto, Perugia, Spello, Todi e Trevi, incontrava difficolt\u00e0 a presidiare i relativi contadi tra loro non contigui. Tornato a Perugia il 10 marzo, nella sua dimora di Porta Sole, fu ucciso da alcuni congiurati guidati dall'abate di San Pietro, Francesco Guidalotti, che, accolto amabilmente in casa, con un forte abbraccio offr\u00ec le spalle del Michelotti ai pugnali dei sicari introdotti come uomini del suo seguito.\nLa notizia della morte del signore di Perugia, gridata in piazza da Armanno di Golino per suscitare plauso, provoc\u00f2 solo sgomento tra la popolazione; Siginolfo, fratello dell'ucciso, e altri parenti massacrarono alcuni responsabili e i loro congiunti non ancora fuggiti, svuotando e incendiando le loro case. In breve la signoria, che aveva ampliato in pochi anni la sua influenza su gran parte dell'attuale regione Umbria, si sfald\u00f2.\nSuo fratello minore Ceccolino tent\u00f2 di vendicarlo e, raccolti i suoi seguaci, ritorn\u00f2 a Perugia accompagnando l'ingresso del nuovo signore Gian Galeazzo Visconti nel 1400. Ebbe, tuttavia, la sfortuna di imbattersi nel temibile Braccio da Montone, esiliato da Biordo Michelotti, a cui aveva rifiutato i servigi, che lo uccise ponendo fine alla saga della famiglia e favorendo il ritorno al potere della nobile casata dei Baglioni.\nBiordo Michelotti venne inumato nella cappella di famiglia nella chiesa di San Francesco al Prato di Perugia.\n50 anni dopo la morte del Michelotti, il 27 marzo 1448, Roberto Caracciolo predic\u00f2 contro la vanit\u00e0 dei nobili di ornare le tombe familiari con distinzioni varie e condann\u00f2 la statua del Michelotti, \u00ab\"quale era a cavallo con una bachetta in mano, che stava nella capella sua de relievo\"\u00bb, alla rimozione e alla dispersione in un \u00ab\"cimiterio\"\u00bb imprecisato. Frutto d'invenzione sono sia il ritratto del Michelotti, conservato nella Biblioteca Augusta, sia la scena del suo trionfo, dipinta nel 1874 sul sipario del Teatro Morlacchi di Perugia."}
{"id": "915556", "revid": "126257", "url": "https://it.wikipedia.org/wiki?curid=915556", "title": "Final Destination 3", "text": "Final Destination 3 \u00e8 un film horror del 2006 diretto da James Wong.\nLa pellicola horror vede come protagonista Mary Elizabeth Winstead.\nTrama.\nPer festeggiare l'ultimo anno di \"high school\", Wendy e i suoi amici si recano ad un luna park. Mentre il gruppo di amici sale sulle montagne russe, Wendy ha una visione premonitrice in cui sono protagonisti lei e i suoi compagni; in cui una serie di avvenimenti portano al deragliamento del trenino e alla morte di tutti gli occupanti.\nWendy, terrorizzata dalla visione urla e si dibatte per scendere. Altri nove ragazzi, alcuni spaventati, altri diffidenti, riescono ad andare via con lei. Poco dopo, l'incredibile visione della ragazza accade: l'attrazione cede gettando nel panico il parco di divertimenti.\nLa Morte torna a saldare il conto con i sopravvissuti, ma questi stavolta hanno una possibilit\u00e0 in pi\u00f9: Wendy scopre che nelle foto che ha scattato la sera prima dell'incidente \u00e8 possibile trovare degli indizi su come queste persone rischieranno di morire e insieme al suo amico Kevin, superstite dell'incidente sulle montagne russe, fa di tutto per salvare i suoi amici dal loro destino.\nLe prime a morire sono Ashley e Ashlyn, che rimangono bloccate in due lettini abbronzanti mal funzionanti, fino ad ustionarsi e a bruciare vive. Frankie, il secondo della lista, viene ucciso dalla ventola del motore di un'auto colpita da un camion senza freni, il suo cranio viene trucidato. Lewis morir\u00e0 in palestra, due pesi gli schiacciano la testa. Poco dopo una sparachiodi uccide Erin. A questo punto Wendy si rende conto che anche sua sorella Julie, assieme a una sua amica, Perry, erano sulla giostra quella sera. Durante un centenario della citt\u00e0 in cui vivono, Perry viene trafitta da una bandiera, morendo all'istante, mentre Ian, nel tentativo di salvarsi facendo morire Wendy, Kevin e Julie, verr\u00e0 schiacciato da un cartellone. I tre ragazzi, convinti che Ian li abbia salvati dal piano della morte, si ritrovano pochi mesi dopo sul vagone di una, metropolitana, Wendy avr\u00e0 di nuovo una previsione, la stessa che ebbe prima di salire sulla giostra: il treno deraglier\u00e0 e moriranno tutti. Purtroppo, nonostante i tentativi non riusciranno a fermarlo, e la morte concluder\u00e0 il suo progetto.\nLa serie.\nCome negli altri due \"Final Destination\", molti dei cognomi dei protagonisti sono quelli di famosi registi horror (Christensen, Fischer, Ulmer, Romero, Freund, Halperin). Fa eccezione Ian, che deve il proprio cognome a William McKinley, presidente repubblicano assassinato nel 1901. Anche la citt\u00e0 nella quale \u00e8 ambientato il film e il liceo frequentato dai protagonisti si chiamano McKinley.\nCome nei due film precedenti, anche in questo \u00e8 presente una musica che tormenta il protagonista. Si tratta di \"Turn Around, Look At Me\", che viene suonata improvvisamente in tre momenti diversi, avvertendo Wendy del pericolo imminente.\nGrazie agli extra della versione americana - in cui \u00e8 possibile modificare in maniera interattiva la vicenda - si possono modificare le circostanze della morte dei personaggi e anche decidere del destino di Kimberly Corman e Thomas Burke, i due superstiti di \"Final Destination 2\". Se si sceglie una particolare opzione, si scopre che i due sono stati risucchiati da un macchinario agricolo (wood chipper) difettoso posseduto dall'agricoltore del secondo film, mentre cercavano di fuggire dall'auto impazzita posseduta dallo sfortunato vincitore della lotteria del precedente film. Il certificato di morte \u00e8 stato firmato dalla dottoressa Kalarjian che, nel secondo film, sembrava dovesse essere la chiave per sopravvivere al piano della morte. Kimberly e Thomas s'erano incontrati di nuovo per caso ed erano tormentati dal ricordo dell'incidente tanto che Kimberly aveva lasciato gli studi e a Thomas era stato assegnato un posto dietro una scrivania."}
{"id": "915557", "revid": "1482985", "url": "https://it.wikipedia.org/wiki?curid=915557", "title": "Corinaldo", "text": "Corinaldo \u00e8 un comune italiano di abitanti della provincia di Ancona nelle Marche.\nTerra vinicola (noto il suo Verdicchio), ha una ben mantenuta cinta muraria risalente al XIV secolo. Corinaldo, gi\u00e0 da tempo inserito nel club \"I borghi pi\u00f9 belli d'Italia\", \u00e8 stato ufficialmente denominato il \"Borgo pi\u00f9 bello d'Italia\" nel 2007.\nGeografia fisica.\nCorinaldo \u00e8 situato nell'entroterra di Senigallia, dalla quale dista una ventina di km in direzione sud e sorge alla sommit\u00e0 di un colle sulla riva sinistra del fiume Nevola, a un'altitudine di 203 m s.l.m.\nDal capoluogo Ancona dista circa 50\u00a0km.\nConfina a nord-ovest con la provincia di Pesaro e Urbino.\nOrigini del nome.\nIl nome di Corinaldo deriva probabilmente da \"Curia di Rinaldo\", antico nome longobardo che il primo nucleo abitato doveva avere in epoca altomedievale. Quest'ipotesi \u00e8 stata avanzata solo recentemente: precedentemente si credeva che il nome Corinaldo derivasse da \"Corri in alto\", ipotetica esclamazione che i cittadini romani superstiti dell'antica citt\u00e0 romana di Suasa avrebbero pronunciato al momento di abbandonare la citt\u00e0 romana distrutta, che si trova a fondovalle, per salire in una delle vicine colline, militarmente pi\u00f9 difendibili, su cui poi avrebbero edificato il paese di Corinaldo. Altra ipotesi diffusa sull'origine del nome \u00e8 che esso derivi da \"Cor in alto\". Queste due ipotesi, seppur suggestive, sono attualmente ritenute fantasiose e infondate.\nStoria.\nOrigini.\n\u00abArsa e distrutta dall'empio Alarico, la bella e famosa citt\u00e0 di Suasa, l'anno della nostra salute 409, come fu scritto, quelli che dagli incendi avanzarono per salvarsi, fuggirono verso il vento Cecias dentro i vicini colli, l'anno del parto della Vergine 411 diedero principio a fabbricare una citt\u00e0 formata con regole e disegno di architettura la chiamarono Corinaldo, \"quasi curre in altum\"\u00bb\nCos\u00ec scriveva a proposito delle origini di Corinaldo nei primi anni del secolo XVII Vincenzo Maria Cimarelli, frate domenicano, insigne storico, maestro di umane lettere, inquisitore del Santo Uffizio.\nStoria e leggenda si alternano e si fondono nella \"cronaca\" del Cimarelli, desideroso di nobilitare la nascita della sua citt\u00e0 dalle rovine della romana Suasa Senonum. Con tutta probabilit\u00e0 la citt\u00e0 di Corinaldo \u00e8 sorta agli inizi del secondo millennio, in seguito al diffuso fenomeno dell'incastellamento.\nStemma.\nLo stemma della citt\u00e0 contiene una corona turrita, le chiavi incrociate di San Pietro e i sei colli. Su di esso \u00e8 posta la frase \"Cineribus orta combusta revixi\".\nLibert\u00e0 e dominazioni.\nArroccata tra i fiumi Cesano e Misa, tra Marca di Ancona e Stato di Urbino, si costituisce in Libero comune alla fine del XII secolo. Nel corso del Duecento vive alterne vicende nella lotta fra Guelfi e ghibellini. Per la sua posizione strategica, diviene presto un ambito avamposto conteso dai comuni limitrofi. Nel 1219 combatte contro Cagli, ma nel 1248 \u00e8 costretta a sottomettersi alla potente vicina \"Citt\u00e0 Regia\" di Jesi, entrando a far parte dei suoi Castelli.\nNel 1291 le viene di nuovo riconosciuta l'autonomia comunale da papa Nicol\u00f2 IV. Dunque Guelfa fino ai primi del '300, Corinaldo subisce il fascino e poi la tirannia di un suo nobile concittadino di parte ghibellina, Nicol\u00f2 Boscareto, vicario imperiale per nomina di Ludovico il Bavaro. La riconquista papale fu pesante, l'esercito pontificio di Innocenzo VI, guidato da Galeotto I Malatesta, la rade al suolo il 18 agosto 1360.\nNuove mura, nuovi assedi.\nCorinaldo viene ricostruita letteralmente ex novo nel 1367, in seguito all'autorizzazione concessa da papa Urbano V, con l'attuale cinta muraria, nella quale figurano elementi fortificativi attribuiti al genio del celeberrimo architetto militare senese Francesco di Giorgio Martini. Ai Malatesta succedono gli Sforza, e agli Sforza i Della Rovere, il cui spodestato duca di Urbino, Francesco Maria, tenta nel 1517 di annettere Corinaldo e le terre limitrofe al suo diretto dominio. Ma in quell'epoca \u00e8 scritta una delle pagine storiche pi\u00f9 belle ed esaltanti della comunit\u00e0 corinaldese. Dopo ventitr\u00e9 giorni di assedio i corinaldesi costringono il duca alla ritirata e il papa dell'epoca, Leone X, per la fedelt\u00e0 mostrata, eleva Corinaldo al rango di citt\u00e0. Dignit\u00e0 confermata con breve del 20 giugno 1786 da papa Pio VI.\nTempi moderni.\nMa \u00e8 nel '600 che Corinaldo si ingentilisce nelle forme architettoniche e nel costume, arricchendosi dell'opera e dell'ingegno di pregevoli artisti.\nLe famiglie nobili erigono nuove ed eleganti dimore, segno di un accresciuto e diffuso benessere.\nSi sviluppano le arti e i mestieri, si stringono nuovi rapporti economici, politici e culturali.\nMa non sono solamente i palazzi gentilizi a contrassegnare l'ordito architettonico della citt\u00e0, e in particolare del centro storico: vedono progressivamente la luce anche monumentali edifici civili e religiosi, ancora oggi visibili e perfettamente conservati, quali fra gli altri la chiesa del Suffragio dalla caratteristica pianta ottagonale, eretta sul vecchio mastio, la chiesa dell'Addolorata, quella di Sant'Anna (patrona di Corinaldo) e il santuario ora intestato a Santa Maria Goretti, che in questa citt\u00e0 nacque il 16 ottobre 1890.\nPalazzi e chiese, splendidi esempi di architettura civile e religiosa, costituiscono invitanti e preziosi contenitori di apprezzabili opere d'arte.\nIl Seicento e il Settecento, in particolare, sono secoli di intenso sviluppo artistico della citt\u00e0, grazie alla presenza e all'opera di ingegni quali fra gli altri il pittore Claudio Ridolfi, che a Corinaldo visse lungamente e vi mor\u00ec, l'organista Gaetano Callido, che sempre a Corinaldo ha lasciato due strumenti di eccezionale fattura, uno dei quali funzionante e il secondo in restauro, dono del Callido alla figlia monaca di clausura proprio a Corinaldo, in quegli stessi ambienti che oggi accolgono la civica pinacoteca.\nLa tragedia della discoteca.\nNel 2018 Corinaldo balz\u00f2 agli onori della cronaca per la tragica vicenda della discoteca \"Lanterna Azzurra\": all'una di notte dell'8 dicembre una moltitudine di persone in fuga da un'infestazione di spray urticante, all'interno del locale, precipit\u00f2 da una balaustra sulla rampa d\u2019emergenza: vi furono 6 morti e 59 feriti.\nMonumenti e luoghi d'interesse.\nArchitetture religiose.\nEdificata sul sito di un antico torrione difensivo del Cassero, fortificazione appartenente alla cinta muraria della citt\u00e0 di Corinaldo; il nucleo originario risale al 1640, costruito per volont\u00e0 della confraternita di Santa Maria del Suffragio e del capitano Pier Agostino Orlandi che, allo scopo, don\u00f2 parte del terreno sul quale sorgeva la propria abitazione. Dopo la ristrutturazione, attribuita a Francesco Maria Ciaraffoni, venne riaperta al culto nel 1779. La facciata, realizzata interamente in cotto, \u00e8 ispirata alla romana chiesa dei Santi Luca e Martina: ne richiama decisamente il motivo d\u2019ispirazione michelangiolesca delle colonne incassate e affiancate da solide paraste. L\u2019ordine dorico descrive la parte inferiore del prospetto; al centro, chiuso entro due alte paraste si apre il portale, semplice e immediato, la cui cornice \u2013 secondo un tipico schema tardo settecentesco \u2013 \u00e8 sostenuta da tre mensole lisce. L\u2019ordine superiore \u00e8 piuttosto scarno e privo di una definizione ben definita, distaccandosi nettamente dalla facciata di Pietro da Cortona: \u00e8 composto unicamente da paraste, specchiature variamente sagomate e da una cornice architravata d\u2019impostazione ionica che ne segue l\u2019andamento. Elementi di nota sono le tre gocce poste in corrispondenza di ogni parasta ad ornamento della cornice architravata e un\u2019ampia finestra, successivamente tamponata, che nell'assemblaggio \u2013 architrave liscio e targa sostenuta da gocce \u2013 rammenta, ma con un atteggiamento pi\u00f9 elementare, le stesse del palazzo comunale, ricostruito dal medesimo architetto nello stesso periodo di ristrutturazione della chiesa. Il timpano a coronamento, di forma triangolare, \u00e8 fratto in maniera non dissimile da quello di Santa Susanna a Roma di Carlo Maderno. A pianta ellissoidale, il sobrio interno della chiesa, ornato da lesene corinzie e nicchie custodite entro coppie di colonne con scanalature e capitelli indorati, si sviluppa in modo tale che l\u2019asse maggiore appaia trasversale rispetto alla facciata. Sopra un breve tamburo, con pilastrini e mensole sostenute da teste di puttini alati, la volta della cupola \u00e8 a cassettoni decorati da rosette e inframmezzata da quattro unghie in cui si aprono oculi contornati da ghirlande e cornici dalle estremit\u00e0 arricciate; assente la lanterna. La pavimentazione in cotto, dalla bicromia, ne ripropone il disegno.\nA ridosso delle mura, venne eretta su edifici precedenti fra il 1740 e il 1755. La facciata fu rifatta nel 1925, conserva arredi rococ\u00f2 e la sottostante cripta dedicata alla nativa santa Maria Goretti;\nAttualmente Santuario di Santa Maria Goretti \u00e8 accompagnata da un ex convento. \u00c8 un complesso del XVII-XVIII secolo dominante il nucleo cittadino; l'alto campanile ha la cuspide ispirata al campanile della chiesa del Santissimo Sacramento di Ancona, a loro volta mutuate dalla borrominiana lanterna di Sant'Ivo alla Sapienza di Roma;\nArchitetture civili.\nLunghe 912 metri, sono la pi\u00f9 imponente cinta muraria medievale intatta della regione Marche. Costituiscono il simbolo della citt\u00e0 di Corinaldo.\nLe mura orientali: Porta di Santa Maria del Mercato, Torre dello Scorticatore e il Camminamento,\nLe mura occidentali: Porta Nova, I Landroni, Torre della Rotonda, Torre del Calcinaro,Torre del Mangano\nLe mura settentrionali: Porta San Giovanni, Torre dello Sperone, Viale dietro le monache\nLa piaggia e il Pozzo della Polenta.\nPosto al centro di via La Piaggia, il Pozzo della Polenta fu fatto costruire dal tiranno di Corinaldo Antonello Accattabriga, nella seconda met\u00e0 del \u2018400 per approvvigionare le abitazioni limitrofe e successivamente interrato con la ristrutturazione della scalinata nei primi anni del \u2018900.\nVenne ricostruito nel 1980 a scenografia della Contesa del Pozzo della Polenta che ogni anno rievoca la caduta del sacco di farina nel pozzo. \u00c8 un\u2019antica diceria che i corinaldesi usassero fare la \u201cpolenta nel pozzo\u201d, la verit\u00e0 \u00e8 che in tempi oramai lontani un uomo saliva la bellissima, quanto lunga, scalinata del paese (Via Piaggia) con un sacco di farina di granoturco sulle spalle. Giunto nei pressi del pozzo, sfinito, appoggi\u00f2 il sacco sul bordo per riprendere fiato.\nPer colmo di sfortuna, il sacco cadde all\u2019interno del pozzo. Il pover\u2019uomo nel tentativo di recuperarlo si cal\u00f2 nel pozzo e ci\u00f2 non pass\u00f2 inosservato alle pettegole di paese che, non vedendolo riaffiorare, incominciarono a dire che si stava mangiando la polenta nel pozzo. Alcune giuravano di aver visto buttare anche delle salsicce di maiale nel pozzo.\nLa diceria che voleva far passare i corinaldesi come \u201cpicchiatelli\u201d e \u201cpolentari\u201d super\u00f2 in breve i confini dell\u2019intera regione. Da \u201cpicchiatelli\u201d a geniali il passo \u00e8 breve. La storiella \u00e8 presto diventata lo spunto per l\u2019annuale rievocazione storica in costume del Cinquecento \u201cLa Contesa del Pozzo della Polenta\u201d che, iniziata alla fine degli anni \u201970, si svolge la terza domenica di luglio ed \u00e8 la pi\u00f9 antica rievocazione storica della provincia di Ancona.\nPalazzo comunale.\nSorge sul luogo dove originariamente ne era situato un altro dalle medesime funzioni di stile rinascimentale. Realizzato da Francesco Maria Ciaraffoni tra il 1784 e il 1791 in mattoni e pietra d\u2019Istria, \u00e8 un edificio a due piani dalla disarmante semplicit\u00e0, indice del volgere dell\u2019epoca Barocca verso le chiare forme del Neoclassicismo: contraddistinto da sottili e vertiginose lesene, queste inquadrano tredici arcate, ognuna della medesima ampiezza, a cui sono sovrapposte finestre poggiate su piedistalli. I finimenti in pietra delle porte e di varie aperture del pian terreno non sono mai stati realizzati. Come le imposte degli archi, sagomate solamente da massicce gole rovesce e fasce, anche la fascia marcapiano dal disegno d\u2019un architrave a due fasce si propone con energica robustezza quasi minimalista. Intensi i blocchi bianchi delle finestre e dei relativi piedistalli; gli architravi delle finestre sono lisci e i sottili controarchitravi salgono senza interruzione verso le cornici a coronamento prive di frontoni. Elemento di spicco sono delle targhe modanate e con gocce, poste sopra gli architravi, che inclinandosi leggermente in avanti sembrano quasi rovesciarsi sulla strada; queste forme sono una personale citazione dell\u2019architetto, che riprende cos\u00ec il motivo vanvitelliano che adorna il portale della cappella di Rocca Priora a Falconara Marittima. Il cantonale, composto di un quarto di lesena, e le scattanti lesene avanzate ai lati rientrano in questa poetica spigolosa. La partitura dell\u2019esterno risulta ben ritmata e mostra, nonostante le offensive del Neoclassicismo, ormai imperante nel tardo Settecento, ancora potenti effetti chiaroscurali.\nTeatro comunale \"Carlo Goldoni\".\nIl Teatro Comunale Carlo Goldoni venne costruito tra il 1861 e il 1869 in sostituzione del vecchio e non pi\u00f9 adeguato Teatro del Sole nascente, innalzato nei lontani anni 1736 -1752 su disegno del fabrianese Angelo Birza. L\u2019attuale struttura fu ideata da Alessandro Pasqui di Firenze, ma sul suo progetto intervennero anche gli ingegneri Francesco Fellini e Achille Buffoni .\nAl termine dei lavori il nuovo teatro risult\u00f2 assai spazioso e funzionale. Secondo il disegno del Quagliani fu anche predisposto un ingegnoso dispositivo capace di rendere mobile la platea, che veniva abbassata in occasioni di rappresentazioni teatrali e innalzata sino a creare un unico palco col palcoscenico per feste da ballo e veglioni mascherati. Dopo il restauro del 2006 perde definitivamente tutti i suoi marchingegni, dall\u2019elevazione della platea alle macchine di scena.\nVari i personaggi, le compagnie e le formazioni musicali che si sono succedute nel tempo sul palcoscenico del Goldoni. Oggi ospita nel corso dell\u2019anno residenze, produzioni musicali, ricche stagioni teatrali, rassegne di teatro per ragazzi e compagnie amatoriali.\nDel secolo XVII, con cantonali e mostre delle finestre in arenaria, in stato di avanzato degrado.\nCultura.\nManifestazioni.\nContesa del Pozzo della Polenta.\nLa contesa del pozzo della Polenta rievoca la vittoria riportata dai corinaldesi nel 1517 contro l'esercito dello spodestato duca di Urbino Francesco Maria I della Rovere che, per venti giorni, aveva assediato senza successo la fortificazione di Corinaldo (il Guicciardini nella sua famosa opera \"Storia d'Italia\" dice che \"... solo Ascoli Piceno e Corinaldo resistettero all'esercito di Francesco Maria...\").\nNel centro storico del paese, centinaia di figuranti in costumi d'epoca fanno da supporto alla rappresentazione che culmina nella consegna del palio assegnato al rione vincitore delle diverse gare quali: il gioco della campana, il palio degli arcieri, la giostra dei cavalieri e altre gare rionali.\nSport.\nCalcio.\nIl Corinaldo disputa attualmente il campionato di Seconda Categoria. I colori sociali sono bianco e blu.\nLa Virtus Corinaldo disputa il campionato di Terza Categoria.\nCalcio a 5.\nA Corinaldo \u00e8 presente una squadra di Calcio a 5 che gioca nella palestra della scuola elementare. L'Asd Corinaldo Calcio a 5 milita nel campionato di Calcio a 5 Nazionale B."}
{"id": "915558", "revid": "6923", "url": "https://it.wikipedia.org/wiki?curid=915558", "title": "Desmo", "text": ""}
{"id": "915559", "revid": "124520545", "url": "https://it.wikipedia.org/wiki?curid=915559", "title": "Madonna del cancelliere Rolin", "text": "La Madonna del Cancelliere Rolin \u00e8 un dipinto olio su tavola (66x62 cm) di Jan van Eyck, databile al 1435 circa e conservata nel Museo del Louvre a Parigi.\nStoria.\nL'opera venne dipinta per il cancelliere di Borgogna e di Brabante Nicolas Rolin (ritratto nel dipinto), importante consigliere del Duca di Borgogna dal 1422. Alcuni mettono in relazione il dipinto con l'elezione del figlio del cancelliere, Jean Rolin, come vescovo di Autun nel 1436: a questo potrebbe far riferimento la rappresentazione della cattedrale nello sfondo.\nLa pala venne conservata nella cappella della sua famiglia nella chiesa di Notre-Dame-du-Chastel ad Autun, finch\u00e9 la chiesa non venne distrutta nel 1793. Dopo essere stato ospitata per un certo tempo nella cattedrale di Autun, l'opera approd\u00f2, nel 1805, al Louvre.\nAnticamente il dipinto aveva una cornice lignea poi perduta; secondo descrizioni antiche vi si trovavano delle iscrizioni dipinte che sembravano intagliate, come esistenti in altri dipinti di van Eyck, quali ad esempio il \"Ritratto di uomo con turbante rosso\" della National Gallery di Londra.\nL'esame all'infrarosso ha rivelato alcuni pentimenti dell'artista rispetto al disegno originale sottostante. Per esempio Rolin aveva un grande borsellino attaccato alla cintura, che dovette poi essere considerato inappropriato. Il bambino guardava inizialmente a terra, come la Madonna, ma forse le due figure sacre dovettero apparire troppo distaccate, per cui venne cambiata l'espressione di Ges\u00f9.\nDescrizione e stile.\nLa scena \u00e8 un tipico dipinto devozionale, con il committente che prega in ginocchio le figure sacre della Madonna e del Bambino, il quale risponde benedicendo. A destra si trova un angelo che incorona la Vergine con una sontuosa corona.\nCiascun elemento, da quelli principali a quelli secondari e decorativi, \u00e8 raffigurato con un'acutissima percezione visiva, con i dettagli rappresentati secondo i loro valori di materiale, di luce e di rapporto compositivo con l'ambiente. Si tratta di un elemento tipico della pittura fiamminga e nordica in generale, dove la luce opera in maniera \"non selettiva\", a differenza della pi\u00f9 essenziale visione italiana. Ci\u00f2 era dovuto a ragioni tecniche (la pittura a olio permetteva infatti un lavoro pi\u00f9 accurato della tempera o dell'affresco), religiose e filosofiche. Nelle opere a soggetto religioso si cercava infatti di calare le divinit\u00e0 nel quotidiano, per permettere l'identificazione dei fedeli, e inoltre dovette avere peso anche la filosofia nominalistica, che sosteneva come la sostanza del reale ci pervenga dalla percezione dei singoli oggetti fisici.\nIn una visione tanto attenta al dettaglio ed ai pi\u00f9 svariati oggetti, l'uomo non pu\u00f2 essere il centro del mondo, come teorizzavano gli umanisti italiani, anzi \u00e8 solo una parte del ricchissimo Universo, dove non tutto \u00e8 riconducibile al principio ordinatore della razionalit\u00e0. Se da una parte i gesti e le azioni dell'uomo non hanno quella forza culturale di fare \"storia\", dall'altra i singoli oggetti acquistano importanza nella raffigurazione, ottenendo una forte valenza simbolica che pu\u00f2 essere letta a vari livelli.\nAmbientazione.\nLa scena \u00e8 ambientata in un arioso loggiato; arricchito di decorazioni come colonne e bassorilievi, ed aperto attraverso una triplice arcata (richiamo alla Trinit\u00e0) su una terrazza dalla quale si gode un amplissimo panorama su una citt\u00e0 fluviale, tipica della zona (forse la stessa Autun), dove palazzi, chiese, campi e colline sono bagnati da una luce unitaria. Vi si riconoscono una cattedrale gotica, un ponte con torre, vari campanili e un'isoletta sul fiume. Il paesaggio \u00e8 sfumato in lontananza, secondo le regole della prospettiva aerea che van Eyck dimostra di conoscere bene. Come in altri dipinti fiamminghi le colline in lontananza sono molto pi\u00f9 alte di quelle che si possono effettivamente vedere nelle Fiandre, e ci\u00f2 \u00e8 dovuto essenzialmente a effetti di drammatizzazione della veduta.\nLa terrazza ospita un giardino recintato (\"hortus conclusus\"), simbolo della verginit\u00e0 di Maria, dove crescono vari fiori ciascuno col proprio significato simbolico: il giglio la purezza di Maria, le rose rosse il preannuncio della Passione di Ges\u00f9, ecc. Anche i pavoni che si vedono sono un simbolo antichissimo di immortalit\u00e0, poich\u00e9 si riteneva che le loro carni fossero immarcescibili, come eterna era la testimonianza cristiana. Le due gazze che insidiano il giardino invece sono simbolo della \"Vanitas\".\nOltre il giardino si trova la terrazza vera e propria, con un parapetto merlato dove si affacciano due personaggi che indossano il capperone, un elaborato copricapo a met\u00e0 strada tra un cappuccio e un turbante. Alcuni hanno ipotizzato che i due rappresentino van Eyck e un suo assistente, anche se la totale mancanza di riscontri o di caratteristiche soggettive nei due uomini rendono questa ipotesi non confermabile. Lo spazio tra merlo e merlo \u00e8 riempito da soggetti interessanti, come una torre, i quali fanno s\u00ec che niente sia lasciato al caso.\nIl loggiato \u00e8 ricco di decorazioni rese con maestria: dalla lucidit\u00e0 dei marmi pregiati delle colonne, al complesso traforo dei capitelli, fino ai bassorilievi istoriati che riportano storie della Genesi (\"Espulsione di Adamo ed Eva\", \"Uccisione di Abele\", \"Ebbrezza di No\u00e8\") e che corredano lo schema religioso del dipinto con significati legati alle antiche Scritture e al loro avverarsi per la redenzione dell'umanit\u00e0.\nLe colonne dell'apertura poggiano su plinti e nelle basi hanno la curiosa rappresentazione di coniglietti schiacciati: alcuni hanno interpretato questo dettaglio come un riferimento alla punizione del peccato capitale della Lussuria, mentre sparsi per il dipinto sono stati trovati altri possibili richiami ai vizi capitali: Superbia, Invidia e Accidia nei bassorilievi di scene bibliche, Ira nelle testine leonine dei capitelli; Avarizia poteva essere simboleggiata dal borsellino di Rolin (che forse per questo venne cancellato), mentre non vi \u00e8 traccia evidente di riferimento alla Gola, a parte una certa pinguedine di uno dei due personaggi sulla terrazza.\nL'aula \u00e8 rischiarata da pi\u00f9 fonti di luce, tipiche di van Eyck, in modo da garantire un'illuminazione ideale ai vari particolari: innanzitutto la luce proviene dalle arcate e dalle due finestre laterali con vetri a fondo di bottiglia; inoltre proviene da davanti, illuminando i personaggi principali a beneficio dello spettatore.\nLa prospettiva non \u00e8 esattamente geometrica come nelle opere italiane, come si evince bene dall'osservazione delle mattonelle del pavimento: solo una dozzina di mattonelle separano il gruppo dei protagonisti dalle arcate, ma essi sembrano molto pi\u00f9 lontani, grazie all'ingrandimento delle loro proporzioni. Questo accorgimento ha anche come conseguenza l'effetto di far apparire l'ambiente pi\u00f9 intimo e familiare.\nI protagonisti.\nCome in altri dipinti devozionali c'\u00e8 una diversit\u00e0 di trattamento tra il realismo per gli esseri umani e la fine idealizzazione delle divinit\u00e0. Molto moderno \u00e8 l'uso di proporzioni identiche sia per il gruppo sacro che per il committente, un chiaro esempio di superamento degli schemi medievali che proprio in quegli anni aveva un corrispettivo in Italia con Masaccio.\nRolin.\nIl cancelliere, a sinistra, ha una posizione di devota preghiera, ma la sontuosit\u00e0 del suo abito e lo sguardo diretto verso la Madonna colgono la sicurezza personale e sociale del personaggio. La sua veste \u00e8 composta da costosi broccati dorati, con bordi di pelliccia. La testa ha una marcata individuazione fisiognomica e grazie alle fini velature della pittura a olio il pittore pot\u00e9 raffigurare i pi\u00f9 minuti dettagli dell'epidermide, dalla vena sulla tempia fino alla peluria rasata che rispunta sotto il mento. Le sue mani, altrettanto dettagliate, sono leggermente rimpicciolite. Egli si appoggia su uno sgabello coperto da un velluto verde, dove \u00e8 poggiato un libro di preghiere miniato, altro oggetto di lusso che certifica il suo \"status\".\nLa capacit\u00e0 di van Eyck di rendere la diversa consistenza dei materiali tramite diversi giochi di luce si coglie facilmente nei punti di contatto, come nel velluto che tocca le piastrelle del pavimento, o tra il broccato e l'orlo di pelliccia.\nLa Vergine col Bambino.\nLa Vergine \u00e8 avvolta da un pesante manto rosso che, come in altre opere di van Eyck, si increspa profondamente creando un sofisticato gioco di linee e chiaroscuro. La sua dimensione \u00e8 debordante e nasconde il corpo della Vergine, proseguendo sul pavimento fino quasi a incombere sullo spettatore, che \u00e8 cos\u00ec avvicinato dalla figura sacra. Il bordo \u00e8 riccamente adornato da una fascia-gioiello, con perle e pietre preziosi, oltre a inserti dorati che la luce fa luccicare proprio come metallo prezioso.\nIl Bambino ha le fattezze di un vero infante, con grande realismo nella descrizione delle tenere membra con le pieghette o nella sottile capigliatura bionda. Tiene in mano un globo con la croce rappresentato come un prezioso gioiello, che simboleggia il suo potere sulla Terra.\nL'angelo che incorona la Vergine vola leggero e minuto, nonostante la pesante corona che regge: essa \u00e8 raffigurata come il pi\u00f9 prezioso capolavoro di oreficeria, minutamente cesellato e ricco di perle e pietre preziose."}
{"id": "915561", "revid": "228587", "url": "https://it.wikipedia.org/wiki?curid=915561", "title": "Il Bob italiano", "text": "Il Bob italiano (\"The Italian Bob\") \u00e8 un episodio della nota serie animata \"I Simpson\", precisamente l'ottavo della diciassettesima stagione. L'episodio \u00e8 il numero HABF02.\nIl titolo originale dell'episodio prende spunto dal film \"The Italian Job\" del 1969, vedendo al centro della trama una trasferta della famiglia Simpson in Italia con \"location\" quali Pisa, Pompei, la Toscana, Roma e Venezia. \nL'episodio si \u00e8 aggiudicato un Primetime Emmy Award con Kelsey Grammer per il doppiaggio originale di Telespalla Bob e un Writers Guild of America Award con John Frink per la sceneggiatura.\nTrama.\nMontgomery Burns, dopo essersi reso conto che la sua auto \u00e8 ormai vecchia e inutilizzabile, decide di comprare una nuova \"Lamborgotti Spidirossa\". La macchina deve essere ritirata in fabbrica in Italia, e cos\u00ec Burns manda Homer e la famiglia oltreoceano per prenderla in consegna.\nDopo aver ritirato la macchina, i Simpson si concedono una vacanza in Italia, dove visitano Pisa e gli scavi di Pompei (in cui trovano i resti pietrificati di una famiglia uguale alla loro, che Homer definisce selvaggia) ma sulla strada la Lamborgotti viene colpita da una forma gigante di mortadella. Fortunatamente si trovano nei pressi di una citt\u00e0 toscana, \"Salsiccia\", e cos\u00ec pensano di portare l'auto l\u00ec per farla riparare. A Salsiccia all'inizio vengono accolti con diffidenza, ma poi scoprono che il sindaco \u00e8 Telespalla Bob, che gli promette aiuto in cambio di non rivelare al resto della cittadinanza il suo passato criminale.\nI Simpson passano cos\u00ec una lieta vacanza, e fanno conoscenza della moglie di Bob, Francesca (doppiata, sia nella versione originale che in quella italiana, da Maria Grazia Cucinotta) e di suo figlio, Gino, identico al padre per aspetto e carattere. La macchina viene riparata, ma nella festa di addio ai Simpson Lisa si ubriaca con il vino locale, spiattellando il segreto circa il passato di Bob e strappandogli la camicia rivelando la divisa della prigione di Springfield (con sopra il numero identico al codice di produzione dell'episodio), che \u00e8 costretto ad abbandonare il paese e la carica di sindaco.\nInizia cos\u00ec un inseguimento che si protrae per la penisola, fino a Roma, dove i Simpson vengono salvati da Krusty il Clown (che si trova nella citt\u00e0 per interpretare al Colosseo l'opera \"Pagliacci\" di Ruggero Leoncavallo), che li aiuta in cambio di una copertura su un traffico illecito di reperti storici. Durante l'opera la famiglia di Bob (unitasi al marito) accerchia i Simpson e le guardie non reagiscono credendolo parte dell'opera ma grazie all'intervento di Krusty scappano."}
{"id": "915576", "revid": "767487", "url": "https://it.wikipedia.org/wiki?curid=915576", "title": "Cradle of Fear", "text": "Cradle of Fear \u00e8 un film del 2001 diretto da Alex Chandon.\nPellicola horror con protagonista Dani Filth dei Cradle of Filth.\n\u00c8 una produzione a basso costo ispirata ai film horror prodotti negli anni '70 dalla casa di produzione Amicus Productions.\nIl film \u00e8 composto da tre episodi autonomi, collegati da un quarto segmento. La vicenda principale ruota attorno alla figura del serial killer Kemper e di suo figlio, \"l'Uomo\", interpretato da Dani Filth."}
{"id": "915587", "revid": "45927", "url": "https://it.wikipedia.org/wiki?curid=915587", "title": "Alfonso Gesualdo di Conza", "text": ""}
{"id": "915608", "revid": "1586079", "url": "https://it.wikipedia.org/wiki?curid=915608", "title": "Pietro Arduino", "text": "Biografia.\nStorico custode dell'orto botanico di Padova, dal 1765 fu il primo al mondo a ricoprire una cattedra di agricoltura (\"Cathedra ad Agriculturam Exsperimentalem\") presso l'Universit\u00e0 di Padova. \nLe sue osservazioni furono molto apprezzate dal grandissimo naturalista Linneo, che gli dedic\u00f2 un genere nuovo di piante (Arduina, della famiglia Apocinacee) e una specie delle Labiate: \"Teucrium arduinii\".\nL'opera di Arduino si svolse nella botanica e nell'agraria; della prima si hanno due soli lavori: \"Animadversionum botanicorum specimen\", che illustra, anche con figure, dodici specie di piante coltivate nell'orto botanico di Padova; il secondo lavoro botanico \u00e8 \"Animadversionum botanicorum specimen alterum\",nel quale illustra pi\u00f9 di venti specie nuove o rare, indigene ed esotiche. Nel campo dell'agraria restano una dozzina di lavori; Il lavoro pi\u00f9 esteso \u00e8 \"Memorie di osservazioni...\" , che contiene pregevoli dati sulla utilizzazione di 16 piante.\nCollabor\u00f2 con il Giornale d'Italia di Francesco Griselini.\nIl 31 maggio 1784 divenne socio dell'Accademia delle scienze di Torino.\nIntitolazioni.\nA lui \u00e8 intitolata la biblioteca \"Centro Interdipartimentale di Servizi\" di Agripolis, il Campus universitario che \u00e8 sede delle facolt\u00e0 di Agraria e di Medicina Veterinaria dell'Universit\u00e0 di Padova."}
{"id": "915609", "revid": "125916780", "url": "https://it.wikipedia.org/wiki?curid=915609", "title": "Greg Rusedski", "text": "Mancino, dotato di un ottimo e potentissimo servizio ad uscire, Rusedski ha offerto le sue migliori prestazioni sui campi veloci, in particolare sull'erba.\nDall'anno del suo esordio tra i professionisti (1989), Rusedski ha vinto in totale 436 partite, conquistando 15 successi nei tornei dell'ATP. Il 6 ottobre 1997 ha raggiunto il numero 4 delle classifiche mondiali (suo best ranking).\nIl primo risultato di rilievo furono gli ottavi di finale raggiunti a Wimbledon nel 1995, sconfitto poi da Pete Sampras. Nel 1997, sempre nel torneo londinese, si spinse fino ai quarti di finale ma soprattutto arriv\u00f2 in finale agli US Open, dove perse in 4 set da Patrick Rafter. Nel 1998 vinse il Paris Masters, sconfiggendo in finale Pete Sampras. Infine nel 1999 si aggiudic\u00f2 la Grand Slam Cup, vincendo in finale contro il tedesco Tommy Haas. Nel suo palmar\u00e8s si conta anche la finale ad Indian Wells del 1998 (sconfitto da Marcelo R\u00edos).\nNel 2007, dopo un lungo calvario dovuto a continui guai fisici, Rusedski ha annunciato il suo ritiro dalle competizioni."}
{"id": "915616", "revid": "92723", "url": "https://it.wikipedia.org/wiki?curid=915616", "title": "Episodi di Zack e Cody al Grand Hotel (prima stagione)", "text": "Questa voce contiene riassunti, dettagli e crediti dei registi e degli sceneggiatori della prima stagione della serie TV Zack e Cody al Grand Hotel. \nAndata in onda sulle seguenti reti:\nQuesto albergo non \u00e8 una casa.\nTrama.\nZack e Cody sono arrivati da poco a Boston e non riescono a farsi degli amici.\nDrew, uno dei ragazzi pi\u00f9 popolari della scuola, viene a sapere che i gemelli abitano nel lussuoso hotel Tipton e ne approfitta per autoinvitarsi assieme a tutta la sua combriccola.\nMoseby vuole che Zack e Cody caccino via i loro nuovi amici perch\u00e9 stanno mettendo a soqquadro l'albergo, ma nessuno dei due ha il coraggio di dire a Drew di andarsene: questo offende Max e \"Verme Solitario\", gli unici amici veri dei gemelli, che si sentono trascurati da loro.\nQuando Drew d\u00e0 dei perdenti a Max e \"Verme solitario\", Zack e Cody trovano finalmente il coraggio di mandare via tutti e i quattro fanno pace.\nMoseby nota che Maddie \u00e8 molto brava in matematica e le chiede di dare ripetizioni a London che, in cambio, la aiuta a conquistare Lance, il bagnino del Tipton.\nIl risultato \u00e8 che London prende una sufficienza, mentre Maddie esce con Lance ma poi vuole lasciarlo perch\u00e9 nel loro primo appuntamento ha parlato solo di acqua.\nMini - Miss.\nTrama.\nIl Tipton ospita un concorso di bellezza per ragazzine e Cody si innamora di Rebecca, una delle concorrenti.\nPer conquistarla, Cody va nel camerino delle concorrenti per donarle dei fiori. Ma quando Cody vede arrivare il signor Moseby, cerca di nascondersi e cos\u00ec si finge una ragazza con una parrucca. Quando Zack vede che chi vince la gara per la Mini-Miss otterr\u00e0 2.000 $ costringe Cody a continuare la gara per le Mini-Miss. \nMaddie alla riscossa.\nTrama.\nMaddie conosce e si innamora di Jason, giovane rampollo di una famiglia benestante che soggiorna al Tipton: quello che gli piace di Jason \u00e8 il fatto che non \u00e8 il classico ricco vanitoso, al contrario \u00e8 un ragazzo molto umile.\nMaddie non vuole che Jason sappia che \u00e8 povera, altrimenti non la desidererebbe, cos\u00ec si finge la proprietaria di una lussuosa suite nei piani alti dell'albergo.\nZack e Cody conoscono il loro idolo \"Amputator\", un famoso wrestler che occupa la suite con la quale Maddie voleva stupire Jason.\nMentre Maddie \u00e8 a cena con la famiglia di Jason, i gemelli cacciano \"Amputator\" manomettendo la suite in modo da farlo andare via.\nL'inganno viene svelato e Maddie \u00e8 costretta a dire la verit\u00e0, ma Jason dice di volerle bene anche se non \u00e8 ricca.\nIspezione in albergo.\nTrama.\nIl signor Moseby sa che un ispettore di hotel verr\u00e0 al Tipton. Spaventato da quello che potrebbero combinare i due gemelli, lui li invita a vedere una partita dei Red Sox (squadra per cui i ragazzi tifano), ma Zack porta con lui i suoi due topini Bonnie e Clyde. Al ritorno, l'ispettrice degli Hotel viene al Tipton. Per\u00f2, mentre Ilsa parla con il signor Moseby, dalla tasca del giubbotto di Zack escono i topi creando gran confusione nella hall dell'hotel. Vista la situazione Ilsa decide di licenziare Moseby e di prendere il suo posto di direttore al Tipton. Zack si sente in colpa e decide di andare all'appartamento, dove vive il signor Moseby ammettendo la verit\u00e0 dicendogli che i topi erano suoi e inoltre lo invita a tornare al Tipton, ma il signor Moseby rifiuta. Nel frattempo Maddie viene incaricata da London per organizzare la festa di compleanno della sua cagnolina Ivana, ma Maddie non \u00e8 molto d'accordo poich\u00e9 si dovr\u00e0 travestire da cane.\nIntanto a Zack e Cody viene un'idea per fare in modo che Moseby ritorni: creano grande confusione nell'hotel per far licenziare Ilsa e, con l'aiuto di Esteban e di Muriel, i due gemelli ci riescono. Il signor Moseby ritorna e la puntata si conclude con quest'ultimo che ringrazia Zack per averlo fatto tornare nella sua \"dimora\".\nIn punizione al 23\u00ba piano.\nTrama.\nZack e Cody si sentono un peso perch\u00e9 Carey \u00e8 sempre costretta a pagare per i loro danni, da ultimo la rottura del vaso nella hall.\nCarey viene contattata da una coppia famosa che si sposa nel Tipton per cantare al loro matrimonio e i gemelli leggono su una rivista che verranno dati 20.000 $ a chi scatter\u00e0 la fotografia del bacio degli sposi.\nIl problema \u00e8 che sono confinati al 23\u00ba piano con Maddie come babysitter, cos\u00ec Zack elabora un piano per intrufolarsi alle nozze attraverso i condotti dell'aria.\nZack riesce a scattare la foto del bacio, ma poi si sente in colpa e consegna il rullino a sua madre.\nL'ammiratore segreto.\nTrama.\nCarey riceve dei fiori e una poesia da un ammiratore segreto. Zack, Cody e Maddie credono che sia il nuovo portinaio Serge, che effettivamente ammette di esserlo. Cos\u00ec i due lo dicono alla loro mamma che subito organizza un appuntamento con l'uomo. Mentre Carey va all'appuntamento, i gemelli scoprono che Arwin \u00e8 innamorato cotto di Carey e capiscono che \u00e8 lui in realt\u00e0 l'ammiratore segreto, cos\u00ec i due e Maddie cambiano \"look\" ad Arwin e cercano di smascherare Serge. Nel frattempo, Mr Moseby \u00e8 molto eccitato per l'arrivo del signor Tipton all'hotel cos\u00ec decide di migliorare il suo albergo prima della sua visita. Alla fine comunque il signor Tipton non si presenter\u00e0 e come segno di scusa fa portare al suo pilota un diamante per sua figlia London; la ragazza all'apparenza sembra contenta, ma il signor Moseby la scopre che piange dentro un ripostiglio degli asciugamani. Per consolarla, si offre di accompagnarla al ballo al posto del padre e lei accetta. Intanto Cody e Maddie distraggono Serge facendolo alzare dal tavolo dove sedeva con Carey e Arwin si presenta a quest'ultima con un \"look\" davvero affascinante; Arwin all'inizio \u00e8 molto agitato ma comunque confessa che \u00e8 stato lui a mandarle i fiori e la poesia.\nAbra...cadendo.\nTrama.\nMax chiede a Zack di fargli da partner per una show di talenti americano che si terr\u00e0 al Tipton Hotel. Cody per\u00f2 \u00e8 scontento perch\u00e9 si accorge che Zack \u00e8 bravo in tutto: il ballo, la pallacanestro e lo skateboarding. Cos\u00ec decide di provare anche lui a imparare un nuovo talento e prova prima con il ventriloquio e poi con la magia, ma in entrambi i casi ha risultati poco soddisfacenti. Intanto, mentre Zack salta sul letto per fare un dispetto a Max, si rompe la gamba mettendosi cos\u00ec fuori gioco per la gara dei talenti, cos\u00ec chiede a Cody di sostituirlo senza dire niente a nessuno. Cody e Max vengono per\u00f2 scoperti e di conseguenza squalificati.\nNel frattempo, London presta a Maddie 250$ perch\u00e9 vuole mandare i suoi genitori a fare un viaggio a Parigi che da tanto tempo desideravano di fare, ma in cambio la ragazza dovr\u00e0 fare tutto quello che London gli ordiner\u00e0. Esteban \u00e8 molto dispiaciuto del fatto che la ragazza debba subire gli ordini di London, cos\u00ec organizza una colletta insieme al personale del Tipton (che vede tra l'altro coinvolto il signor Moseby) e d\u00e0 i soldi a Maddie cos\u00ec potr\u00e0 restituirli a London.\nUn cavaliere per Maddie.\nTrama.\nMaddie deve organizzare una festa per i suoi compagni di classe e decide di svolgerla al Tipton. Zack intanto sente che al ballo Maddie vorrebbe andare con un ragazzo che ha 3 anni di differenza, e cos\u00ec il piccolo Martin crede che il fortunato cavaliere sia proprio lui dal momento che tra lui e Maddie c'\u00e8 una differenza di tre anni. Alla fine per\u00f2 Zack scopre che Maddie non si riferiva a lui e quindi ci rimane molto male. La serata della festa non incomincia molto bene poich\u00e9 l'attesa ospitata dei Maroon 5 non \u00e8 stata possibile e quindi non c'\u00e8 nemmeno della musica, ma Zack rimedia facendo partecipare alla festa anche i membri del circo che stavano alloggiando durante la settimana al Tipton.\nLa battaglia delle band.\nTrama.\nZack, Cody, Max e \"Verme solitario\" decidono di formare la band dei \"Rock al quadrato\" per vincere il concorso \"La battaglia delle band\" che si svolger\u00e0 al Tipton, il cui vincitore avr\u00e0 la possibilit\u00e0 di registrare un disco.\nAlla competizione partecipa anche il gruppo di Maddie, formato da Lance, altri strumentisti, e sfortunatamente anche London poich\u00e9 ha prestato i soldi alla band per comprare nuovi strumenti dopo che si erano bagnati del tutto.\nI \"Rock al quadrato\" hanno dei problemi poich\u00e9 tra i due gemelli nascono continui litigi: Zack si impegna poco a cantare e d\u00e0 pi\u00f9 importanza ai vestiti, mentre Cody \u00e8 troppo serio e pensa al testo della canzone che il fratello continua a scimmiottare.\nCody lascia la band e Max e \"Verme solitario\", rendendosi conto che hanno bisogno di tutti e due i gemelli, li chiudono nella cabina armadio perch\u00e9 si chiariscono, ma mettono di guardia Muriel che si addormenta e i due restano chiusi dentro.\nAttraverso il tunnel di aerazione Zack e Cody riescono ad arrivare al concerto e vincono, mentre la band di Maddie fallisce l'esibizione, perch\u00e9 London, accortasi del microfono spento, ha ostacolato Maddie per cantare.\nIl campeggio dei matematici.\nTrama.\nCody va al campeggio dei matematici con il suo amico Verme solitario e conosce un nuovo amico, Warren. Zack \u00e8 contento che finalmente suo fratello non \u00e8 pi\u00f9 tra i suoi piedi, ma poi si annoia, perch\u00e9 \u00e8 solo e non sa con chi giocare. Intanto Mr. Moseby inizia a dare lezioni di scuola guida a London per farle guidare la sua nuova macchina, acquistata da suo padre. Zack, insieme a London, Muriel e Maddie, decide di andare al campeggio poich\u00e9 non riceve pi\u00f9 chiamate da suo fratello. Alla fine Zack ammette a suo fratello che durante la sua assenza ha sentito fortemente la sua mancanza.\nCaccia al ladro.\nTrama.\nIn questo episodio Zack e Cody vengono a sapere durante una riunione organizzata dal signor Moseby che un ladro di gioielli si nasconde da un po' di giorni al Tipton Hotel. Cos\u00ec i due vogliono scoprire chi \u00e8 questa misteriosa persona ed i primi sospetti portano ad Esteban, ma i gemelli sanno bene che non \u00e8 cos\u00ec. Quindi decidono di indagare e alla fine preparano una trappola ai due mascalzoni: fingono che un grande diamante \u00e8 situato in una stanza dell'Hotel facendo cos\u00ec entrare i due nella camera e smascherandoli.\nQuesto pazzo, pazzo, pazzo, pazzo hotel.\nTrama.\nDopo aver distrutto per errore un quadro del Tipton, i gemelli trovano un articolo di giornale che dice che in una parte dell'Hotel c'\u00e8 nascosto un tesoro di gran valore, lasciato da Alphonse \"Hot Peppers\" DeLeo nel 1938. Cos\u00ec i due gemelli, London, Maddie, Esteban, Muriel e Arwin iniziano a cercare questo tesoro che dice di essere \"nel cuore dell'hotel\". Dopo ricerche di risultati non soddisfacenti, Arwin con la sua super colla rompe una parte del muro del Tipton e scopre che dall'altro lato ci sono dei lingotti d'oro e molti soldi, cos\u00ec tutti cercano di approfittarne per accaparrarsi qualche soldo. Ma si scopre che in realt\u00e0 i soldi erano della Banca di Boston che \u00e8 situata proprio vicino al Tipton. All'ultimo scoprono che il vero tesoro era Muriel, e che il \"cuore\" cui l'indizio si riferiva \u00e8 un ciondolo che Alphonse le aveva regalato anni addietro essendo innamorato di lei.\nPovera ragazza ricca!\nTrama.\nLondon scopre che suo padre \u00e8 andato in bancarotta dopo che ha investito i soldi in una miniera di diamanti, ma la miniera non ne aveva nemmeno uno. Senza nessun posto dove andare, il signor Moseby convince Maddie a far ospitare London a casa sua. All'inizio la vita da \"poveri\" si dimostra difficile per l'ereditiera, ma poi capir\u00e0 in fondo che quella di Maddie \u00e8 la vita che ha sempre voluto e che, a causa dei suoi genitori, non potr\u00e0 mai avere. Inoltre confessa a Maddie che lei \u00e8 l'unica vera amica che ha avuto vicino nei momenti poco felici, per questo, quando London torna ad essere ricca perch\u00e9 suo padre ha trovato il petrolio, porta Maddie a pranzo in un ristorante lussuoso.\nNel frattempo Zack e Cody vedono una vecchia videocassetta dove la madre confonde i due bambini (all'et\u00e0 di pochi mesi) e non sa pi\u00f9 chi sia Zack e chi sia Cody. Cos\u00ec i due iniziano a comportarsi l'uno come l'altro e la madre per convincerli che in realt\u00e0 Zack \u00e8 Zack e Cody \u00e8 Cody richiede i certificati di nascita dei due.\nBis...cotti.\nTrama.\nLondon ha una cotta per il figlio del proprietario del Saint Mark Hotel (l'acerrimo nemico del Tipton Hotel situato proprio di fronte a quest'ultimo). Il problema \u00e8 che i padri dei ragazzi non vogliono che i due si frequentino poich\u00e9 hanno forti contrasti, cos\u00ec il padre di Todd d\u00e0 il permesso al figlio di andare alla scuola per dentisti di Zurigo cos\u00ec almeno non potr\u00e0 vedere London in nessuno modo. Anche se il ragazzo rinuncia viene comunque fermato da London che gli dice \"a volte quando vuoi bene ad una persona, devi pensare a lei prima che a te stessa\", frase che gli viene suggerita da Moseby.\nIntanto Cody inizia a cucinare dei biscotti deliziosi che piacciono a molte persone dell'albergo, e Zack, con il pretesto per approfittarne guadagnando soldi, convince il signor Moseby a farli cucinare a Cody durante la festa in maschera che si terr\u00e0 al Tipton.\nIn questa festa Cody dopo aver cucinato tutti quei biscotti chiede a Zack di aiutarlo; per esempio separando le uova, e inoltre Cody dice che prima gli piaceva cucinare quei biscotti ma adesso che lo fa' per soldi non gli piace pi\u00f9. In questa festa Zack e Cody iniziano a litigare lanciandosi torte; sbagliando mira colpiscono altre persone che cominciano anche loro a lanciare torte. London intanto stava cercando Todd tra tutte quelle persone mascherate; lo trova e infine si baciano.\nPettegolezzi.\nTrama.\nLondon mette in giro la voce che Maddie e Lance il bagnino sono tornati insieme, cosa che in realt\u00e0 non \u00e8 vera poich\u00e9 Lance stava solo insegnando la respirazione bocca a bocca a Maddie. Intanto London viene premiata come \"amante degli animali\" da una rivista ma Maddie, in preda ad un attacco di rabbia, dice ad una giornalista che in realt\u00e0 a London non importa nulla degli animali e indossa persino pellicce (cosa non vera, dato che pi\u00f9 avanti scoprir\u00e0 che in realt\u00e0 le sue pellicce sono tutte di pelo finto); cos\u00ec la giornalista pubblica questa rivelazione sul giornale e London vuole sapere a tutti i costi chi ha messo in giro questa voce cos\u00ec escogitano un piano per far tornare London amica degli animali cos\u00ec fanno finta che l'animale di Cody sta male e London grazie alla respirazione salva il piccolo animale. All'ultimo Maddie e London si sono confessate di aver causato questo pandemonio e si perdonano a vicenda, rimanendo lo stesso amiche.\nBaseball e capelli.\nTrama.\nPer concedersi un po' di tempo per s\u00e9, Carey convince il signor Moseby ad accompagnare i gemelli ad una partita di baseball. Quest'ultimo per\u00f2 non sembra essere molto informato sullo sport poich\u00e9 da piccolo praticava la danza, ma pian piano si rivela un ottimo tifoso e anche una persona simpatica. Per far contento Cody vuole prendere la palla della partita, ma per errore (senza saperlo) prende quella sbagliata facendo vincere la partita alla squadra nemica. \nNel frattempo, Maddie ha un appuntamento con Gavin ma entrambi hanno un problema: a lei a causa dell'umidit\u00e0 le si arricciano i capelli mentre lui, che \u00e8 molto agitato, inizia a sudare...\nRock Star al Grand Hotel.\nTrama.\nJesse McCartney soggiorna al Tipton. Maddie e London provano a conoscerlo escogitando sistemi veramente folli tra i quali travestirsi da cameriere per vederlo da pi\u00f9 vicino o entrare nella sua camera di nascosto quando lui non c'\u00e8. \nMentre qualcuno cerca di conoscerlo, altri cercano di fare i loro affari, Zack infatti entra nella camera di Jesse solo per prendere oggetti appartenenti alla star per poi rivenderli alle ragazze urlanti piazzate davanti al Tipton. I tre per\u00f2 si fanno scoprire e Zack rid\u00e0 alla star il suo braccialetto portafortuna che aveva precedentemente rubato a Jesse. Intanto Cody cerca di partecipare ad un concorso di Scienze riservato a ragazzini fino ai 14 anni; saputa la notizia il bambino si iscrive e inizia a lavorare al suo progetto ottenendo per\u00f2 scarsi risultati, per questo motivo si far\u00e0 aiutare da Arwin.\nIdea geniale.\nTrama.\nZack e Cody conoscono un nuovo compagno di classe, Bob, che soffre di dislessia. Quando Zack viene a sapere che la dislessia \u00e8 una sindrome che ha la sua maggiore manifestazione nella difficolt\u00e0 dei soggetti colpiti a leggere e a scrivere ne approfitta subito e fa finta anche lui di essere dislessico per non fare nulla a scuola. Nel frattempo Moseby perde la voce perch\u00e9 malato di laringite ma fortunatamente Esteban gli d\u00e0 una cura che lo fa guarire in breve tempo, mentre Maddie \u00e8 molto arrabbiata perch\u00e9 London la batte sempre agli scacchi. Alla fine Zack viene scoperto e chiede scusa a Bob e ai suoi altri compagni dislessici. Maddie chiede scusa a London e dice che ci sono molte diversit\u00e0, accettando che London sia pi\u00f9 brava di lei negli scacchi.\nIl fantasma della 613.\nTrama.\nZack fa degli scherzi a Cody ed Esteban. Un giorno London e Muriel parlano ai due del fantasma di una donna che si aggira nella stanza 613. Questa donna venne tradita dal marito nel 1942 ed, appunto nella stanza 613, ruppe uno specchio di cui una scheggia la uccise. Zack e Cody scommettono su chi riuscir\u00e0 a resistere di pi\u00f9 in quella stanza insieme a London, Maddie ed Esteban. Cos\u00ec lo spirito del fantasma si impossessa del corpo di Esteban per comunicare con gli altri e nella stanza scompaiono tutti. Alla fine dell'episodio finalmente viene rivelato a Zack che i suoi amici gli stavano giocando uno scherzo e capisce che non deve pi\u00f9 farli. Ma proprio all'ultimo momento una signora entra nella 613 e sparisce improvvisamente attraversando il muro facendo scappare con urla da brivido i due gemelli.\nQuesto Episodio fa riferimento alla serie \"Zack e Cody sul ponte di comando\", precisamente nell'episodio Zack e il fantasma.\n\u00c8 tornato pap\u00e0.\nTrama.\nIl padre dei gemelli viene a fare visita ai suoi due pargoletti al Tipton. Subito li invita al bus della sua band per fare un giro in tour. Quando Zack per\u00f2 litiga con sua madre perch\u00e9 \u00e8 troppo seria e severa, sgattaiola via dall'hotel e si intrufola di nascosto nell'autobus di suo padre. Saputa la notizia, Carey accetta la decisione di Zack ma fa di tutto per essere divertente con Cody, facendo per\u00f2 cose fin troppo eccessive.\nIntanto London aiuta Maddie a superare le sue difficolt\u00e0 nell'attivit\u00e0 fisica, in una maniera alquanto strana: la fa correre sul tappeto elettrico con delle buste della spesa tra le mani.\nAlla fine Zack decider\u00e0 di tornare da Carey perch\u00e9 capisce che la vita che fa il padre non \u00e8 quella che fa per lui.\nNatale al Tipton.\nTrama.\nIn occasione del Natale, il padre dei gemelli arriva al Tipton Hotel. Cody comincia a pensare che i suoi genitori possano tornare insieme ma Zack smentisce ogni suo desiderio di essere una famiglia unita. Intanto Maddie cerca di farsi regalare da London qualcosa di molto costoso, per\u00f2 a causa di una forte tempesta le strade vengono chiuse e quindi London non pu\u00f2 uscire dall'hotel.\nBasket e baci.\nTrama.\nDopo la vittoria della squadra di basket, Max presa dalla felicit\u00e0 bacia Zack. Cos\u00ec Verme solitario e Cody lo prendono in giro e per far vedere a loro che lui \u00e8 coraggioso invita Max a cena al Tipton. All'inizio dell'appuntamento Zack \u00e8 molto affascinato da Max, ma poi per errore si fa sfuggire che lui era l\u00ec in realt\u00e0 solo perch\u00e9 aveva fatto una scommessa con i suoi amici facendo cos\u00ec offendere Max che se ne va furiosa dall'appuntamento sbattendoli una torta in faccia. Il giorno dopo Max non vuole parlare con Zack perch\u00e9 lo considera uno stupido e immaturo ma poi i due mettono da parte i litigi e fanno pace. London viene fermata da suo padre dicendogli che spreca troppi soldi allora non pu\u00f2 fare shopping cos\u00ec Maddie lo fa per lei.\nGuest star: Brian Stepanek, Dennis Bendersky, Patrick Bristow, Alyson Stoner.\nPilota la tua vita.\nTrama.\nDopo aver assistito ad una conferenza, Cody inizia a dare consigli sul modo migliore di affrontare la vita. Cos\u00ec da l'ispirazione a Carey per incidere un CD e ad Esteban per migliorare il suo inglese. Ma entrambi non ottengono buoni risultati: a Carey viene consigliato dalla casa discografica che potrebbe diventare una cantante di cabaret di grande successo e le consigliano di provare al Tipton (e quindi aveva speso 500 dollari per scoprire che era gi\u00e0 dove doveva essere), mentre ad Esteban viene insegnato un accento texano anzich\u00e9 americano.\nNel frattempo London viene immortalata da una fotografa che, accorgendosi dello stile della divisa di Maddie, la vuole a tutti costi mettere nel prossimo numero di una rivista. London, gelosa, cerca di battere Maddie per farsi fotografare in prima pagina e le copia la divisa con qualche tocco personale. Maddie, saputo che London la stava contrattaccando, si fa aiutare da Zack per scattarle di nascosto con il cellulare la mise di London. Successivamente le due scoprono che si erano copiate i vestiti e finiscono cos\u00ec per litigare coinvolgendo anche Moseby nella rissa. Alla fine le due verranno fotografate insieme e la loro foto verr\u00e0 pubblicata sulla prima pagina di una rivista di moda scoprendo, per\u00f2, che il loro stile \u00e8 stato considerato \"decadimento-urbano\".\nAh, l'amore!\nTrama.\nLa nuova arrivata alla scuola dei due gemelli si chiama Agnes e ha subito una cotta per Cody. Lei spiega che \u00e8 innamorata di Cody perch\u00e9 \u00e8 l'unico dentro la scuola che le \u00e8 sembrato un tipo simpatico, ma Cody non ricambia i sentimenti e vuole dimostrarlo anche ad Agnes, ma non ha il coraggio. Cos\u00ec Cody organizza un appuntamento al ristorante del Tipton con Agnes, ma al momento della serata non si presenta Cody ma Zack facendo finta di essere suo fratello. Per tutta la serata fa cose poco educate per far disgustare Agnes, ma ad un certo punto si accorge che non \u00e8 Cody quello davanti a lei, ma \u00e8 Zack, ma la ragazza capisce che Zack \u00e8 l\u00ec perch\u00e9 \u00e8 innamorato di lei, creando cos\u00ec pi\u00f9 confusione che mai. Intanto la cagnolina di London, Ivana, scappa dalla sua padroncina per incontrare il cane di Maddie, Scamp, di cui \u00e8 innamorata, Esteban sapeva tutto e London e Maddie (preoccupate per i loro cagnolini) lo vengono a sapere.\nLondon voleva che si fidanzasse con un principino, ma alla fine fanno dei cuccioli e il signor Moseby se ne prende uno anche lui. \nNota: in questo episodio i pensieri della cagnolina Ivana sono doppiati dalla futura attrice premio Oscar Emma Stone.\nIl top dello spot.\nTrama.\nIl signor Tipton ha deciso di girare uno spot pubblicitario per la sua catena di alberghi proprio in quello di Boston. Si effettuano allora delle audizioni tra tutto lo staff dell'albergo, inclusi Zack e Cody, per decidere chi dovr\u00e0 apparire in TV. Il presidente di giuria \u00e8 un ex-fidanzato di Carey, che, essendo stato piantato in asso da quest'ultima anni prima, non esita a \"buttarla\" subito fuori. Far\u00e0 lo stesso con i gemelli e con Maddie. Sceglier\u00e0 infine London, il cui talento lascia decisamente a desiderare, solo perch\u00e9 suo padre \u00e8 il proprietario dell'albergo. Poich\u00e9 la prestazione di London nello spot sar\u00e0 disastrosa, si cambia piano di lavoro e alla fine in TV appare tutto lo staff.\nIl principe in vacanza.\nTrama.\nIl principe di Ishkabar \u00e8 in visita a Boston, e soggiorna presso il Tipton. L'erede al trono, per\u00f2, \u00e8 solo un ragazzo (Sanjay) della stessa et\u00e0 di Zack e Cody, di cui diventer\u00e0 subito amico giocando insieme a loro a rugby nei corridoi dell'albergo. Jay desidererebbe essere un ragazzo normale, libero dagli impegni politici come la consegna delle chiavi della citt\u00e0 che il sindaco di Boston in persona gli assegner\u00e0 il giorno seguente. Zack e Cody elaborano allora un piano di \"sostituzione\": Cody si finger\u00e0 Jei e ricever\u00e0 le chiavi della citt\u00e0 (il suo volto \u00e8 nascosto dal copricapo tradizionale) mentre Zack porter\u00e0 il vero Jay al centro commerciale. Ma Jei non \u00e8 abituato ad un paese liberale come gli Stati Uniti, dove peraltro non \u00e8 un sovrano. Lui e Zack si cacceranno in guai seri, \"incarcerati\" per furto. Nel frattempo Maddie e London sono indaffarate a filmare un disco volante che \u00e8 apparso alla finestra dell'ultimo piano del Tipton...disco volante che si riveler\u00e0 essere un palloncino con scritto \"tanti auguri London\"."}
{"id": "915618", "revid": "29244", "url": "https://it.wikipedia.org/wiki?curid=915618", "title": "Immersione in altitudine", "text": ""}
{"id": "915626", "revid": "228587", "url": "https://it.wikipedia.org/wiki?curid=915626", "title": "San Salvatore (Malnate)", "text": "San Salvatore (\"San Salv\u00f4\" in dialetto varesotto) \u00e8 una frazione del comune di Malnate, in provincia di Varese.\nStoria.\nIl documento pi\u00f9 antico in cui \u00e8 attestato il nome di San Salvatore porta la data del 9 marzo 1218 ed \u00e8 una pergamena, conservata presso l'Archivio della Basilica di San Vittore in Varese, in cui sono raccolte diverse testimonianze in ordine ad una causa che vedeva contrapposti la stessa chiesa di San Vittore e i fratelli Lodesani che abitavano a Monte Morone per una questione di decime.\nSan Salvatore si amministr\u00f2 come comune autonomo almeno nel corso della seconda met\u00e0 del Seicento e fino agli inizi del Settecento. L'atto pi\u00f9 antico, tra quelli in cui si parla esplicitamente del comune di San Salvatore, \u00e8 un documento rogato dal notaio Francesco Buzzi Martinelli di Binago il 12 agosto 1672 e conservato presso l'Archivio di Stato di Milano.\nAnche per la soppressione non vi sono date certe. Il 30 settembre 1726, allorch\u00e9 viene pubblicata a stampa la \u201cStima de territori ne' Corpi Santi e Ducato di Milano\u201d, San Salvatore \u00e8 gi\u00e0 aggregato a Malnate. L'ipotesi \u00e8 che l'accorpamento vada situato nell'anno 1722 durante il quale si effettu\u00f2 la misura catastale dei terreni di Malnate.\nParrocchia.\nLa chiesa parrocchiale di San Salvatore \u00e8 dedicata alla Santissima Trinit\u00e0. Tradizionalmente si ritiene che le origini di questa chiesa vadano situate nel Quattrocento.\nLa parrocchia \u00e8 per\u00f2 relativamente recente in quanto San Salvatore dipendeva, sotto il profilo ecclesiale, dalla parrocchia di Vedano Olona. La parrocchia venne eretta come tale, con decreto Arcivescovile il 27 ottobre 1956 dall'arcivescovo di Milano mons. Giovanni Battista Montini, poi papa col nome di Paolo VI.\nBattaglia di San Salvatore.\nA San Salvatore si svolse un combattimento nel corso della seconda guerra d'indipendenza tra italiani e austriaci. Il 26 maggio 1859, Giuseppe Garibaldi sorprese ed attacc\u00f2 l'avanguardia austriaca del generale Urban che proveniva da Como e cercava di rioccupare Varese.\nLo scontro principale avvenne a Biumo Inferiore all'ingresso della citt\u00e0. Quando gli austriaci cominciarono la ritirata, Garibaldi mand\u00f2 a inseguirli verso Malnate alcune truppe costituite dai \"Carabinieri genovesi\". La retroguardia austriaca munita di cannoni, intanto si era stabilita sulle colline a forma di ferro di cavallo di San Salvatore che dominano la strada per Como.\nI Carabinieri genovesi attaccarono lasciando sul campo un morto e sette feriti. Garibaldi sopraggiunse quindi con Nino Bixio e ad altri rinforzi risolvendo il conflitto. In tutto, tra Biumo e San Salvatore vi furono circa 200 caduti tra gli austriaci e 85 tra i garibaldini.\nInfrastrutture e trasporti.\nFerrovie.\nDal 1885 al 1966 era in funzione la Ferrovia Como-Varese delle Ferrovie Nord Milano, a scartamento ordinario e ad San Salvatore aveva la sua stazione ferroviaria insieme al comune di Binago. Nel 1948 la ferrovia venne elettrificata e nel 1966 venne soppressa definitivamente e abbandonandola completamente. Con la chiusura di questa linea si \u00e8 perso di incrementare il trasporto passeggeri, ma soprattutto un collegamento diretto con Como, Varese e Laveno."}
{"id": "915630", "revid": "767487", "url": "https://it.wikipedia.org/wiki?curid=915630", "title": "Whitecross", "text": "I Whitecross sono una christian heavy metal band formatasi nel 1986 a Chicago, USA.\nPubblicarono il loro primo album, l'omonimo \"Whitecross\" nel 1987.\nI loro successivi dischi sono da alcuni paragonati con alcuni lavori dei Ratt e dei Whitesnake per le sonorit\u00e0 hair metal oriented. Per\u00f2, dall'abbandono del chitarrista Rex Carroll nel 1992, il suono del gruppo sub\u00ec un drastico cambiamento, tale che addirittura alcuni fans si divisero tra quelli che preferivano gli album degli inizi e invece quelli che preferivano esclusivamente quelli recenti.\nI Whitecross hanno vinto ben tre Dove Award, due per la categoria \"Hard music album of the year\" (con Triumphant Return nel 1990 e In the Kingdom nel 1992) e uno per la categoria \"Hard music recorded song of the year\", grazie alla canzone \"Come unto the Light\", dell'album Unveiled (1995).\nNel 1998 il cantante Scott Wenzel lasci\u00f2 il gruppo per un periodo di sette anni (eccetto un concerto insieme a Carroll nel 2002), per dedicarsi ad altri progetti come una missione in Sud America. \nNel 2004 l'ex bassista Tracy Ferrie entr\u00f2 ufficialmente a far parte della chiristian metal band degli Stryper.\nNel 2005, il gruppo pubblic\u00f2 con Scott e Rex un nuovo album (Nineteen Eighty Seven), che conteneva vecchie canzoni ri-arrangiate e un nuovo brano strumentale di Carroll."}
{"id": "915631", "revid": "154893", "url": "https://it.wikipedia.org/wiki?curid=915631", "title": "Ahti", "text": ""}
{"id": "915632", "revid": "150809", "url": "https://it.wikipedia.org/wiki?curid=915632", "title": "Saarelainen", "text": ""}
{"id": "915634", "revid": "150809", "url": "https://it.wikipedia.org/wiki?curid=915634", "title": "Kaukomieli", "text": ""}
{"id": "915640", "revid": "580197", "url": "https://it.wikipedia.org/wiki?curid=915640", "title": "Roccia magmatica", "text": "Le rocce magmatiche (dette anche eruttive o ignee, dal latino \"ignis\" cio\u00e8 \"fuoco\") si formano in seguito alla solidificazione di magmi, cio\u00e8 di masse silicatiche fuse contenenti vari componenti (FeO, MgO, CaO, ecc.) e sostanze volatili (acqua, anidride carbonica, idrogeno, metano, ecc.). Costituiscono approssimativamente il 65% della parte superiore della crosta terrestre; ma, sulla superficie della Terra, la loro reale abbondanza viene mascherata dalla diffusa presenza di un sottile strato di rocce sedimentarie e metamorfiche.\nGeneralit\u00e0.\nIl raffreddamento dei magmi in risalita pu\u00f2 avvenire all'interno della crosta terrestre, dando origine a rocce intrusive, oppure all'esterno di essa producendo manifestazioni vulcaniche con la formazione di rocce effusive. Le condizioni opportune per la formazione di un magma sono:\nTemperatura, pressione e componenti volatili regolano il \"raffreddamento\" di una massa magmatica\nIn linea generale le fasi che un magma deve attraversare prima di arrivare a completa solidificazione sono cinque, e cio\u00e8:\nSignificato geologico.\nLe rocce magmatiche sono importanti sotto l'aspetto geologico perch\u00e9:\nClassificazioni.\nIn base alle modalit\u00e0 di messa in posto e consolidamento.\nLe rocce magmatiche costituiscono il 65% della crosta terrestre e, a seconda che il magma sia solidificato all'interno della crosta terrestre (ad esempio in filoni o dicchi) oppure all'esterno di essa, attraversando il condotto vulcanico per forte pressione dei gas (come durante le colate vulcaniche), si ha l'ulteriore suddivisione in:\nLa modalit\u00e0 di raffreddamento del magma determina la struttura delle rocce ignee.\nSi ha una struttura massiccia quando si \u00e8 in presenza di una massa microcristallina o vetrosa. Una massa \"vetrosa\" \u00e8 una massa in cui non si \u00e8 avuta cristallizzazione.\nIn base alla composizione chimica.\nDa un punto di vista chimico, i minerali che compongono le rocce magmatiche appartengono essenzialmente a silicati riunibili in due gruppi di minerali:\nSe le caratteristiche cromatiche permettono pertanto una prima indicazione sulle caratteristiche chimiche, la quantit\u00e0 di silice (determinabile con l'analisi chimica) permette di distinguere le rocce magmatiche in:\nSi faccia attenzione che, in questa classificazione, l'acidit\u00e0 e la basicit\u00e0 sono legate al contenuto in silice (\u00a0SiO2\u00a0), non a quello degli ioni idrogeno (\u00a0H+\u00a0) o idrossido (\u00a0OH-\u00a0) come normalmente si usa in chimica, (\"vedi\" Reazione acido-base). Questa terminologia tradizionale (\"acido\"-\"basico\") viene progressivamente sostituita dalla pi\u00f9 moderna \"felsico/mafico\".\nCollegando le suddette classificazioni, le rocce acide sono pi\u00f9 ricche di SiO2 e quindi sono di colore pi\u00f9 chiaro delle basiche e ultrabasiche, di colore sempre pi\u00f9 scuro.\nLa temperatura di fusione dei vari silicati \u00e8 esattamente uguale a quella di cristallizzazione, per definizione (\"vedi\" serie di Bowen). Pertanto, a mano a mano che il fuso si raffredda, si separano minerali diversi. Se il magma cristallizza tutto in profondit\u00e0, e quindi si raffredda lentamente,\nSe tuttavia ci\u00f2 non accade, ad es. nel caso in cui il magma viene eruttato come lava (\"rocce effusive\"), il brusco raffreddamento successivo impedisce che i cristalli si sviluppino nel modo previsto. Talora appaiono grossi elementi cristallini, detti \"fenocristalli\" (corrispondenti ai cristalli formatisi quando la lava \u00e8 ancora in profondit\u00e0) immersi in una matrice vetrosa con cristalli minuscoli orientati nella direzione di scorrimento della lava; altre volte, qualora il raffreddamento della lava sia pi\u00f9 veloce, non si formano neanche i fenocristalli: \u00e8 il caso della formazione dell'ossidiana."}
{"id": "915641", "revid": "1632387", "url": "https://it.wikipedia.org/wiki?curid=915641", "title": "Frozen Dust", "text": "Frozen Dust, pubblicato nel marzo 2002 dalla Fear Dark, \u00e8 il secondo album della band death/doom/symphonic metal Morphia."}
{"id": "915643", "revid": "122424381", "url": "https://it.wikipedia.org/wiki?curid=915643", "title": "Nesso relativo", "text": "Il nesso relativo, detto anche \"pseudorelativo\" o \"relativo apparente\", \u00e8 una struttura sintattica tipica della lingua latina, in cui un pronome relativo \u00e8 posto all'inizio di un periodo, senza che introduca una proposizione subordinata: serve dunque a legare il periodo a quello precedente.\n\u00c8 equivalente alle forme composte da una congiunzione (\"et\", \"sed\", ecc.) e da un pronome (\"hic, haec, hoc\" oppure \"is, ea, id\").\nEspressioni tipiche e traduzione.\nIl nesso relativo si traduce tradizionalmente \"scomponendo\" il pronome relativo in due elementi:\nAnche in italiano, comunque, \u00e8 possibile cominciare un periodo (dopo il punto fermo) con un pronome relativo.\nTipiche espressioni in cui ricorre il nesso relativo sono: \"qua re, quam ob rem, qua de causa, propter quam causam\", che significano tutti (\"e\") \"per questo motivo\".\nNon vedo alcuna restante speranza di salvezza; e per questo motivo ti prego di liberare per sempre lo stato dalla dominazione dei re.\nGli uomini chiedevano il fuoco agli dei; e Prometeo in una canna lo port\u00f2 sulla terra e lo don\u00f2 agli uomini."}
{"id": "915645", "revid": "2091899", "url": "https://it.wikipedia.org/wiki?curid=915645", "title": "Volvo S80", "text": "La Volvo S80 \u00e8 un modello di automobile costruito dalla casa automobilistica Volvo, appartenente al segmento delle berline di lusso di Segmento E. Era disponibile solamente con carrozzeria berlina, 4 porte e cinque posti, ed \u00e8 stata presentata nel 1998.\nNel 2006 \u00e8 stata presentata la seconda serie destinata a restare in produzione sino al 2016.\nPrima serie (1998 - 2006).\nCondivide il telaio con le sorelle V70 ed S60, basata sulla piattaforma chiamata P2 e realizzata interamente da Volvo.\nNe sono stati costruiti 388.595 esemplari e, sottoposta a crash test da parte dell'Euro NCAP nel 2000 \u00e8 stata classificata tra le auto a 4 stelle.\nRicevette un restyling nel febbraio del 2003.\nMotori.\nCondivide gran parte dei motori con la sorella station wagon \"V70\".\nSeconda serie (2006 - 2016).\nIl 28 febbraio 2006 viene presentata in anteprima al Salone dell'automobile di Ginevra la seconda serie della S80 che inizia ad essere commercializzata nell'estate.\nNel maggio 2009, ha subito un restyling concentrato sui paraurti e sui fari. A giugno 2011 la Volvo S80 ha ricevuto dei piccoli aggiornamenti sia estetici che tecnici: All'interno abbiamo ora nuovi inserti e una plancia molto simile a quella della S60. Fuori, i cambiamenti sostanziali si limitano a nuovi indicatori di direzione a Led. In quanto ai motori il D5 ora ha 215\u00a0CV e il D3 consuma meno. Infine il city safety \u00e8 di-serie e nel pacchetto di assistenza alla guida ora \u00e8 disponibile il Pedestrian Detection. Nel 2013, come tutta la gamma (ad eccezione della V40 e della XC90 della quale l'anno successivo sarebbe stata presentata la seconda generazione) viene sottoposta a un restyling che cambia i paraurti facendo sembrare l'auto pi\u00f9 bassa e larga e altri dettagli che migliorano l'eleganza."}
{"id": "915649", "revid": "122185196", "url": "https://it.wikipedia.org/wiki?curid=915649", "title": "Ciclo epico", "text": "Il Ciclo epico raccoglie tutti i cicli di poemi epici (quasi completamente perduti, tranne quelli omerici e esiodeo, e pochi frammenti di alcuni altri) composti in lingua greca, dai cosiddetti poeti ciclici, e databili tra l'VIII e il VI secolo a.C., ma basati su una tradizione orale molto pi\u00f9 antica.\nIl nome \"ciclo epico\" \u00e8 da attribuire a Callimaco di Cirene (poeta e filologo alessandrino del III sec. a.C.) il quale, criticandolo, lo nomina proprio \"ciclo epico\" (in greco: \u1f10\u03c0\u03b9\u03ba\u00f2\u03c2 \u03ba\u03cd\u03ba\u03bbo\u03c2, \"epik\u00f2s k\u00fdklos\").\nPoeti e contesto.\nSugli autori del ciclo epico sappiamo non pi\u00f9 di quanto sappiamo su Omero, ma gli studiosi moderni li considerano autori di opere orali, cos\u00ec come lo stesso Omero. Nel periodo classico, comunque, i primi poemi epici, proprio come l'Iliade e l'Odissea vennero attribuiti tutti ad Omero.\nLaddove la maggior parte degli studiosi moderni collocano Omero nell'VIII secolo a.C., gli altri poeti sembrano esser vissuti dal VII al V secolo a.C.: si tratta, inoltre, di autori che gravitavano intorno alle colonie ioniche ed al mondo rapsodico. Infatti, a parte il cipriota Stasino, erano coloni Creofilo di Samo, lo ionico Arctino di Mileto, il mitilenese Lesche, Testoride e Prodico di Focea, Antimaco di Teo, i rodii Pisino di Lindo e Pisandro di Camiro.\nDi aree culturalmente feconde nell'alto arcaismo erano, poi, Cinetone di Sparta, Eumelo di Corinto, Agia di Trezene, Diodoro di Eritre, Egesia di Salamina (o Egesino) e Carcino di Lepanto.\nInfine, pi\u00f9 recenti di almeno un secolo vengono ritenuti Paniassi di Alicarnasso ed Eugammone di Cirene.\nNon solo, dunque, la datazione \u00e8 incerta, ma lo sono anche gli autori e ci\u00f2 per varie ragioni: innanzitutto, spesso non si pu\u00f2 parlare di un singolo autore, poich\u00e9 i poeti dell'epica greca attingevano alla mitologia greca tramandata oralmente dai cantori; inoltre nell'antica Grecia spesso mitologia e storia erano portate a confondersi l'una con l'altra, perci\u00f2 tali storie erano concepite pi\u00f9 come un patrimonio storico e culturale comune che come l'opera di qualche autore. Infatti, furono attribuiti ad Omero anche i \"Cypria\", la \"Tebaide\", gli \"Epigoni\" e la \"Presa di Ecalia\", probabilmente per il prestigio che il nome dell'autore conferiva all'opera. Alcuni degli autori pi\u00f9 probabili sono comunque contemporanei a Omero, e anzi secondo la tradizione avevano strette relazioni con lui: Arctino di Mileto, autore della \"Etiopide\" e della \"Iliupersis\", ne sarebbe stato discepolo, Stasino, autore dei \"Cypria\", il genero, e Creofilo di Samo, autore della \"Presa di Ecalia\", gli avrebbe offerto ospitalit\u00e0.\nLe vicende narrate nei poemi ciclici, inversamente alla scarsa considerazione artistica di cui godevano, furono fonte di ispirazione primaria per la letteratura classica greca (tra cui le tragedie di Eschilo, Sofocle ed Euripide, Le Argonautiche di Apollonio Rodio e numerosi poemi ed epilli imperiali), e per quella latina.\nIn effetti, la conservazione del Ciclo \u00e8 stata compromessa dalla scarsa qualit\u00e0 poetica e strutturale delle opere, unanimemente condannate dagli antichi, fin dalla \"Poetica\" aristotelica.\nDato lo scarso numero di frammenti sopravvissuti, la ricostruzione dei vari segmenti che compongono il Ciclo epico \u00e8 permessa da fonti indirette: in tal senso, le tragedie greche sono una fonte importante, in particolare per quanto riguarda i cicli non troiani, poich\u00e9 ne hanno attinto a piene mani la materia narrativa. Il Ciclo troiano \u00e8 ricostruibile, invece, attraverso i riassunti di origine bizantina, come quello della Biblioteca di Fozio del IX secolo d.C., a sua volta tratto dalla \"Crestomazia\" di Proclo (forse il grammatico del II secolo d.C., mentre \u00e8 improbabile che si tratti del filosofo del V secolo d.C.), che comprendeva una sintesi del Ciclo troiano, non comprendente, tuttavia, i \"Cypria\", dei quali abbiamo un sunto in vari altri manoscritti.\nAltre opere che hanno sintetizzato, e che hanno quindi trasmesso, la materia del Ciclo epico sono state la Biblioteca di Apollodoro e le \"Fabulae\" di Igino.\nI cicli.\nI poemi del Ciclo, nel loro insieme, erano concepiti come una narrazione completa di tutti gli eventi memorabili, dalle nozze di Urano e Gea fino alla morte di Odisseo. Si trattava, quindi, di una raccolta completa, anche se \"a posteriori\", dei segmenti ciclici minori, costituiti da poemi raggruppati secondo gli eventi narrati e ordinati in successione cronologica.\nIl Ciclo delle origini racchiudeva i poemi che trattavano delle gesta degli dei. In esso veniva inserita, in posizione principe, la Teogonia di Esiodo, sull'origine del cosmo e degli dei e sulla guerra tra Zeus e i Titani, con una omonima Teogonia, opera anonima calcata sul modello di Esiodo, che tratta la genealogia divina dall'unione di Urano e Gea (anche detta Gaia); a completamento stava la Titanomachia (poema), attribuita a Eumelo di Corinto, sulla guerra di Zeus contro i Titani.\nIl Ciclo argonautico, che narrava l'impresa degli Argonauti, comprendeva i \"Korinthiak\u00e0\" (\"Canti Corinzi\"), di Eumelo di Corinto, un poema su Corinto in cui trovava spazio la leggenda di Argo e i Canti Naupattii, attribuiti a Carcino di Naupatto.\nIn seguito, il Ciclo tebano, i cui poemi narravano le vicende della dinastia tebana dei Labdacidi.\nSi partiva dall'Edipodia, poema in 6600 versi attribuito a Cinetone di Sparta, sulla storia di Edipo che, senza saperlo, uccise il padre Laio e spos\u00f2 la madre Giocasta, e della sua fuga da Tebe quando ne venne a conoscenza; la Tebaide attribuita prima a Omero poi ad Antimaco di Teo, cantava la guerra fratricida tra Eteocle e Polinice, figli di Edipo, e la guerra dei Sette contro Tebe, che avrebbe ispirato la tragedia di Eschilo; Gli Epigoni, attribuiti a Omero e pi\u00f9 plausibilmente ad Antimaco di Teo, erano un poema in 7000 versi incentrato sui personaggi degli Epigoni (ovvero i \"nati dopo\"), i figli dei sette principi che muovono una seconda guerra contro Tebe, stavolta vittoriosa, dopo che la prima si era conclusa con la morte dei Sette; infine, l'Alcmeonide, anonima, narrava le gesta dell'epigono Alcmeone, figlio di Anfiarao, che vendic\u00f2 la morte del padre caduto nella guerra dei Sette uccidendo sua madre Erifile, poich\u00e9 lo aveva spinto a parteciparvi, e venne di conseguenza perseguitato dalle Erinni, personificazioni della vendetta.\nAd un Ciclo di Eracle appartenevano la \"Foceide\", attribuita a un certo Testoride di Focea, sulla distruzione della citt\u00e0 di Orcomeno e la \"Presa di Ecalia\", attribuita a Creofilo di Samo, ma secondo la tradizione scritta dallo stesso Omero e ceduta poi a Creofilo, che narrava la lotta tra Eracle ed Eurito, re della citt\u00e0 Ecalia in Tessaglia, che l'eroe riesce a espugnare portando via la principessa Iole (anche Jole) di cui era follemente innamorato.\nAd un'et\u00e0 pi\u00f9 tarda apparterrebbero l'Eracleide, attribuita a Pisandro di Camiro, che cantava in due libri delle dodici fatiche di Eracle e l'Eraclea (poema), attribuita a Paniassi di Alicarnasso, che cantava anch'essa delle dodici fatiche, in 14 libri.\nBen pi\u00f9 ampio e documentato era il Ciclo troiano.\nI poemi del Ciclo troiano raccontavano la guerra di Troia e i successivi ritorni degli Achei in patria, partendo dai \"Cypria\" o \"Canti ciprii\" (11 libri). Attribuiti a Egesia di Cipro, a Stasino e a Omero (sebbene anche Erodoto avesse messo in dubbio la paternit\u00e0 degli ultimi due autori, in un passo del II libro della sua storia delle guerre persiane): narravano di come Zeus e Temi decisero di scatenare la guerra di Troia per sfoltire l'umanit\u00e0 divenuta troppo numerosa, della nascita di Elena, delle nozze di Peleo e Teti e del giudizio di Paride, fino al ratto di Elena e alla spedizione greca contro Troia, laddove inizia il racconto dell'Iliade.\nAl poema iliadico si riallacciava l'Etiopide (5 libri), attribuita ad Arctino di Mileto, che andava dall'intervento degli alleati troiani Pentesilea e Memnone alla morte di Achille.\nLa \"Piccola Iliade\" (4 libri), attribuita a Lesche di Mitilene, andava dalla contesa tra Aiace Telamonio e Ulisse alla distruzione di Troia, inclusa la costruzione del cavallo, sovrapponendosi alla \"Iliou persis\" (\"La distruzione di Ilio\", 2 libri) attribuita anch'essa ad Arctino di Mileto, sulla distruzione di Troia, cui seguivano i \"Nostoi\" (\"Ritorni\", 5 libri) attribuiti ad Agia di Trezene sul ritorno in patria degli eroi greci (escluso Ulisse) e sulle vicende successive, fino al ritorno di Agamennone e Menelao.\nInfine, la Telegonia (2 libri), inclusa tra i poemi del ritorno e attribuito a Eugammone di Cirene, chiudeva l'intero Ciclo con la morte di Ulisse per mano del figlio Telegono, che ne sposa la moglie Penelope.\nOpere cicliche minori erano\u02d0 il cosiddetto \"Ciclo argivo\", con la Danaide, che narrava le vicende di Danao e delle sue cinquanta figlie e la Foronide, anonima, sulle gesta dell'argivo Foroneo; un ciclo su Teseo, con la Miniade, attribuita a un certo Prodico di Focea, cantava lo scontro tra Eracle e i Mini, la distruzione della citt\u00e0 di Orcomeno e le imprese di Teseo e Meleagro e la Teseide, anonima, sulle avventure di Teseo.\nSi hanno, poi, scarse notizie sul \"Ciclo tessalico\" e su altri cicli minori."}
{"id": "915650", "revid": "767487", "url": "https://it.wikipedia.org/wiki?curid=915650", "title": "Protocollo di Maputo", "text": "Il protocollo di Maputo \u00e8 un trattato sui diritti delle donne in Africa adottato dall'Unione Africana (UA) l'11 luglio 2003 a Maputo, in Mozambico, nel contesto degli accordi definiti dalla \"Carta africana dei diritti dell'uomo e dei popoli\". Il progetto del protocollo prese avvio nel 1995, in un incontro dei capi di Stato dei paesi membri dell'UA.\nStoria.\nIl trattato \u00e8 composto da 32 articoli che impegnano i paesi che lo ratificano ad adeguare la propria legislazione interna introducendo una serie estesa di diritti delle donne, tra cui il diritto alla dignit\u00e0, alla vita, all'integrit\u00e0 psichica, all'eredit\u00e0 alla morte del marito, al possesso della terra, all'istruzione, al matrimonio consensuale, alla contraccezione e all'autonomia della pianificazione familiare. Nel protocollo vengono anche condannate formalmente per la prima volta tutte le pratiche tradizionali lesive dell'integrit\u00e0 fisica e psichica delle donne, come le mutilazioni genitali femminili (art. 5).\nIl protocollo di Maputo \u00e8 entrato in vigore il 25 novembre 2005 a seguito del conseguimento delle 15 ratifiche necessarie; a oggi \u00e8 stato firmato da 42 paesi dell'Unione Africana e ratificato da 20.\nIn Italia, il protocollo di Maputo ha trovato indirettamente riscontro nella legge n. 7/2006, cosiddetta legge Consolo, che tuttavia non menziona il documento.\nPaesi.\nFirmatari.\nAlgeria, Angola, Benin, Burkina Faso, Burundi, Camerun, Repubblica Centrafricana, Ciad, Costa d'Avorio, Comore, Gibuti, Repubblica Democratica del Congo, Guinea Equatoriale, Etiopia, Gabon, Gambia, Ghana, Guinea-Bissau, Guinea, Kenya, Libia, Lesotho, Liberia, Madagascar, Mali, Mozambico, Mauritius, Namibia, Nigeria, Niger, Ruanda, Sudafrica, Repubblica Democratica Araba dei Sahrawi, Senegal, Seychelles, Sierra Leone, Somalia, Sudan, Swaziland, Tanzania, Togo, Tunisia, Uganda, Zambia, Zimbabwe\nRatificanti.\nAngola, Benin, Burkina Faso, Capo Verde, Comore, Gibuti, Gambia, Ghana, Libia, Lesotho, Liberia, Mali, Malawi, Mozambico, Mauritania, Namibia, Nigeria, Ruanda, Sudafrica, Senegal, Seychelles, Tanzania, Togo, Zambia, Zimbabwe"}
{"id": "915651", "revid": "486946", "url": "https://it.wikipedia.org/wiki?curid=915651", "title": "Comte de Saint-Germain", "text": ""}
{"id": "915657", "revid": "63756", "url": "https://it.wikipedia.org/wiki?curid=915657", "title": "Dalap Uliga Darrit", "text": ""}
{"id": "915661", "revid": "287204", "url": "https://it.wikipedia.org/wiki?curid=915661", "title": "Enrico Bocci", "text": "Il giorno della morte non \u00e8 ancora sicuro. Si hanno notizie di Bocci fino al 18 giugno 1944. Il suo corpo non fu pi\u00f9 trovato. Sulla sparizione della salma... \"molte ipotesi e congiutture sono state fatte\"- si legge nella sentenza d'appello del processo- \"ma non fu mai possibile sciogliere questo mistero a causa dell'ostinato e inqualificabile silenzio degli imputati... ed oggi ancora \u00e8 ignoto dove riposano le ossa di quel Grande\".\nBiografia.\nNato a Fabriano, nelle Marche, figlio di Decio e Bruna Antonucci, studi\u00f2 inizialmente a Firenze, arruolandosi volontario nel Regio Esercito durante la prima guerra mondiale, e combattendo come sottotenente di complemento nell'artiglieria e poi come bombardiere, venendo decorato con una Medaglia di bronzo al valor militare. Durante il corso del conflitto contrae malattie che lo debiliteranno per tutta la vita (malaria e reumatismi cui seguiranno problemi cardiaci). Nel dopoguerra, a Firenze, si apre il \"Circolo di Cultura\", primo nucleo di antifascismo, in contrasto con lo squadrismo fascista subito dilagante, e Bocci \u00e8 fra i frequentatori del Circolo.\nNel 1921 si laurea in legge a Roma e inizia l'attivit\u00e0 di procuratore. Insegna nelle scuole medie ad Arezzo e Pistoia prima di passare all'Istituto Tecnico Commerciale di Firenze, Istituto Duca d'Aosta, presso il quale \u00e8 oggi a lui intitolata la sala della Presidenza.\nItalia libera.\nFece parte dei fondatori del gruppo fiorentino di \"Italia libera\", fra cui Carlo e Nello Rosselli, Luigi Rochat, Dino Vannucci, Nello Traquandi. La prima riunione si tenne nel 1924 nel proprio studio di via dei Ginori a Firenze.\n\"Chi si iscrive a \"L'Italia Libera\" non deve aspettare n\u00e9 onori n\u00e9 prebende\", era scritto nelle regole, e cos\u00ec fu per tutti gli aderenti che gettarono le basi del futuro Partito d'Azione.\nMolte le persecuzioni per gli antifascisti, a Firenze: molta gente in prigione o al confino, studi, circoli, associazioni distrutte, molti i bastonati, gli uccisi (fra gli altri, i fratelli Rosselli massacrati dai fascisti in Francia); ma Bocci continua, coraggiosamente, dal suo studio a tessere la tela per una rivolta morale, per procurare documenti al movimento clandestino e ai perseguitati razziali, \"non per odio, n\u00e9 disprezzo, ma amore per la giustizia e la libert\u00e0\".\nSempre nel 1924 era a casa dei fratelli Rosselli, con Traquandi e Salvemini, per la fondazione del \"Non Mollare\", quotidiano clandestino di opposizione al regime.\nRadio CORA.\nScoppia la seconda guerra mondiale. Tedeschi e fascisti rastrellano l'Italia, gli alleati hanno bisogno di informazioni per accelerare la loro avanzata. Bocci organizza a Firenze nella primavera del 1944 il servizio Radio CORA (Commissione Radio) che fornisce informazioni sulla linea tedesca di difesa sull'Appennino, e poi sul traffico ferroviario, il passaggio e la dislocazione di truppe, i mezzi e i materiali tedeschi, e anche quelle per lanci di uomini e armi, per procurare documenti da fare arrivare al di l\u00e0 delle linee nemiche.\nNel marzo le trasmissioni venivano effettuate da un edificio di via La Farina distrutto nel bombardamento dell'11 del mese. Il giorno seguente Bocci super\u00f2 le transenne, evidentemente scambiato per un ingegnere del Comune, e, messosi a cercare, rinvenne la radio, che riusc\u00ec a mettere in salvo.\nSi scelse come nuova postazione il terzo piano di un palazzo al civico 12 di Piazza d'Azeglio. Bocci era generalmente affiancato, tra gli altri, da Ragghianti, Campolmi e Gilardini, assieme ai quali dettava i messaggi alla segretaria Gilda La Rocca. Nella soffitta Luigi Morandi si occupava di trasmettere il segnale.\nLa prigionia.\nAlle otto di sera del 7 giugno il gruppo di Bocci fu scoperto. Ferito a morte il radiotelegrafista Luigi Morandi (morir\u00e0 in ospedale), tutti gli altri vengono arrestati: Gilda La Rocca, Carlo Campolmi, Guido Focacci, Gianfranco Desiderio Gilardini (detto \"Franco\"), Italo Piccagli e Bocci, trasferiti e torturati a Villa Triste in via Bolognese, sede nazista e del \"Reparto Servizi Speciali\", tristemente noto per la ferocia del suo capo Mario Carit\u00e0. La Rocca, Campolmi e Gilardini si salveranno scappando successivamente durante il trasferimento in Germania da Fossoli. Focacci sopravvive a Mauthausen dove viene condotto assieme al giovane figlio del maggiore Martini esponente del CTLN (non trovando Martini, che era riuscito a scappare, i fascisti arrestarono la moglie, la figlia e il ragazzino, ed \u00e8 quest'ultimo che \u00e8 inviato nel Lager. Focacci riuscir\u00e0 a riportarlo a casa togliendosi il pane di bocca). Piccagli verr\u00e0 fucilato il 12 giugno a Cercina assieme a quattro di cinque soldati paracadutati a Prato con delle trasmittenti, a un giovane rimasto sconosciuto e ad Anna Maria Enriques Agnoletti, prelevata dal carcere (dove era rinchiusa per attivit\u00e0 antifascista, ma che non faceva parte del gruppo Co. Ra).\nBocci \u00e8 seviziato per giorni\u00a0\u2013 per mantenerlo in vita gli faranno iniezioni di cardiotonici \u2013 ma nessuno dei suoi aguzzini riuscir\u00e0 a farlo parlare. Il suo cadavere verr\u00e0 fatto scomparire dai nazisti in fuga (in una data incerta di giugno) e non sar\u00e0 ritrovato.\nIl ricordo.\nPlacido, nome di battaglia di Bocci, venne ricordato da Piero Calamandrei nel processo contro gli aguzzini di Villa Triste, i quali non rivelarono mai il luogo della sepoltura e non furono condannati per \"sopravvenuta amnistia\" (gli \"armadi della vergogna\", trovati a Roma nel 1994, parlano anche di questo).\nRicordando agli avvocati d'Italia, in un discorso tenuto a Palazzo Vecchio il 5 novembre 1947 alla presenza del presidente della Repubblica Enrico De Nicola, il collega Bocci e altri uccisi dai nazifascisti, Calamandrei dett\u00f2, riferendosi a Bocci, una sorta di motto resistenziale rimasto famoso:\nA Enrico Bocci e ai compagni \u00e8 dedicato un monumento in piazza d'Azeglio a Firenze."}
{"id": "915662", "revid": "1013865", "url": "https://it.wikipedia.org/wiki?curid=915662", "title": "Visayas Orientale", "text": "Visayas Orientale (in tagalog: \"Silangang Kabisayaan\"; in inglese: \"Eastern Visayas\") \u00e8 la regione orientale dell'arcipelago filippino delle Visayas, macroregione del centro delle Filippine.\nLe province che fanno capo a questa regione, ufficialmente la Regione VIII, sono Samar, Northern Samar ed Eastern Samar nell'isola di Samar, Leyte e Southern Leyte nell'isola di Leyte, e Biliran nell'isola omonima.\nGeografia fisica.\nTerritorio.\nLa regione \u00e8 la pi\u00f9 ad est delle Visayas, nel centro delle Filippine. \n\u00c8 composta da due isole maggiori, Samar e Leyte, ed una minore, Biliran. La pi\u00f9 orientale, sul Mare delle Filippine \u00e8 l'isola di Samar (13.000\u00a0km\u00b2), separata a nord dal lembo meridionale dell'isola di Luzon tramite lo stretto di San Bernardino, ad ovest dall'isola di Leyte per mezzo dello stretto di San Juanico, mentre a sud-ovest si riapre verso il mare aperto con il golfo di Leyte.\nLeyte (7.368\u00a0km\u00b2) \u00e8 collegata a Samar dal ponte di San Juanico che supera lo stretto omonimo, ha una forma molto allungata in direzione nord-sud e sullo stretto di Surigao lambisce le coste della provincia di Surigao del Norte nell'isola di Mindanao a sud. Ad est si affaccia sulla regione di Visayas Centrale e in particolare sulle isole di Cebu e Bohol. A nord si estende verso l'isola di Masbate lasciandosi ad est l'isola vulcanica di Biliran (555\u00a0km\u00b2), separata dallo stretto omonimo e congiunta da un ponte.\nClima.\nLa regione \u00e8 molto esposta agli eventi temporaleschi provenienti da est, dall'Oceano Pacifico. A volte veri e propri tifoni che possono procurare pesanti conseguenze alla popolazione. Eccessi climatici a parte, da considerarsi comunque non del tutto eccezionali in questa zona, le piogge qui sono molto abbondanti durante quasi tutto l'anno.\nSuddivisioni amministrative.\nLa regione si divide in 6 province. Vi sono 4 citt\u00e0 componenti e 139 municipalit\u00e0.\nSociet\u00e0.\nLingue e dialetti.\nLa lingua pi\u00f9 diffusa \u00e8 il waray-waray, parlato a Samar e nelle parti orientali di Biliran e della provincia di Leyte. Il cebuano \u00e8 parlato prevalentemente nel resto della regione. In ogni caso sono due lingue della stessa famiglia (Lingue visayane). Di diversa origine (Lingue di Sama) \u00e8 l'abaknon parlato nell'isola di Capul nel Northern Samar, presso lo stretto di San Bernardino.\nEconomia.\n\u00c8 molto sviluppata la pesca, anche nelle acque interne. Vengono inoltre sfruttate le foreste e dal suolo sono estratti cromite, nichel, argilla, calcare, carbone, pirite, sabbia e ghiaia. Tra i prodotti agricoli ci sono mais, riso, canna da zucchero e noci di cocco.\nIn crescita l'artigianato e il turismo; le industrie possono beneficiare dell'abbondanza di acqua e delle risorse geotermiche della regione.\nTutta la regione ha come punto di riferimento per gli investimenti ed i commerci la citt\u00e0 di Cebu."}
{"id": "915663", "revid": "767487", "url": "https://it.wikipedia.org/wiki?curid=915663", "title": "L'uomo di vetro (film)", "text": "L'uomo di vetro \u00e8 un film del 2007 del regista Stefano Incerti, con protagonista Tony Sperandeo e David Coco.\nIl film narra la storia di Leonardo Vitale, il primo pentito di Cosa nostra.\nTrama.\nSiamo all'inizio degli anni settanta. Leonardo detto \"Leuccio\" Vitale \u00e8 un giovane palermitano, appartenente ad un potente clan mafioso che fa capo al di lui zio, Giovanbattista Vitale, che lo ha \"iniziato\", appena adolescente, all'omicidio. Il giovane, spavaldo e deciso, compie rapine e delitti, ma dall'altra sponda fa una vita assolutamente normale: vive con madre e sorella, ha una bella fidanzata ed una macchina sportiva, una Lancia Fulvia.\nEd \u00e8 proprio a causa del prestito (controvoglia) della macchina a degli amici per compiere un sequestro, che Leuccio viene identificato ed incarcerato. In prigione, il giovane \u00e8 oppresso dai rimorsi, che ben presto hanno la meglio sul suo sistema nervoso: comincia ad essere preda di violente convulsioni, compie atti di autolesionismo ed \u00e8 perseguitato da visioni mistiche che lo additano come \"colpevole\" ed \"impuro\".\nLa situazione non migliora alla scarcerazione: nonostante le prove della sua estraneit\u00e0 ai fatti, Leuccio si autoreclude in casa, e a nulla servono le raccomandazioni dello zio e delle parenti. In un momento di apparente \"guarigione\", dopo un incontro con la sua ragazza, decide di vuotare il sacco: si presenta al commissariato nell'ufficio del vicequestore Bruno Contrada, e comincia a rivelare tutto quel che sa: l'organigramma della cupola mafiosa, le responsabilit\u00e0 degli omicidi, i legami tra mafiosi e politici, i nomi eccellenti, ecc.\nMa a causa della agghiacciante lucidit\u00e0 dei fatti, e soprattutto per lo stato semi-alterato, Leuccio non viene creduto: viene anzi bollato come \"pazzo\", e rinchiuso in ospedale psichiatrico, dove vivr\u00e0 tra (pochi) stati di lucidit\u00e0 in cui collabora con la giustizia (che negli interrogatori si limita a fargli sempre ripetere la stessa storia), e crisi sempre pi\u00f9 violente (giunger\u00e0 a bruciare tutto quel che \u00e8 nella cella, e ad aprirsi il ventre), mentre a causa delle sue dichiarazioni, suo cugino e lo zio verranno assassinati.\nUna didascalia finale (sullo sfondo di una foto del vero Leonardo Vitale) informa che nel 1984, una volta dimesso dall'ospedale, Leuccio verr\u00e0 assassinato all'uscita di una chiesa.\nCritica.\nIl film resta quanto possibile vicino alla realt\u00e0 dei fatti, soprattutto a quelli ricavabili dagli atti legali, anche se con ridotti elementi di finzione per ragioni narrative."}
{"id": "915664", "revid": "287204", "url": "https://it.wikipedia.org/wiki?curid=915664", "title": "Samar", "text": "Geografia.\nIl termine Samar pu\u00f2 riferirsi a diverse entit\u00e0 geografiche e amministrative delle Filippine:"}
{"id": "915668", "revid": "123820420", "url": "https://it.wikipedia.org/wiki?curid=915668", "title": "Davide Marchini", "text": "Caratteristiche tecniche.\nCentrocampista esterno dalle spiccate doti fisiche, eccelle nel contrasto e nella corsa.\nCarriera.\nGiocatore.\nCresciuto nella squadra della sua citt\u00e0, la S.P.A.L., che lo aveva rilevato dalla Portuense, nel 1999-2000 passa al San Marino, dove rimane per tre stagioni collezionando 43 presenze (ed una rete) e ottenendo una promozione in Serie C2.\nNel 2002-2003 \u00e8 all'Alzano Virescit (26 presenze in Serie C1), dove si mette in mostra per le sue grandi doti sulla fascia. Per la stagione successiva passa al Lanciano, con cui gioca 24 partite.\nNell'estate 2004 approda al Chievo Verona per la sua prima in Serie A. Dopo sei mesi sotto la guida del tecnico Mario Beretta, alla fine di gennaio del 2005 si trasferisce alla Sassari Torres, in Serie C1, dove gioca 21 partite segnando 3 reti, firmando il gol decisivo per la salvezza dei sassaresi.\nDopo un anno e mezzo alla Sassari Torres da protagonista, nel gennaio 2006 si trasferisce alla , in Serie B, dove rimane un anno solare collezionando 30 presenze e 3 reti, due delle quali sul campo del , decisive per la salvezza degli alabardati.\nNel gennaio 2007 passa in compropriet\u00e0 al Cagliari, realizzando nella vittoria contro l'Udinese (2-1) il suo primo gol in A. Alla penultima giornata di campionato \u00e8 autore di una doppietta nel 3-2 contro la Roma, vittoria che assicura ai sardi la permanenza in massima categoria anche per la stagione seguente.\nIn autunno \u00e8 protagonista, suo malgrado, di un episodio controverso che sfocia sul piano legale: alcuni giorni dopo uno scontro in allenamento con Pasquale Foggia, viene malmenato da un amico di quest'ultimo in un locale di Cagliari. In precedenza all'episodio, raccontato alla \"Gazzetta dello Sport\", il calciatore aveva denunciato per mobbing la societ\u00e0 in quanto gli era stato impedito l'accesso al centro di allenamento: il club si dichiar\u00f2 estraneo alla vicenda, minimizzando le accuse di Marchini. Il presidente Massimo Cellino commin\u00f2 inoltre una multa al calciatore poich\u00e9 durante la trasferta di Parma del settembre 2007 non aveva risposto alla convocazione, venendo poi reperito all'infuori di una discoteca il mattino seguente. Nell'estate 2008 fa quindi ritorno alla Triestina, che successivamente lo cede in prestito al Bologna.\nCon i felsinei raggiunge la salvezza nel campionato 2008-09, trasferendosi poi al Livorno. In occasione della sfida con il Napoli del 24 gennaio 2010 viene schierato tra i pali per sopperire all'espulsione di Alfonso De Lucia, in quanto gli amaranto aveva terminato i cambi a disposizione; con il risultato di 0-1 in favore dei partenopei, incassa da Cigarini la rete del definitivo raddoppio.\nIl 20 agosto 2010 viene ufficializzato il suo passaggio allo Spezia. Con la societ\u00e0 ligure raggiunge la Serie B, prima di ritornare per motivi familiari vicino a casa. Il 2 gennaio 2012 rescinde il contratto con lo Spezia Calcio.\nIl 31 gennaio 2012 firma per la SPAL, tornando cos\u00ec nella squadra dove era cresciuto calcisticamente. Con i ferraresi disputa il campionato di Serie C1: l'esordio avviene il 19 febbraio 2012. Dopo il fallimento del club, rimane in rosa per il successivo campionato di Serie D e contribuisce alla risalita della squadra.\nSvincolatosi dal club ferrarese dopo due stagioni, si accasa al Comacchio Lidi, in Prima Categoria, ma nel dicembre dello stesso anno decide di lasciare la squadra e trasferirsi in Promozione, al Santa Maria Codifiume.\nNell'estate 2015 si trasferisce all'Argentana, dove termina la propria carriera di calciatore ed inizia quella di allenatore.\nAllenatore.\nDiventa allenatore della juniores dell\"Argentana, la sua ultima squadra da calciatore. Il successivo anno viene promosso in prima squadra dove Con la societ\u00e0 granata raggiunge una meritata e impensata prima del suo arrivo salvezza che fa s\u00ec che gli addetti ai lavori del Progresso Calcio lo portino nel Bolognese.\nDalla stagione 2017-2018 \u00e8 allenatore del S.C.D Progresso Calcio con il quale nel 2018-2019 vince il campionato di Eccellenza raggiungendo una storica promozione in Serie D per il club bolognese. Non viene tuttavia confermato per la stagione 2019-2020.\nIl 30 dicembre 2020 torna in panchina, viene infatti ingaggiato dagli emiliani del Sasso Marconi che disputano il campionato di Serie D. Il 16 febbraio 2021, con la squadra penultima in classifica, viene esonerato e sostituito da Luigi Della Rocca, che andr\u00e0 a ricoprire il doppio ruolo di Allenatore/ giocatore."}
{"id": "915669", "revid": "1522738", "url": "https://it.wikipedia.org/wiki?curid=915669", "title": "Impero anglo-indiano", "text": "Con il termine di Impero anglo-indiano oppure Impero indiano (in inglese: \"British Raj\") si indica l'insieme di domini diretti e protettorati che il Regno Unito e i suoi predecessori accumularono e organizzarono nel subcontinente indiano, dal XVII al XX secolo.\nCon l'indipendenza concessa nel 1947, grazie alle campagne non violente di Gandhi, sui territori del cosiddetto Raj britannico sorsero gli attuali stati di India, Pakistan (a sua volta diviso dopo l'indipendenza del Bangladesh, nel 1971) e Birmania. Grazie a questi domini, dal tempo della regina Vittoria nel 1876, fino a Giorgio VI nel 1947, i sovrani britannici poterono fregiarsi del titolo di \"Imperatori d'India\".\nIl subcontinente indiano fu il possedimento che pi\u00f9 di ogni altro rese l'Impero britannico una superpotenza mondiale; in esso viveva oltre il 75% della popolazione totale dell'impero e fu il principale esportatore di materie prime.\nGeografia.\nL'Impero anglo-indiano si estendeva su tutte le regioni macrogeografiche dell'attuale India, Pakistan, Bangladesh, Sri Lanka e Birmania. Inoltre, nelle diverse epoche, esso arriv\u00f2 ad includere anche la Colonia di Aden (1858-1937), il Somaliland (1884-1898) e Singapore (1858 - 1867). La Birmania venne separata amministrativamente dall'Impero dal 1937 sino alla concessione dell'indipendenza nel 1948. Gli Stati della Tregua del golfo Persico erano teoricamente Stati principeschi dell'India britannica sino al 1946 e utilizzavano la rupia come unit\u00e0 monetaria. Dal 1876 l'estensione dell'Impero superava i 5 milioni di km\u00b2, il pi\u00f9 vasto possedimento coloniale europeo in Asia.\nCeylon (oggi Sri Lanka) venne ceduto ai britannici nel 1802 sulla base del trattato di Amiens. Ceylon fu sempre una colonia della corona e non entr\u00f2 mai a far parte dell'India britannica. I regni di Nepal e Bhutan vennero riconosciuti come Stati indipendenti. Il Regno del Sikkim venne fondato nel 1861 tra i britannici e gli abitanti locali, anche se i termini di sovranit\u00e0 rimasero ambigui. Le Maldive furono protettorato britannico dal 1887 al 1965, ma anch'esse non fecero parte dell'India britannica.\nInno nazionale e bandiera.\nCome tutte le altre colonie britanniche anche l'Impero indiano adott\u00f2 come bandiera nazionale l'Union Jack britannica, essa campeggiava su tutti i palazzi istituzionali, le corti di giustizia, i municipi, i forti e i presidi militari e su ogni sede di amministrazione civile o militare. Come colonia, l'Impero indiano possedeva per\u00f2 anche una sua bandiera sul modello Red Ensign su sfondo rosso con la \"Stella dell'India\" al battente ma essa fu poco utilizzata, favorendo invece il vessillo dei vicer\u00e9. Fu quest'ultimo infatti a rappresentare l'Impero indiano nelle competizioni sportive - tra cui le Olimpiadi - fino all'ultima partecipazione come colonia britannica a Berlino nel 1936.\nL'inno nazionale fu il \"God Save the King\" o \"God Save the Queen\" gi\u00e0 dai tempi del controllo della Compagnia delle Indie orientali, ufficializzato nel 1858 dopo il passaggio dell'amministrazione alla Corona. Dal 1858 al 1901 \"God Save the Queen\" in quanto l'imperatrice dell'India fu la regina Vittoria mentre dal 1901 al 1947 fu il \"God Save the King\" in quanto i sovrani furono Edoardo VII, Giorgio V e Giorgio VI. Il 15 agosto 1947, giorno dell'indipendenza indiana, l'Union Jack venne calata definitivamente, accompagnata dal \"God Save the King\". Fu l'ultima volta in cui la bandiera britannica e l'inno britannico rappresentavano l'India, che perdette da quel giorno l'appellativo di \"britannica\". Il \"God Save the King\" tuttavia rimase \"inno reale\" per l'India dal 1947 al 1950 e per il Pakistan dal 1947 al 1956. L'Union Jack invece cess\u00f2 di avere valenza \"nazionale\" gi\u00e0 dal 1947, venendo sostituita dalle bandiere di India e Pakistan.\nIndia britannica e Stati principeschi.\nL'Impero indiano britannico era suddiviso in due parti distinte: India britannica e Stati principeschi o Stati nativi. Nell'Interpretation Act del 1889, il parlamento britannico adott\u00f2 le seguenti definizioni per le due sezioni:L'espressione \"India britannica\" indicher\u00e0 tutti quei territori o luoghi in cui vige la sovranit\u00e0 di Sua Maest\u00e0 e che sono quindi governati attraverso il Governatore Generale dell'India o un suo subordinato. L'espressione \"India\" indicher\u00e0 l'India britannica unitamente agli altri territori dei pr\u00ecncipi o capi nativi. (52 &amp; 53 Vict. cap. 63, sec. 18)\nIn generale il termine \"British India\" \u00e8 stato usato (e continua ad essere usato) in riferimento alle regioni sotto il controllo della Compagnia delle Indie Orientali dal 1600 sino al 1858. Il termine \u00e8 stato anche usato per indicare i \"Britannici in India\".\nLa sovranit\u00e0 negli oltre 175 Stati principeschi, molti di notevole estensione e rilievo politico, veniva esercitata (in nome della corona britannica) dal governo centrale dell'India britannica per mano del Vicer\u00e9; i rimanenti circa 500 staterelli indipendenti dipendevano invece dal governo provinciale. In realt\u00e0 la differenza tra \"dominio\" e \"sovranit\u00e0\" non venne mai completamente definita e questo fu spesso alla base di contrasti tra i locali e l'amministrazione britannica in India. In campo internazionale tuttavia solo il governo britannico dell'India veniva riconosciuto poich\u00e9 come sopra descritto gli Stati principeschi e gli altri sultanati minori non godevano di una politica estera autonoma essendo questa gestita unilateralmente dal governo britannico in India.\nIntorno al 1750, cio\u00e8 quando ancora la \"Compagnia delle Indie\" inglese possedeva le basi commerciali nel sub-continente indiano, i territori britannici erano suddivisi in tre vasti distretti o governi generali:\n1.- Calcutta Presidency, istituita nel 1700 che si estendeva sulla vasta regione del delta del Gange nel Bengala;\n2.- Madras Presidency, istituita nel 1684 e che comprendeva un lungo tratto di costa del Coromandel;\n3.- Bombay Presidency, istituita nel 1703 e comprendeva tutte le basi inglesi che si affacciavano sulle coste occidentali indiane fino a Tellicherry.\nCon l'inaugurazione di una nuova politica di vere annessioni territoriali e di conquiste militari la Compagnia costitu\u00ec progressivamente un vero Stato britannico indiano (Raj).\nIntorno al 1840 cos\u00ec si pu\u00f2 parlare correttamente di \"India britannica\" a cui si affiancano centinaia di principati vassalli autoctoni, posti sotto la pesante tutela, prima di agenti della compagnia, poi del governo britannico (1858).\nI possedimenti immediati britannici erano:\nI rimanenti territori indiani costituivano il resto dei principati e Khanati ancora indipendenti.\nMaggiori province.\nAl XX secolo l'India britannica era composta da otto province, ciascuna amministrata da un proprio Governatore o Luogotenente-Governatore. La tabella seguente indica la loro area la popolazione (ma non include gli stati nativi) al 1907 circa:\nDurante la divisione del Bengala (1905\u20131911), venne creata la nuova provincia di \"Assam e Bengala Orientale\" con a capo un luogotenente governatore. Nel 1911, il \"Bengala Orientale\" venne riunito al Bengala, e le nuove province orientali divennero: Assam, Bengala, Bihar e Orissa.\nProvince minori.\nOltre a quelle sopra citate vi erano molte province minori amministrate da commissari capi:\nStati principeschi.\nUno Stato principesco, indicato anche coi nomi di \"Stato nativo\" o \"Stato indiano\", era uno Stato nominalmente sovrano all'interno del governo britannico in India e come tale non era governato direttamente dai britannici, ma da sovrani locali (maharaja, raja, naww\u0101b, ni\u1e93\u0101m, ecc.). Inizialmente gli agenti britannici della Compagnia delle Indie esercitavano su tali sovrani un controllo essenzialmente militare ed economico. La politica di annessioni, esercitata nella prima met\u00e0 del XIX secolo dei principati che rimanevano privi di eredi diretti, cre\u00f2 un clima di alta tensione che fu una delle cause dei Moti indiani del 1857 - chiamati anche \"Mutiny\", \"Rivolta dei Sepoy\", o \"Prima guerra d'indipendenza indiana\" - e la soppressione della Compagnia come entit\u00e0 politica. Le province e conseguentemente gli Stati indiani vassalli passarono sotto il governo britannico (1859). Ad ogni modo i britannici vi controllavano le risorse militari, gli affari esteri e le comunicazioni. Vi era un totale di 565 Stati principeschi nel subcontinente indiano che divennero poi indipendenti nell'agosto del 1947.\nOrganizzazione.\nA seguito dei moti indiani del 1857, l'Act for the Better Government of India (1858) apport\u00f2 dei cambiamenti nel governo dell'India a tre livelli: nel governo imperiale a Londra, nel governo centrale a Calcutta e nei governatorati provinciali.\nA Londra venne composto un gabinetto di governo presieduto dal Segretario di Stato per l'India e da quindici membri del Consigli d'India che avessero trascorso almeno dieci anni in India. Anche se il Segretario di Stato comunicava direttamente col governatorato indiano, spesso egli si serviva del proprio Consiglio ma soprattutto in materia economica. Dal 1858 al 1947 vennero nominati ventisette Segretari di Stato per l'India tra i quali ricordiamo Sir Charles Wood (1859\u20131866), Robert Arthur Talbot Gascoyne-Cecil, III marchese di Salisbury (1874\u20131878) (poi Primo ministro del Regno Unito), John Morley (1905\u20131910) (artefice delle Minto-Morley Reforms), E. S. Montagu (1917\u20131922) (vero artefice delle Montagu-Chelmsford reforms) e Frederick Pethick-Lawrence (1945\u20131947) (capo di Gabinetto indiano). La grandezza del Consiglio venne ridotta nel corso delle differenti epoche ma i poteri rimasero gli stessi. Nel 1907, per la prima volta, due indiani furono nominati nel Consiglio.\nA Calcutta, il Governatore generale rimase a capo del governo indiano e ottenne il titolo di Vicer\u00e9, in quanto rappresentante effettivo del sovrano britannico che deteneva la sovranit\u00e0 sull'India britannica; egli, ad ogni modo, era responsabile del proprio operato presso il Segretario di Stato a Londra e quindi verso il parlamento inglese. Un sistema di \"doppio governo\" era gi\u00e0 stato del resto messo alla prova dal ministro Pitt con l'India Act del 1784. Il Governatore generale si trovava nella capitale Calcutta, i governatori risiedevano nelle province pi\u00f9 importanti (Madras o Bombay) mentre gli ordini venivano impartiti direttamente da Calcutta, dove aveva sede anche il Consiglio. Ad ogni modo il consiglio aveva un valore consultivo sin dalla sua fondazione nel 1858 e le decisioni pi\u00f9 importanti venivano ad ogni modo prese dall'esecutivo centrale cos\u00ec come stabilito dall'Indian Councils Act del 1861.\nStoria.\nSeguito della ribellione del 1857: critiche indiane e risposta inglese.\nAnche se la grande ribellione indiana del 1857 aveva scosso il governo britannico, non lo aveva disarcionato. Dopo la ribellione, gli inglesi divennero pi\u00f9 circospetti ma divenne chiara la necessit\u00e0 di coinvolgere maggiormente gli indiani nell'amministrazione del governo, senza tuttavia concedere loro eccessivo spazio. L'esercito indiano venne completamente riorganizzato e venne privato delle unit\u00e0 di Musulmani e Bramini delle province di Agra e Oudh che erano stati il cuore della ribellione. L'esercito indiano non sub\u00ec ulteriori cambiamenti sino al 1947. Il censimento del 1861 rilev\u00f2 che la popolazione di nazionalit\u00e0 inglese in India ammontava a 125.945, di cui 41.862 civili e 84.083 militari. Nel 1880 l'esercito stabile presente in India era composto da 66.000 soldati inglesi, 130.000 soldati indiani e 350.000 soldati indiani negli eserciti degli stati principeschi.\nVennero siglate in questo periodo anche delle leggi che garantirono grandi benefici all'agricoltura ed ai contadini.\nCambiamenti economici e tecnologici: 1858-1905.\nNella seconda met\u00e0 del XIX secolo, l'amministrazione britannica avvi\u00f2 una vera e propria rivoluzione industriale in India che ebbe grandi effetti sulle economie della stessa India e del Regno Unito., Gran parte dei cambiamenti a livello economico e sociale erano gi\u00e0 iniziati prima dei Moti del 1857, quando Lord Dalhousie aveva esportato le tecnologie occidentali nel paese. Collegamenti telegrafici, ferrovie, strade, canali e ponti vennero rapidamente costruite di modo che materie prime, come cotone e t\u00e8, potessero essere trasportate in maniera pi\u00f9 efficiente ai porti come Bombay e poi esportate nel Regno Unito., I materiali grezzi venivano quindi lavorati e poi ritrasportati in India per essere venduti. L'India veniva sfruttata essenzialmente per il grande bacino di tassazione e per i prodotti agricoli. Nel 1920 venne completata la rete ferroviaria indiana, la pi\u00f9 grande al mondo in quel momento, la cui realizzazione era durata oltre 60 anni. Solo il 10% degli incarichi di responsabilit\u00e0 nella societ\u00e0 costruttrice furono affidati a cittadini indiani.\nCultura.\nThomas Babington Macaulay (1800-1859) ha presentato la sua interpretazione whiggish della storia inglese come una progressione verso l'alto che porta sempre pi\u00f9 libert\u00e0 e pi\u00f9 progresso. Contemporaneamente Macaulay era un riformatore leader coinvolto nella trasformazione del sistema educativo indiano. Lo avrebbe basato sulla lingua inglese in modo che l'India potesse unirsi alla madrepatria in un costante progresso verso l'alto. Macaulay assunse l'enfasi di Burke sul dominio morale e lo implement\u00f2 in vere e proprie riforme scolastiche, dando all'Impero britannico una profonda missione morale per civilizzare i nativi.\nLa professoressa di Yale, Karuna Mantena, ha sostenuto che la missione civilizzatrice non \u00e8 durata a lungo, poich\u00e9 afferma che i riformatori benevoli sono stati i perdenti nei dibattiti-chiave, come quelli successivi ai Moti del 1857 in India, e lo scandalo della brutale repressione del Governatore Edward Eyre nella ribellione della baia in Giamaica nel 1865. La retorica continu\u00f2, ma divenne un alibi per il malgoverno britannico e il razzismo. Non si credeva pi\u00f9 che i nativi potessero davvero fare progressi, invece dovevano essere governati con mano pesante, con opportunit\u00e0 democratiche rimandate indefinitamente. Di conseguenza:\nI principi centrali dell'imperialismo liberale vennero messi in discussione quando varie forme di ribellione, resistenza e instabilit\u00e0 nelle colonie fecero precipitare una rivalutazione ad ampio raggio ... l'equazione del \"buon governo\" con la riforma della societ\u00e0 indigena, che era al centro di il discorso sull'impero liberale sarebbe soggetto a un crescente scetticismo.\nLo storico britannico Peter Cain ha sfidato Mantena, sostenendo che gli imperialisti credevano davvero che il dominio britannico avrebbe portato ai sudditi i benefici della \"libert\u00e0 ordinata\", cos\u00ec la Gran Bretagna avrebbe potuto adempiere al proprio dovere morale e raggiungere la propria grandezza. Gran parte del dibattito si svolse nella stessa Gran Bretagna, e gli imperialisti lavorarono sodo per convincere la popolazione generale che la missione civilizzatrice era ben avviata. Questa campagna serv\u00ec a rafforzare il sostegno imperiale in patria, e cos\u00ec, dice Cain, a rafforzare l'autorit\u00e0 morale delle \u00e9lite gentiluomini che governavano l'Impero.\nEducazione.\nI britannici dettero priorit\u00e0 all'istruzione pubblica in inglese. Durante il periodo della Compagnia delle Indie orientali, Thomas Babington Macaulay aveva reso la scuola insegnata in inglese una priorit\u00e0 per il Raj britannico nella sua famosa minuta sull'educazione del febbraio 1835 e riusc\u00ec a mettere in pratica le idee precedentemente avanzate da Lord William Bentinck (il Governatore generale tra il 1828 e il 1835). Bentinck favor\u00ec la sostituzione del persiano con l'inglese come lingua ufficiale, l'uso dell'inglese come mezzo di istruzione e l'addestramento degli indiani di lingua inglese come insegnanti. Tuttavia, le proposte di Bentinck furono respinte dai funzionari di Londra. Sotto Macaulay per\u00f2, furono aperte migliaia di scuole elementari e secondarie,che in genere avevano un corpo studentesco tutto maschile.\nI missionari aprirono le loro scuole che insegnavano il cristianesimo. Bellenoit sostiene che mentre i dipendenti pubblici diventavano pi\u00f9 isolati e ricorrevano al razzismo scientifico, le scuole missionarie si impegnavano maggiormente con gli indiani, crescevano sempre pi\u00f9 in sintonia con la cultura indiana e si opponevano categoricamente al razzismo scientifico.\nLe universit\u00e0 di Calcutta, Bombay e Madras furono fondate nel 1857, poco prima della Ribellione. Nel 1890 circa 60.000 indiani si erano immatricolati, principalmente nelle arti e nelle leggi liberali. Circa un terzo entr\u00f2 nella pubblica amministrazione, e un altro terzo divenne avvocato. Il risultato \u00e8 stato una burocrazia statale professionale molto ben istruita. Nel 1887 su incarichi di servizio civile di medio livello, il 45% era detenuto da ind\u00f9, il 7% da musulmani, il 19% da eurasiatici (padre europeo e madre indiana) e il 29% da europei. Delle 1000 posizioni di alto livello, quasi tutte erano detenute dai britannici, in genere con una laurea a Oxford. Il governo, spesso collaborando con filantropi locali, apr\u00ec 186 universit\u00e0 e college di istruzione superiore entro il 1911, immatricolando studenti (oltre il 90% uomini). Nel 1939 il numero di istituzioni era raddoppiato e le iscrizioni raggiungevano la cifra di . Il curriculum seguiva gli standard britannici classici del tipo stabilito da Oxford e Cambridge e poneva in primo piano la letteratura inglese e la storia europea. Tuttavia, negli anni '20 i corpi studenteschi erano diventati focolai del nazionalismo indiano.\nEconomia.\nTendenza economica.\nL'economia indiana \u00e8 cresciuta di circa l'1% all'anno dal 1880 al 1920 e anche la popolazione \u00e8 cresciuta all'1%. Tutti e tre i settori dell'economia - agricoltura, manifatturiero e servizi - sono accelerati nell'India postcoloniale. In agricoltura una \"rivoluzione verde\" ebbe luogo negli anni '70. La differenza pi\u00f9 importante tra l'India coloniale e quella postcoloniale era l'utilizzo del surplus di terreno con una crescita guidata dalla produttivit\u00e0 usando semi di variet\u00e0 ad alto rendimento, fertilizzanti chimici e un'applicazione pi\u00f9 intensiva dell'acqua. Tutti questi tre input erano sovvenzionati dallo stato. Il risultato non era, in media, nessun cambiamento a lungo termine nei livelli di reddito pro capite, sebbene il costo della vita fosse cresciuto pi\u00f9 in alto. L'agricoltura era ancora dominante, con la maggior parte dei contadini al livello di sussistenza. Furono costruiti vasti sistemi di irrigazione, che diedero impulso al passaggio alle colture destinate all'esportazione e alle materie prime per l'industria indiana, in particolare juta, cotone, canna da zucchero, caff\u00e8 e t\u00e8. La quota globale del PIL dell'India scese drasticamente da oltre il 20% a meno di 5 % nel periodo coloniale. Gli storici sono stati amaramente divisi su questioni di storia economica, con la scuola nazionalista (seguendo Nehru) sostenendo che l'India era pi\u00f9 povera alla fine del dominio britannico che all'inizio e che l'impoverimento \u00e8 avvenuto a causa degli inglesi.\nIndustria.\nL'imprenditore Jamsetji Tata (1839-1904) inizi\u00f2 la sua carriera industriale nel 1877 con la societ\u00e0 di filatura, tessitura e produzione dell'India centrale a Bombay. Mentre altri mulini indiani producevano filati grezzi a basso costo (e in seguito tessuti) usando cotone locale di prima scelta e macchinari economici importati dalla Gran Bretagna, Tata riusc\u00ec molto meglio importando costosi cotone dalla grana pi\u00f9 spessa dall'Egitto e acquistando pi\u00f9 complessi macchinari ad alberino dagli Stati Uniti. Stati a girare fili pi\u00f9 fini che potrebbero competere con le importazioni dalla Gran Bretagna.\nNel 1890, lanci\u00f2 piani per spostarsi nell'industria pesante usando i finanziamenti indiani. Il Raj non forniva capitali, ma, consapevole della posizione declinante della Gran Bretagna contro gli Stati Uniti e la Germania nell'industria dell'acciaio, voleva le acciaierie in India. La Tata Iron and Steel Company (TISCO), ora diretta da suo figlio Dorabji Tata (1859-1932), apr\u00ec il suo stabilimento a Jamshedpur in Bihar nel 1908. Utilizz\u00f2 la tecnologia americana.Tata cre\u00f2 le prime acciaierie non britanniche e divenne il principale produttore di ferro e acciaio in India, con 120.000 dipendenti nel 1945. TISCO divenne il simbolo fiero dell'India di competenza tecnica, competenza manageriale, talento imprenditoriale e alti salari per i lavoratori industriali. La famiglia Tata, come la maggior parte dei grandi uomini d'affari dell'India, erano nazionalisti indiani ma non si fidavano del Congresso perch\u00e9 sembrava troppo aggressivo nei confronti del Raj, troppo socialista e troppo solidale con i sindacati.\nFerrovie.\nL'India britannica costru\u00ec un sistema ferroviario moderno alla fine del diciannovesimo secolo, che era il quarto pi\u00f9 grande al mondo. Le ferrovie inizialmente erano di propriet\u00e0 privata e gestite da amministratori britannici, ingegneri e artigiani. All'inizio, solo i lavoratori non specializzati erano indiani.\nLa Compagnia delle Indie Orientali (e in seguito il governo coloniale) incoraggi\u00f2 nuove compagnie ferroviarie sostenute da investitori privati secondo uno schema che avrebbe fornito terra e garantiva un rendimento annuale fino al cinque percento durante i primi anni di attivit\u00e0. Le societ\u00e0 dovevano costruire e gestire le linee con un contratto di affitto di 99 anni, con il governo che aveva la possibilit\u00e0 di acquistarle in precedenza.\nDue nuove compagnie ferroviarie, la Great Indian Peninsular Railway (GIPR) e la East Indian Railway (EIR) iniziarono nel 1853-54 per costruire e gestire linee vicino a Bombay e Calcutta. La prima linea ferroviaria passeggeri nel nord dell'India tra Allahabad e Kanpur fu aperta nel 1859.\nNel 1854, il governatore generale Lord Dalhousie formul\u00f2 un piano per costruire una rete di linee di collegamento che collegasse le principali regioni dell'India. Incoraggiati dalle garanzie del governo, gli investimenti fluirono e una serie di nuove compagnie ferroviarie furono istituite, portando a una rapida espansione del sistema ferroviario in India. Alcuni grandi principeschi costruirono i propri sistemi ferroviari e la rete si diffuse nelle regioni che divennero gli stati moderni di Assam, Rajasthan e Andhra Pradesh. Il chilometraggio percorso di questa rete \u00e8 aumentato da 1.349 chilometri (838\u00a0mi) nel 1860 a 25.495 chilometri (15.842\u00a0mi) nel 1880, per lo pi\u00f9 radiante verso l'interno dalle tre principali citt\u00e0 portuali di Bombay, Madras e Calcutta.\nLa maggior parte della costruzione delle ferrovie era affidata a compagnie indiane controllate da ingegneri britannici. Il sistema era costruito pesantemente, utilizzando un ampio calibro, piste robuste e ponti robusti. Nel 1900 l'India disponeva di una gamma completa di servizi ferroviari con propriet\u00e0 e gestione diversificate, operanti su reti ampie, a metro e a scartamento ridotto. Nel 1900, il governo prese il controllo della rete GIPR, mentre la compagnia continu\u00f2 a gestirlo. Durante la Prima guerra mondiale, le ferrovie furono utilizzate per trasportare truppe e granaglie verso i porti di Bombay e Karachi diretti verso la Gran Bretagna, la Mesopotamia e l'Africa orientale. Con la riduzione delle spedizioni di attrezzature e componenti dal Regno Unito, la manutenzione divenne molto pi\u00f9 difficile; i lavoratori \"strategici\" entrarono nell'esercito; i laboratori furono convertiti in artiglieria; alcune locomotive e auto furono spedite in Vicino Oriente. Le ferrovie riuscivano a malapena a tenere il passo con l'aumento della domanda. Alla fine della guerra, le ferrovie si erano deteriorate per mancanza di manutenzione e non erano redditizie. Nel 1923, sia GIPR che EIR furono nazionalizzati. Headrick mostra che fino al 1930, sia le compagnie del Raj sia le compagnie private assumevano solo supervisori europei, ingegneri civili e persino personale operativo, come gli ingegneri ferroviari. La politica del governo richiedeva che le offerte per i contratti ferroviari fossero presentate all'Ufficio India a Londra, escludendo la maggior parte delle ditte indiane. Le compagnie ferroviarie acquistarono la maggior parte del loro hardware e componenti in Gran Bretagna. C'erano officine di manutenzione ferroviaria in India, ma raramente erano autorizzate a fabbricare o riparare locomotive. L'acciaio TISCO non ha potuto ottenere ordini per le rotaie fino all'emergenza bellica.\nLa Seconda guerra mondiale paralizz\u00f2 gravemente le ferrovie quando il materiale rotabile fu dirottato verso il Vicino Oriente e le officine ferroviarie furono trasformate in officine di munizioni. Dopo l'indipendenza, nel 1947, quarantadue sistemi ferroviari separati, tra cui trentadue linee di propriet\u00e0 degli ex Stati principeschi indiani, furono amalgamati per formare un'unica unit\u00e0 nazionalizzata, chiamata Indian Railways. L'India fornisce un esempio dell'impero britannico che versa i suoi soldi e le sue competenze in un sistema molto ben costruito, progettato per ragioni militari (dopo i Moti del 1857), con la speranza che possa stimolare l'industria. Il sistema era sovradimensionato e troppo costoso per la piccola quantit\u00e0 di traffico merci trasportato. Christensen (1996), che guardava alle finalit\u00e0 coloniali, ai bisogni locali, al capitale, al servizio e agli interessi privati-pubblici, concluse che rendere le ferrovie una creatura dello Stato ostacolava il successo perch\u00e9 le spese ferroviarie dovevano passare attraverso il processo di bilancio politico come tutte le altre spese statali. Pertanto, i costi ferroviari non avrebbero potuto essere adattati alle esigenze tempestive delle ferrovie o dei loro passeggeri.\nIrrigazione.\nIl Raj britannico invest\u00ec pesantemente in infrastrutture, inclusi canali e sistemi di irrigazione, oltre a ferrovie, telegrafia, strade e porti. Il Canale del Gange raggiunse 350 miglia da Hardwar a Cawnpore e forn\u00ec migliaia di chilometri di canali di distribuzione. Nel 1900 il Raj aveva il pi\u00f9 grande sistema di irrigazione al mondo. Una storia di successo fu l'Assam, una regione forestata del 1840 che nel 1900 aveva di ettari coltivati, specialmente nelle piantagioni di t\u00e8. In tutto, la quantit\u00e0 di terra irrigata moltiplicata per un fattore di otto. Lo storico David Gilmour dice:\nNegli Anni settanta dell'Ottocento i contadini nei distretti irrigati dal Canale del Gange erano visibilmente meglio nutriti, alloggiati e vestiti rispetto a prima; entro la fine del secolo la nuova rete di canali nel Punjab produceva contadini ancora pi\u00f9 ricchi.\nPolitiche economiche.\nNella seconda met\u00e0 del XIX secolo, sia l'amministrazione dell'India della Corona britannica sia il cambiamento tecnologico avviato dalla rivoluzione industriale ebbero l'effetto di intrecciare strettamente le economie dell'India e del Regno Unito. Di fatto, molti dei principali cambiamenti i trasporti e le comunicazioni (che sono tipicamente associati alla Corona dell'India) erano gi\u00e0 iniziati prima dei Moti del 1857. Da quando Dalhousie aveva abbracciato la rivoluzione tecnologica in corso in Gran Bretagna, anche l'India ha visto un rapido sviluppo di tutte quelle tecnologie. Ferrovie, strade, canali e ponti vennero rapidamente costruiti in India e i collegamenti telegrafici furono altrettanto rapidamente stabiliti in modo che le materie prime, come il cotone, dall'entroterra dell'India potessero essere trasportate in modo pi\u00f9 efficiente verso i porti, come Bombay, per le successive esportazioni nel Regno Unito. Allo stesso modo, i prodotti finiti di esso sono stati trasportati, altrettanto efficientemente, e venduti nei fiorenti mercati indiani. Grandi progetti ferroviari sono stati avviati nei pi\u00f9 importanti posti di lavoro e le pensioni del governo e le pensioni hanno attratto per la prima volta un gran numero di ind\u00f9 delle caste superiori nel servizio civile. Il servizio civile indiano era prestigioso e pagava bene, ma rimase politicamente neutrale. Le importazioni di cotone britannico coprivano il 55% del mercato indiano entro il 1875. La produzione industriale sviluppata nelle fabbriche europee era sconosciuta fino al 1850 quando i primi cotonifici furono aperti a Bombay, ponendo una sfida al sistema di produzione locale basato sulla lavoro familiare\nLe tasse in India sono diminuite durante il periodo coloniale per la maggior parte della popolazione indiana; con il gettito fiscale del 15% del reddito nazionale indiano durante i periodi Moghul rispetto all'1% alla fine del periodo coloniale. La percentuale del reddito nazionale per l'economia del villaggio \u00e8 aumentata dal 44% durante il periodo Moghul al 54% entro la fine del periodo coloniale. Il PIL pro capite indiano \u00e8 diminuito da $ 550 [chiarificazione necessaria] nel 1700 a $ 520 entro il 1857, anche se successivamente \u00e8 aumentato a $ 618, entro il 1947.\nImpatto economico.\nGli storici continuano a discutere se l'impatto a lungo termine del dominio britannico sia stato quello di accelerare lo sviluppo economico dell'India o di distorcerlo e ritardarlo. Nel 1780, il politico conservatore britannico Edmund Burke sollev\u00f2 la questione della posizione dell'India: attacc\u00f2 con veemenza la Compagnia delle Indie Orientali, affermando che Warren Hastings e altri alti funzionari avevano rovinato l'economia e la societ\u00e0 indiana. Lo storico indiano Rajat Kanta Ray (1998) condivide questa linea, affermando che la nuova economia portata dai britannici nel XVIII secolo fu una forma di \"saccheggio\" e una catastrofe per l'economia tradizionale dell'Impero Moghul. Ray accusa i britannici di aver svuotato gli stock alimentari e monetari esistenti e di aver imposto tasse elevate che contribuirono a causare la terribile carestia del Bengala del 1770, che uccise un terzo della popolazione del Bengala.\nP.J. Marshall cerca di dimostrare in un suo studio la reinterpretazione del punto di vista secondo cui la prosperit\u00e0 dei Moghul ha lasciato il posto alla povert\u00e0 e all'anarchia. Sostiene che l'acquisizione britannica non ha fatto brusche interruzioni con il passato, che in gran parte ha delegato il controllo ai governanti regionali Moghul e sostenuto un'economia generalmente prospera per il resto del XVIII secolo. Marshall nota che i britannici entrarono in societ\u00e0 con banchieri indiani e aumentarono le entrate attraverso gli amministratori delle tasse locali e mantennero le vecchie tasse dei Moghul.\nMolti storici concordano sul fatto che la Compagnia delle Indie Orientali abbia ereditato un oneroso sistema di tassazione che ha coinvolto un terzo dei produttori e di coltivatori indiani. Invece, nel racconto nazionalista indiano, i britannici vengono visti come aggressori che presero il potere con la forza bruta e impoverirono tutta l'India, Marshall presenta logicamente l'interpretazione (sostenuta da molti studiosi in India e in Occidente) che i britannici non avevano il pieno controllo del Paese ma che erano semplici attori in quella che era principalmente un'opera indiana, in cui la loro ascesa al potere dipendeva da una fruttuosa cooperazione con le \u00e9lite indiane. Marshall ammette tuttavia che gran parte della sua interpretazione \u00e8 ancora molto controversa tra numerosi storici."}
{"id": "915675", "revid": "123997950", "url": "https://it.wikipedia.org/wiki?curid=915675", "title": "Videoregistratore", "text": "Il videoregistratore \u00e8 un apparecchio utilizzato per la videoregistrazione. Essa pu\u00f2 avvenire sia su supporti di memorizzazione rimovibili quali il nastro magnetico (videocassetta), il disco ottico, , il DVD, l'hard disk, la memory card, che su supporti non rimovibili quali l'hard disk e il circuito integrato.\nPopolari negli anni 80 e anni 90, i videoregistratori sono ora caduti largamente in disuso.\nStoria.\nNella seconda met\u00e0 degli anni '50 del XX secolo Ampex introduce il VRX-1000, il primo videoregistratore commerciale ad ampia diffusione, nel 1956. Altra tappa importante \u00e8 quando Ray Dolby costruisce il primo videoregistratore silenzioso (ovvero con l'audio senza fruscio) nel 1967.\nDall'inizio degli anni sessanta vi sono i grossi registratori da studio a bobine con nastro da 1 o 2 pollici, prodotti soprattutto dalla Ampex per l'industria televisiva. A fine decennio arriva l'U-matic, prodotto dalla Sony, il primo sistema che sostituisce le ingombranti e scomode bobine con le prime videocassette compatte contenenti un nastro da 3/4 di pollice; orientato al mercato professionale e industriale, il sistema \u00e8 pi\u00f9 pratico delle macchine da studio, ma comunque troppo costoso per un uso domestico. Nel 1972 la Philips introduce l'N1500, un formato da 1/2\" chiamato VCR, uno dei primi sistemi di videoregistrazione domestica, ma questo ha diversi problemi, legati soprattutto alla scarsa durata delle videocassette (60 min circa); ne servivano da 2 a 4 per registrare un film.\nLa versione VCR Long Play (mod. Philips N1700) aumenta la capacit\u00e0 delle videocassette rallentando la velocit\u00e0 di scorrimento del nastro magnetico (diminuendo la larghezza delle tracce elicoidali e la banda di sicurezza tra le tracce), ma non basta per soddisfare la videoregistrazione domestica. Il 1\u00ba giugno 1975 la Sony lancia in Giappone i primi due modelli di Betamax, l'SL-6300 e l'LV-180.\nIl Betamax \u00e8 un formato video da 1/2\" migliore del VHS, ma anche pi\u00f9 costoso; per questa ed ragioni ha scarso successo.\nFinch\u00e9 la videoregistrazione serve solo agli operatori del settore, la priorit\u00e0 \u00e8 la qualit\u00e0 dell'immagine, sacrificabile nel mercato domestico a fronte di un incremento della durata della registrazione e, soprattutto, un abbattimento dei costi. \u00c8 necessario che le videocassette possano durare almeno due ore, che siano economiche e che la qualit\u00e0 delle immagini sia accettabile.\nNel 1976 arriva il VHS della JVC, molto diverso dal Betamax. \u00c8 inferiore in tutto, dalla compattezza delle cassette alla qualit\u00e0 video, ma la durata della registrazione \u00e8 di ben 4 ore. A differenza della Sony, la JVC cerca altri alleati tra i produttori e tra le case cinematografiche, e questo contribuisce a mantenere i prezzi pi\u00f9 bassi rispetto al concorrente. Dato che i negozi di videonoleggio noleggiano anche i lettori, questi si orientano verso lo standard VHS che consente di acquistare interi stock a prezzi ridotti, e ci\u00f2 innesca una spirale: i negozianti acquistano i lettori VHS, richiedono film in VHS e le case cinematografiche sfornano film in VHS. Chi deve comprare un videoregistratore \u00e8 quindi spinto all'acquisto da una tecnologia che, seppur inferiore, garantisce maggior compatibilit\u00e0 con i prodotti in commercio.\nSempre nel 1976 la Disney e gli Universal Studios intentano causa alla Sony, che con i propri prodotti istiga i consumatori alla pirateria. Il VHS non \u00e8 ancora sul mercato, quindi resta fuori dalla disputa. Nel 1984 la Sony vince l'ultimo grado di giudizio, anche se i danni d'immagine sono quasi irreparabili: alla fine del 1978 la quota di mercato della Sony scende al 19% mentre quella del concorrente \u00e8 al 36%.\nNel 1979 la Philips entra nel settore con il suo sistema da 1/2\" Video2000, tecnicamente all'avanguardia (le testine a posizionamento dinamico forniscono fermo immagine e rallenti senza disturbi - una caratteristica che verr\u00e0 poi ottenuta dal VHS, con la terza testina video) e dotato di cassette di grande capienza (si ottiene il doppio della durata capovolgendole, come per le audiocassette). Questo sistema ha per\u00f2 una minore qualit\u00e0 del colore e dell'audio, e viene abbandonato nel 1989, non avendo conquistato nessuna fetta significativa del mercato.\nClassificazione.\nPer tipologia di supporto video.\nIn base alla tipologia di supporto utilizzato, si distinguono le seguenti tipologie:\nVideoregistratore analogico.\nI videoregistratori analogici registrano il video su supporto analogico. Tutti i primi videoregistratori erano analogici. Solo in seguito furono realizzati i primi videoregistratori digitali. I videoregistratori analogici permettono la copia del video, ma solo con perdita di qualit\u00e0.\nVideoregistratore digitale.\nI videoregistratori digitali (anche chiamati \"Digital Video Recorder\" DVR) registrano il video su supporto digitale. Hanno sostituito quasi del tutto quelli analogici perch\u00e9 rappresentare in forma digitale il video permette di fare copie del video identiche all'originale, senza perdita di qualit\u00e0.\nVideoregistratore a nastro magnetico.\nI videoregistratori a nastro magnetico (anche chiamato \"VTR\" cio\u00e8 Video Tape Recorder) registrano il video su nastro magnetico. Il nastro magnetico pu\u00f2 essere avvolto in bobine aperte o in bobine chiuse in cassette. I primi videoregistratori a nastro magnetico utilizzavano bobine aperte. Solo in seguito furono realizzati i primi videoregistratori a cassetta.\nVideoregistratore a cassetta.\nI videoregistratore a cassetta (anche chiamato \"VCR\") registrano il video su videocassetta. Tutti i videoregistratori a nastro magnetico erano a cassetta. In ambito amatoriale i videoregistratori a cassetta sono quasi del tutto scomparsi in favore dei registratori DVD.\nRegistratore DVD.\nI \"registratori DVD\" registrano il video su DVD. Quelli destinati all'ambito amatoriale di norma incorporano il ricevitore televisivo.\nPersonal video recorder.\nIl personal video recorder (anche chiamato \"PVR\") \u00e8 un videoregistatore digitale utilizzato in ambito amatoriale che si contraddistingue per registrare il video su supporti removibili quali l'hard disk, l'USB flash drive, la memory card, oppure su supporti non removibili quali l'hard disk e il circuito integrato. Il personal video recorder pu\u00f2 essere un set-top box o essere incorporato in un televisore, in un videoregistratore a cassetta o in un registratore DVD.\nPer ambito commerciale.\nIn base all'ambito commerciale a cui \u00e8 destinato il videoregistratore, si distinguono le seguenti tipologie di videoregistratori:\nVideoregistratore amatoriale.\nI videoregistratori amatoriali (anche chiamati \"videoregistratore consumer\") sono in grado di offrire registrazioni video di qualit\u00e0 base, funzionalit\u00e0 elementari e, di conseguenza, prezzi mediamente pi\u00f9 bassi rispetto ai videoregistratori prosumer e professionali.\nSono usati principalmente nell'home theatre, nell'home cinema e nell'home video. Nell'home video \u00e8 utilizzato ad esempio per registrare i programmi della televisione, pertanto di regola (ad eccezione dei modelli partatili) incorpora il ricevitore televisivo. Inizialmente invece (anni '60 del XX secolo) normalmente il videoregistratore amatoriale non incorporava il ricevitore televisivo. Un secondo ricevitore televisivo, oltre a quello presente nel televisore, incorporato nel videoregistratore permette di registrare un programma televisivo mentre se ne sta vedendo un altro.\nVideoregistratore professionale.\nI videoregistratori professionali sono in grado di offrire registrazioni video di alta qualit\u00e0, funzionalit\u00e0 avanzate e, di conseguenza, prezzi mediamente pi\u00f9 alti rispetto ai videoregistratori amatoriali e prosumer.\nSono usati nella produzione video professionale. In particolare nella produzione televisiva ed, esclusivamente in relazione al cinema digitale, nella produzione cinematografica. Di norma il videoregistratore professionale non incorpora il ricevitore televisivo.\nVideoregistratore prosumer.\nI videoregistratori prosumer offrono caratteristiche e prezzi a met\u00e0 strada tra quelle offerte dal videoregistratore amatoriale e quelle offerte dal videoregistratore professionale. Normalmente usano i migliori sistemi di videoregistrazione utilizzati dai videoregistratori amatoriali implementando per\u00f2 funzionalit\u00e0 avanzate.\nQuesti videoregistratori sono usati sia in ambito amatoriale che professionale. In ambito amatoriale sono usati da utenti esigenti che non si accontentano dei normali videoregistratori amatoriali. In ambito professionale sono usati come videoregistratori d'appoggio quando \u00e8 necessario trattare video proveniente dall'ambito amatoriale.\nVideoregistratore \"broadcast\".\nI videoregistratori \"broadcast\" sono dei videoregistratori professionali destinati all'ambito televisivo il quale si contraddistingue per offrire qualit\u00e0 video di assoluto riferimento.\nPrincipali aziende produttrici.\nLe principali aziende produttrici di videoregistratori sono: Sony, Panasonic, Samsung, Philips, Sharp e JVC."}
{"id": "915687", "revid": "1856513", "url": "https://it.wikipedia.org/wiki?curid=915687", "title": "Kavminvodyavia", "text": "Kavminvodyavia, abbreviata in KMVavia, era una compagnia aerea russa con sede a Mineral'nye Vody e con la base tecnica all'Aeroporto di Mineral'nye Vody nell'Kraj di Stavropol', gestito dalla compagnia stessa.\nKMVavia \u00e8 una delle principali compagnie aeree russe nel Caucaso, in Russia meridionale.\nLa compagnia \u00e8 100% di propriet\u00e0 statale e nel 2011 \u00e8 confluita in Aeroflot.\nStoria.\nLa Kavminvodyavia (acronimo di \"Kavkazskie Mineral'nye Vody Avia\") nasce nel 1995 come compagnia aerea russa statale sulla base della divisione del Sud dell'Aeroflot-Mineral'nye Vody nato nel 1962.\nNel 2009 la Kavminvodyavia ha trasportato 553,290 di passeggeri, il 8,47% in meno rispetto ai 604.508 del 2008 occupando il 18\u00ba posto tra le compagnie aeree russe per il trasporto aereo passeggeri e 12\u00ba posto nel mercato interno della Federazione Russa\nIl 21 gennaio 2011 - il governo della Russia ha deciso lo spin off delle attivit\u00e0 della azienda pubblica KMVavia in due parti: la societ\u00e0 di gestione dell'aeroporto di Mineral'nye Vody e la compagnia aerea. L'aeroporto di Mineral'nye Vody ha registrato nel 2010 il transito di 0,8 milioni di passeggeri. La Kavminvodyavia ha annunciato nel 2010 i piani di unire le attivit\u00e0 di trasporto passeggeri sotto la strategia comune con la russa Aeroflot."}
{"id": "915690", "revid": "1186766", "url": "https://it.wikipedia.org/wiki?curid=915690", "title": "Sostanza tigroide", "text": "La sostanza tigroide o sostanza cromofila o corpo di Nissl \u00e8 una sostanza formata da piccole masserelle di reticolo endoplasmatico rugoso all'interno del citoplasma del neurone, simili a sfere. Il nome deriva da Franz Nissl, un neuropatologo tedesco, che ne ha scoperto la presenza.\nIn una colorazione istologica in ematossilina-eosina si notano nel citoplasma delle zolle fortemente ricche in ematossilina; ci\u00f2 significa che in queste zolle, colorate in blu, all'interno di un citoplasma colorato in rosa, sono contenuti materiali di origine nucleare. In realt\u00e0 \u00e8 RNA e quelle zolle sono costituite da RE rugoso e ribosomi liberi. Queste zolle sono le sostanze di Nissl . Altre colorazioni possono essere fatte con il blu di toluidina, la tionina oppure il cresil violetto (tutti coloranti basici essendo la sostanza tigroide acida e quindi basofila).\nIl tessuto nervoso \u00e8 costituito da alcune unit\u00e0 funzionali: i neuroni. Questi hanno la capacit\u00e0 di eccitarsi (rispondere agli stimoli), e di condurre uno stimolo.&lt;br&gt;\nDal punto di vista citologico, sono costituiti da un corpo, da dendriti e da un assone. Il corpo \u00e8 di forma varia e al suo interno contiene il nucleo ed il citoplasma, al cui interno sono presenti diversi organelli tipici: apparato di Golgi, neurofilamenti, neurotubuli, granuli di pigmento, e la sostanza tigroide, formata dal reticolo endoplasmatico rugoso e ribosomi.\nQuando i corpi di Nissl sono microscopicamente altamente \"visibili\", i neuroni riflettono un alto livello di sintesi proteica."}
{"id": "915695", "revid": "36426", "url": "https://it.wikipedia.org/wiki?curid=915695", "title": "Capraia e Limite", "text": "Capraia e Limite (pronuncia: ) \u00e8 un comune italiano sparso di abitanti della citt\u00e0 metropolitana di Firenze in Toscana.\nIl nome comunale deriva dall'unione dei due centri abitati, Capraia Fiorentina e Limite sull'Arno. Per abbreviare la denominazione che avrebbe accomunato le due parti \u00e8 stato scelto di tenere soltanto il nome principale dei due centri; tale scelta per\u00f2 ha valore solo in ambito burocratico perch\u00e9 i due centri abitati sono ben distinti, sia storicamente che come conformazione urbanistico-territoriale, pertanto i nomi correntemente usati continuano ad essere Capraia Fiorentina e Limite sull'Arno, che \u00e8 il capoluogo.\n\"Capraia\" compare prima di \"Limite\" nel nome del comune per ordine alfabetico.\nGeografia fisica.\nTerritorio.\nIl territorio del Comune di Capraia e Limite, che si stende lungo il medio corso dell'Arno, sulla riva destra, \u00e8 prevalentemente collinare ed \u00e8 costituito da una considerevole variet\u00e0 di paesaggi.\nLa parte settentrionale del territorio comunale \u00e8 occupata dal versante sud del Montalbano, una catena di colline che raggiunge i 627 metri di altezza. La parte pi\u00f9 elevata del Comune di Capraia e Limite \u00e8 un territorio prevalentemente boschivo con alberi d'alto fusto.\nStoria.\nLimite sull'Arno.\nDopo essere stato un possesso dei conti Guidi, pass\u00f2 al comune di Pistoia e dal secolo XIV alla Repubblica Fiorentina. Successivamente, fin dal diciottesimo secolo, Limite \u00e8 stato uno dei pi\u00f9 importanti centri navali della Toscana grazie alla presenza nel suo territorio di grandi cantieri che rifornivano i nobili ed i porti di gran parte dell'Italia. In quel tempo dunque si afferm\u00f2 a livello nazionale e non solo, nel campo navale, la personalit\u00e0 e l'abilit\u00e0 dei Maestri d'Ascia limitesi.\nOggi, ventunesimo secolo, Limite sull'Arno \u00e8 un paese relativamente piccolo, sviluppato per la gran parte della sua estensione territoriale fra le pendici del Montalbano (a nord) e lungo il corso del fiume Arno (a sud); \u00e8 attraversato dalla strada provinciale 106 che si collega con i centri limitrofi, quali, verso ovest, Sovigliana (Spicchio) del Comune di Vinci e verso est Capraia Fiorentina e, passando il fiume, il centro di Montelupo Fiorentino.\nMolti sono i luoghi a Limite che narrano la storia, le tradizioni, la personalit\u00e0 del paese e della propria gente. Piazza Vittorio Veneto, la piazza pi\u00f9 importante, per storia, detta anche dai cittadini \"Piazza Nova\", \u00e8 il centro nevralgico di Limite; \u00e8 uno spazio con una fontana al centro, \u00e8 tagliata dalla strada principale ed \u00e8 dominata dalla facciata monumentale dell'ex cinematografo ed ex casa del fascio (accanto all'attuale Casa del Popolo C.D.P). Qui si riuniscono principalmente gli anziani del paese.\nDietro la Casa del Popolo, lungo Via Borsino, \u00e8 situata una piazzetta caratterizzata da una piccola fontana ed \u00e8 chiamata appunto piazza \"Della Fontanella\". Altro luogo di rilevante importanza per la storia del paese \u00e8 Piazza San Lorenzo, che prende il nome dal santo patrono di Limite sull'Arno festeggiato il 10 di agosto di ogni anno con cene a base di \"pastasciutta e nana\"(anatra), piatto tipico limitese. Situata nella parte ovest, sulla riva dell'Arno, costituisce una delle pi\u00f9 importanti figure della cultura storica limitese. Questo luogo, racchiuso su tre lati dalle abitazioni, \u00e8 segnato principalmente dalla facciata della chiesa omonima la quale spicca non per la grandezza ma per il rosso della sua facciata a mattoni e la grande finestra circolare soprastante il portale. Percorrendo poi il Vicolo delle Botti, cio\u00e8 un vicolo stretto ed angusto dal quale si lascia Piazza Vittorio Veneto sul lato destro in fondo per giungere in Piazza San Lorenzo, \u00e8 possibile arrivare alla cosiddetta \"Corte dei Paperi\", posta dietro alla Chiesa con attorno vecchie abitazioni tipiche del centro storico del paese.\nSeguendo, lungo le sponde, il corso del fiume Arno nel senso opposto alla corrente, si arriva davanti a Villa Fucini, adesso caserma del corpo dell'Arma dei Carabinieri di Capraia e Limite, che sul lato est si affaccia su una piazza circoscritta da abitazioni storiche; essa \u00e8 chiamata con lo stesso nome della Villa.\nRientrando nel cuore del paese, a nord di Piazza Fucini, si arriva a Piazza 8 marzo 1944. Tale area \u00e8 sovrastata dall'edificio pi\u00f9 alto di Limite sull'Arno il quale \u00e8 chiamato dai cittadini \"grattacielo\" o \"palazzone\" per la sua altezza che, anche se non elevata, \u00e8 sufficiente a renderlo visibile da molti punti e a farne un riferimento del paese. Questa struttura fu realizzata negli anni settanta del ventesimo secolo; oggi ospita al suo interno la sede del Comune di Capraia e Limite.\nAttraversando la strada provinciale 106, dalla parte opposta di piazza 8 marzo 1944, si arriva alla ex area del cantiere Picchiotti (tale cantiere era per tutto il 1800 e nei primi del 1900 uno dei pi\u00f9 rinomati d'Italia). Del cantiere, caduto in disuso, fu deciso l'abbattimento per costruire nuovi edifici condominiali; rimane invece la testimonianza dell'abitazione della famiglia Picchiotti, che risiedeva nella Villa situata in passato proprio accanto al cantiere navale abbattuto. Oggi l'abitazione dell'autorevole famiglia \u00e8 stata ristrutturata e divisa in appartamenti per ospitare diverse famiglie.\nProseguendo verso nord-est, lungo la strada principale, ci imbattiamo in Piazza Cesare Battisti. Questa piazza \u00e8 caratterizzata nella parte che si affaccia sull'Arno da una zona verde con un monumento ai caduti della seconda guerra mondiale e nella parte opposta da alcuni edifici risalenti alla seconda met\u00e0 dell'Ottocento.\nQui possiamo osservare gran parte della storia limitese, infatti troviamo in questa piazza uno dei simboli per eccellenza del paese; la sede storica della Societ\u00e0 Canottieri Limite, fondata nel 1861; entrando al suo interno infatti risalta subito all'occhio il corridoio completamente tappezzato di foto, le quali narrano la storia, sia lontana che recente, della societ\u00e0 pi\u00f9 antica d'Italia. Proseguendo, il corridoio finisce e arriviamo nella sala trofei, dove le bacheche per l'esposizione sono ormai colme e strapiene di coppe e medaglie. Accanto alla sala trofei \u00e8 collocata la sala \"della Vasca\", ovvero una sala caratterizzata da una enorme vasca piena d'acqua con in mezzo posta una fila di 8 postazioni, simil imbarcazione, per l'allenamento dei canottieri. Accanto a questa sala poi troviamo il salone composto da un piccolo campo da pallacanestro e da uno spazio dove sono collocati i vari strumenti per la ginnastica ed il potenziamento muscolare. Oltre a tutto ci\u00f2 troviamo gli spogliatoi maschili e femminili.\nTornando all'esterno, in piazza Cesare Battisti, \u00e8 ubicata anche la sede storica della Misericordia con annesso il circolo MCL e nell'edificio in angolo, alla sinistra della Societ\u00e0 di Canottaggio, nella costruzione risalente alla fine del diciannovesimo inizio ventesimo secolo, troviamo lo stabile nel quale avevano sede gli uffici comunali.\nContinuando a spostarci lungo la strada provinciale 106 in direzione Capraia Fiorentina, rileviamo alla nostra sinistra, all'angolo tra Via Giacomo Matteotti e Via Bruno Buozzi la Scuola Materna San Francesco, la quale era gestita fino a pochi anni fa da suore francescane; poco dopo poi troviamo, tra Via Polverosi e la via principale (via G. Matteotti) la scuola elementare pubblica (la scuola elementare di Limite sull'Arno, nel periodo antecedente alla Seconda Guerra Mondiale, era situata accanto alla sede della Societ\u00e0 Canottieri Limite; l'edificio attuale fu edificato dagli anni 50 del '900).\nNelle zone interne del paese, avvicinandosi alle pendici dei colli situati a nord troviamo, in fondo a Via Cavour, la zona di \"Casa Cani\" (cos\u00ec chiamata dai cittadini); uno dei quartieri storici di Limite. Proseguendo verso ovest, sempre lungo le pendici delle colline, si arriva al cimitero dei limitesi e ad un'area prevalentemente costituita da prati, giardini ed edifici condominiali; a nord di quest'area, dietro al cimitero arriviamo invece nella zona del paese denominata \"Il Praticcio\", qui \u00e8 stata edificata e terminata nel 2010 la nuova struttura pubblica della scuola materna del paese. Quasi di fronte al camposanto \u00e8 ubicata la nuova sede della Pubblica Assistenza-Croce d'Oro, inaugurata nel 1996, con annessi i vari locali medici, garage per ambulanze ed ambulatori. Tale costruzione \u00e8 uno dei punti focali della zona in quanto spicca su gli altri edifici per il suo colore roseo e per la posizione al centro del quartiere.\nPoco distante, in Via Amilcare Ponchielli, ha sede l'ultima fabbrica di imbarcazioni rimasta a Limite sull'Arno, la \"Salani\", la quale realizza barche per le societ\u00e0 di canottaggio.\nUn altro dei luoghi che caratterizzano Limite sull'Arno \u00e8 Piazza Don Valiani (comunemente chiamata Piazza della Chiesa). Questa piazza \u00e8 composta a sud dalla parte che confina con Via G. Matteotti, con annesso l'edificio che ospita la cartoleria \"L'Angolo\" (soprannominata dai limitesi \" I' Citto \"), e ad ovest da abitazioni private. Nella porzione ad est della piazza invece \u00e8 situata la Pieve di Santa Maria a Limite, la principale del paese, nonch\u00e9 la pi\u00f9 grande. La particolarit\u00e0 di questo edificio \u00e8 che dall'esterno appare come un'unica grande struttura, invece se entriamo al suo interno scopriamo che \u00e8 composta da due chiese separate; quella di sinistra, chiamata \"La Compagnia\", anche se il nome completo sarebbe Oratorio della Compagnia della Santissima Trinit\u00e0 (Limite), la quale \u00e8 di dimensioni ridotte ma presenta un altare imponente, \u00e8 ornata al suo interno da vari dipinti ed affreschi ed \u00e8 utilizzata solo per eventi eccezionali; la chiesa realizzata nella parte destra \u00e8 pi\u00f9 grande rispetto all'altra ma prevalentemente spoglia, al suo interno spiccano solo due affreschi non molto grandi sulla parete destra e sinistra della navata ed un organo in fondo alla parte presbiterale; questa chiesa viene utilizzata per tutte le funzioni e rimane sempre aperta per raccogliere i fedeli. Tornando all'esterno, accanto alla Pieve si trova un edificio appartenente al clero limitese il quale funge da abitazione, luogo di preghiera e di ritrovo. Dietro la chiesa invece \u00e8 posto uno stabile, sempre di propriet\u00e0 del clero limitese, che funge da ritrovo per il catechismo; tale edificio \u00e8 chiamato \"Casa dei Ragazzi\".\nZona del Montalbano.\nProseguendo in direzione nord, la strada (Via Palandri) inizia pian piano a salire lungo le pendici del Montalbano, da qui questo quartiere del paese prende il nome di \"Molino della Botta\" per la preesistenza di un molino alimentato ad acqua dal rio della Botta; continuando a percorrere tale strada poi si pu\u00f2 arrivare alla localit\u00e0 di Castra, frazione del comune di Capraia e Limite a circa 360/380 metri di altezza sul livello del mare; salendo ancora poi si pu\u00f2 giungere nell'area protetta del Montalbano, posta sulla vetta del monte a circa 620 metri di altezza sul livello del mare, qui \u00e8 possibile osservare alcuni insediamenti di origine Etrusca.\nSempre riferite a quest'area esistono varie leggende popolari; una si riferisce ad un enorme masso con una impronta \"scavata\" su di esso affermando che tale calco sia stato rilasciato dal diavolo mentre si posava su questo grande blocco di pietra, da qui deriva il nome datogli di \"Masso del Diavolo\". L'altra leggenda si riferisce invece al bosco di alberi secolari che circonda l'insediamento etrusco e racconta di uno spirito (di appartenenza etrusca e chiamato \"L'Etrusco\") che vaga per questo parco con il compito di proteggerlo, infatti le colline del Montalbano sono state negli anni spesso colpite da incendi, ma mai nessuno di questi \u00e8 riuscito ad arrivare a bruciare gli alberi di questo parco, perci\u00f2 si dice che sia questo spirito \"dell'Etrusco\" ad impedire al fuoco di arrivare fino alla suddetta area.\nZona di Castellina.\nTornando sulla strada principale (Strada Provinciale 106), percorrendola in direzione est si arriva nel quartiere della Castellina, esso fino alla prima met\u00e0 del 1900 \u00e8 sempre stato un centro abitato separato da Limite sull'Arno, poi nel dopoguerra (Seconda guerra mondiale) e dopo il Boom economico degli anni sessanta dell'Italia i due agglomerati urbani, grazie allo sviluppo economico ed alla costruzione di nuovi edifici, si sono espansi fino a divenire un unico paese.\nIl quartiere della Castellina \u00e8 uno dei pi\u00f9 sviluppati del comune limitese; in esso sono presenti grandi zone residenziali realizzate di recente, la Scuola Media inferiore Statale Enrico Fermi, lo Stadio Comunale Mauro Cecchi e nella parte pi\u00f9 ad est \u00e8 situata la zona industriale paesana. Oltre a tutto ci\u00f2 troviamo anche la piazza simbolo e ritrovo dei giovani di Limite, ovvero Piazza Sandro Pertini (soprannominata dai cittadini \"Giochini Blu\" per la presenza di un'area giochi per bambini di colore blu); accanto ad essa \u00e8 ubicato il Circolo ARCI intitolato ad Antonio Negro il quale si identifica come ritrovo per gli adulti del quartiere e sempre pi\u00f9 verso Capraia Fiorentina, tra la fine della parte residenziale e l'inizio di quella industriale, lungo la strada provinciale, \u00e8 collocato il rinomato Pub LowenGrube, attivo dal 2005.\nDavanti ad esso, dalla parte opposta della strada, posizionata su un'altura, troviamo una grande casa colonica con fienile, la quale prende il nome di \"Salano\" per la passata appartenenza alla famiglia limitese dei Salani.\nNella porzione pi\u00f9 a sud del rione della Castellina, cio\u00e8 lungo la riva del fiume Arno, \u00e8 ubicata la zona della Mollaia. In essa \u00e8 stata realizzata ed inaugurata nell'anno 2008 la nuova sede della Societ\u00e0 Canottieri Limite.\nContinuando a muoversi verso levante, dopo l'area industriale, la strada pi\u00f9 importante era alberata al centro delle due carreggiate, gli alberi sono stati tagliati tra il 2018 e il 2019; sulla destra (se si viaggia in direzione est) prende corpo una pista ciclabile la quale corre adiacente alla strada fino a Capraia Fiorentina.\nDall'inizio dell'ex viale alberato il territorio circostante cambia radicalmente volto, da totalmente edificato e cementato a libero e verde, con terreni collinari e boschivi sulla sinistra e coltivati e piani sulla destra. A circa met\u00e0 di tale viale \u00e8 posta la strada di accesso per la Villa di Bibbiani (Villa ispirata alla tipologia Medicea Fiorentina); essa attualmente \u00e8 famosa oltre che per la sua storia anche per la sua cantina di vino rosso e per il suo parco, .\nNella parte di terreno tra Limite sull'Arno e Capraia Fiorentina, adiacente all'Arno \u00e8 stata realizzata, intorno all'anno 2008, una cassa di espansione per il fiume, per evitare che eventuali esondazioni possano colpire in modo devastante i centri abitati.\nSeguitando lungo il viale principale, sempre in direzione est, dopo qualche chilometro riprende forma il territorio urbanizzato e si giunge a Capraia Fiorentina.\nDal IV al V secolo, a Castellina c'era una grande villa, la Villa dei Vetti, di un aristocratico romano, Vettio Agorio Pretestato. Un'enorme villa, con pavimenti musivi molto ricchi e una pianta sontuosa, simili alle ville di Costantinopoli, allora capitale dell'Impero Romano d'Oriente. Vettio Agorio Pretestato era il governatore della Tuscia e dell'Umbria prima del 362; poi prefetto dell'Urbe fino al 384, anno della sua morte.\nCapraia Fiorentina.\nNotizie certe della sua esistenza si hanno nel IX secolo dal codice di Ottone III che cita il castello di Capraia come avamposto pistoiese. Nel 1142 il castello pass\u00f2 in mano ai Conti Alberti che lo ampliarono e cinsero di mura. Nel 1203 i fiorentini per contrastare il presidio pistoiese costruirono la rocca di Montelupo, e gi\u00e0 l'anno successivo le due fazioni si accordarono ponendo fine di fatto al predominio militare del castello di Capraia. Nel corso dei secoli seguenti l'abitato si trasform\u00f2 in borgo di campagna, scelto da famiglie di alto livello. Capraia fu acquisita dal comune di Firenze nel XIV secolo, insieme a Castellina di Greti fu infeudata col titolo di marchesato di Capraia, Castellina di Greti, Limite e Pulignano fu istituito con diploma sovrano del 5 giugno 1741 a favore di Francesco de'Frescobaldi. Fu l'unico possesso feudale che si affacciasse sulle rive dell'Arno, estendendosi sulla riva settentrionale dal Porto di Mezzo a valle di Signa fino alla nave di Motta e Vitiana a valle di Empoli, comprendendo i borghi di Castellina, Limite, Sovigliana, Spicchio, S. Ansano, il castello di Capraia, Castro, Conio, Pulignano, Poggio alla Malva fino ai piedi di Comeana. La sede abituale dei marchesi era la villa di Bibbiani. \nNel 1745 aveva 1666 abitanti. Si apr\u00ec un lungo contenzioso tra il marchese e i fratelli Tosi che pretendevano di cacciare con la civetta nelle sue terre senza permesso. Pietro Metastasio dedic\u00f2 una sua operetta a Francesco Frescobaldi. Il 19 marzo 1768 il marchese Giuseppe prest\u00f2 giuramento al nuovo sovrano Pietro Leopoldo, bench\u00e9 il marchesato, dopo la legge sull'abolizione dei feudi, fosse diventato solo titolo onorifico nobiliare. I fratelli Giuseppe e Lorenzo Frescobaldi tuttavia continuarono ad essere i principali proprietari terrieri delle vaste propriet\u00e0 della zona acquisite sin dal XIV secolo.\nDurante la seconda guerra mondiale ingenti furono i danni, con 380 vani tra distrutti e danneggiati gravemente.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 563 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nFuochi di Santa Grania.\nA Capraia Fiorentina ogni anno, la sera del 1\u00ba maggio, i capraini onorano la loro santa \"santa Grania\" protettrice dei bambini accendendo dei fal\u00f2 che illuminano a giorno tutto il paese. Questi fal\u00f2 sono chiamati \"i fochi di santa Grania\". Nel passato, non troppo remoto, ogni famiglia accendeva nel proprio orto o giardino un fuocherello. Ancora oggi qualcuno continua tradizionalmente ad accendere il proprio fuocherello, ma nella maggioranza dei casi vengono accesi grandi fal\u00f2 gestiti da pi\u00f9 famiglie.\nPalio dei Rioni.\nA Limite sull'Arno ogni anno si svolge il \"Palio dei Rioni\" che vede in gara gli abitanti del paese divisi secondo la loro zona di residenza. I rioni sono 4: \"La Punta\", \"La Castellina\", \"Il di Sopra\" e \"Il di Sotto\"\nEconomia.\nCapraia un tempo grande produttrice di oggetti in terracotta oggi caduti in disuso, hanno lasciato spazio alle industrie di oggettistica in ceramica, industrie calzaturiere e quelle delle cere e candele artistiche.\nA Limite primeggiavano le industrie cantieristiche navali, oggi trasferite in prossimit\u00e0 del mare causa la scarsa navigabilit\u00e0 del fiume Arno. A mantenere la tradizione sono rimaste aziende specializzate in meccanica navale e piccoli cantieri di costruzione e riparazione di piccole imbarcazioni. Troviamo inoltre le industrie del mobile, dell'abbigliamento e della produzione dei nastri adesivi.\nNelle campagne \u00e8 importante la produzione di pregiate olive da olio e di uva da vino. Inoltre molte aziende agricole hanno incluso nella loro tradizionale attivit\u00e0 anche quella dell'agriturismo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "915697", "revid": "1498232", "url": "https://it.wikipedia.org/wiki?curid=915697", "title": "Costa Allegra", "text": "Costa Allegra \u00e8 stata una nave da crociera della compagnia genovese Costa Crociere.\nStoria.\nFu costruita nel 1969 come portacontainer con il nome \"Annie Johnson\", gemella della \"Axel Johnson\", poi ribattezzata \"Costa Marina\". Nel 1992 era stata acquistata da Costa Crociere che l'aveva praticamente ricostruita e trasformata in nave da crociera presso i cantieri Mariotti di Genova, ribattezzandola \"Costa Allegra\". Nel dettaglio, nel corso di un intervento durato due anni la nave era stata divisa in due e vi era stato aggiunto un blocco lungo 13 metri e mezzo, largo 25 e dal peso di 800 tonnellate. \u00c8 stata sottoposta a ulteriori lavori di restauro nel 2001.\nDal 27 febbraio 2012 era fuori servizio in seguito all'incendio scoppiato a bordo che aveva lasciato l'imbarcazione senza propulsione. Dopo aver effettuato le riparazioni necessarie a consentire la navigazione, la nave era rientrata con i propri mezzi nel porto di Savona il 25 marzo 2012. Spostata a Genova a fine luglio, il mese successivo era stata venduta per la demolizione e rinominata \"Santa Cruise\". Nei primi giorni di novembre \u00e8 stata demolita.\nCaratteristiche.\nLa nave era composta da 11 ponti di cui nove riservati ai passeggeri. Sette ponti erano dedicati ai pittori impressionisti: \nCosta Allegra poteva ospitare 1\u00a0000 passeggeri e disponeva di 399 cabine di cui 13 suite (10 con balcone), tre ristoranti, sei bar, due piscine, due vasche idromassaggio, un percorso jogging esterno lungo 215 metri, un centro benessere con palestra e sauna, un teatro con circa 360 posti, un casin\u00f2, una discoteca, un internet point, una biblioteca ed un centro commerciale.\nIncidenti.\n2012.\nIl 27 febbraio 2012, intorno alle ore 10:39 (ora italiana), scoppi\u00f2 un incendio in sala macchine che lasci\u00f2 la nave in stato di \"black out\" tecnico (ovvero con soltanto i sistemi elettrici di emergenza e di comunicazione funzionanti) mentre, dopo essere partita dal Madagascar, viaggiava sulla rotta per Victoria, capitale delle Seychelles.\nLa nave si trov\u00f2 alla deriva nell'oceano Indiano, a circa 200 miglia al largo della costa delle Isole Alphonse, con mare 4 e raffiche di vento a 25 nodi. A bordo erano presenti 636 passeggeri di varie nazionalit\u00e0 e 413 membri di equipaggio. Secondo le comunicazioni effettuate non vi sarebbero stati feriti. Durante la giornata un elicottero sorvol\u00f2 la nave verificandone la stabilit\u00e0 e l'assenza di problemi di galleggiamento.\nIl 28 febbraio 2012, il peschereccio d'altura francese \"Trevignon\" raggiunse \"Costa Allegra\" per portare strumenti di comunicazione e assistenza. Il peschereccio prese successivamente a rimorchio la nave da crociera per trainarla verso l'isola di Mah\u00e8 come stabilito dalle \"Regole di York\" e di \"Anversa\" che regolano il soccorso marittimo in acque internazionali. La mattina del 1\u00ba marzo 2012 la nave giunse alle Seychelles, dove, 378 passeggeri su 627, accettarono la proposta della compagnia di continuare la vacanza in villaggi sull'isola, mentre i restanti decisero di rientrare nelle proprie case tramite aerei pagati dalla compagnia. Per tutti i passeggeri Costa Crociere dispose il rimborso del biglietto della crociera, delle spese di viaggio e di quelle eventuali sostenute a bordo della nave, oltre a un indennizzo pari a tutte queste spese. Per i passeggeri che non proseguirono la vacanza alle Seychelles fu consegnato, inoltre, un buono acquisto per una crociera su qualsiasi nave della compagnia da effettuarsi nei successivi 24 mesi."}
{"id": "915699", "revid": "110859053", "url": "https://it.wikipedia.org/wiki?curid=915699", "title": "Riserva naturale guidata Calanchi di Atri", "text": "La riserva naturale guidata Calanchi di Atri \u00e8 un'area naturale protetta situata nel comune di Atri, in provincia di Teramo ed \u00e8 stata istituita nel 1995.\nDescrizione.\nComprende un'area di circa 380 ettari, situata interamente nel territorio del comune di Atri, antica citt\u00e0 d'arte dell'Abruzzo adriatico. La gestione \u00e8 passata di recente al WWF, tramite una cooperativa.\nFlora.\nNonostante l'aspetto esteriore che potrebbe far pensare ad una scarsa presenza di specie vegetali, si possono trovare il Gladiolo selvatico, i capperi, e la liquirizia. La riserva \u00e8 estesa ben oltre la formazione dei calanchi, e si possono trovare anche i salici, il pioppo bianco, il sambuco e la vitalba.\nFauna.\nL'habitat \u00e8 l'ideale per i rapaci, infatti sono nidificanti diverse coppie di poiana, gheppio e sparviero. \u00c8 inoltre possibile trovare, anche grazie alla vicinanza di diversi laghetti e del torrente Piomba: \nAccessi alla riserva.\nPer raggiungere la riserva si pu\u00f2 uscire al casello Atri-Pineto dell'autostrada A/14 Adriatica, quindi basta seguire le indicazioni per Atri centro (che \u00e8 a 7 chilometri dal casello autostradale). Una volta ad Atri citt\u00e0, bisogna seguire i cartelli marroni indicanti la riserva."}
{"id": "915700", "revid": "729019", "url": "https://it.wikipedia.org/wiki?curid=915700", "title": "Full configuration interaction", "text": "Il metodo Full configuration interaction (Full CI) costituisce un approccio variazionale lineare che permette di ricavare le soluzioni esatte dell'equazione di Schr\u00f6dinger per un insieme di base di funzioni d'onda elettroniche.\nQuesto metodo rappresenta un caso particolare di interazione di configurazione (CI) in cui tutti i determinanti di Slater (o funzioni di configurazione di stato) di simmetria appropriata sono inclusi in una procedura di calcolo variazionale. Ad esempio, possono essere utilizzati tutti i determinanti di Slater ottenuti dall'eccitazione di tutti gli elettroni in tutti i possibili orbitali virtuali, i quali non sono occupati nella configurazione elettronica fondamentale. Il metodo equivale al calcolo degli autovalori dell'hamiltoniano elettronico molecolare in funzione del set di base delle gi\u00e0 menzionate funzioni di configurazione di stato.\nCome in molti metodi di tipo interazione di configurazioni, a causa delle dimensioni della matrice hamiltoniana la risoluzione diretta del problema \u00e8 computazionalmente impossibile. Per tali motivi viene solitamente adottato \"l'algoritmo di Davidson\", che permette di convergere iterativamente ai primi autovalori dell'hamiltoniano. L'algoritmo di Davidson riveste un ruolo estremamente importante in chimica quantistica grazie all'efficienza dimostrata nel caso di matrici sparse a diagonale dominante, struttura tipica delle matrici hamiltoniane. In tal modo \u00e8 possibile ottenere l'energia totale dello stato fondamentale e di alcuni stati eccitati per tutte le classi di simmetria (di spin e spaziale) del sistema.\nA causa della crescita fattoriale del numero di determinanti richiesti dal metodo Full CI al crescere del numero di elettroni e di orbitali, la Full configuration interaction \u00e8 applicabile in modo agevole solamente per sistemi atomici o molecolari caratterizzati da una dozzina o meno elettroni. Gli attuali algoritmi permettono di effettuare simulazioni da diversi milioni a pochi miliardi di determinanti. Il metodo Full CI permette di ricavare in modo esatto le soluzioni dell'equazione di Schr\u00f6dinger per un set di base di orbitali, risultando di inestimabile valore rispetto ai metodi approssimanti di chimica quantistica. Questo \u00e8 un fattore particolarmente importante nei casi che implicano rotture di legame (particolarmente importante per una reazione chimica), diradicali e metalli di transizione del primo periodo, casi in cui la degenerazione elettronica contrasta con le approssimazioni introdotte da altri metodi standard quali la teoria Hartree-Fock, la multireference configuration interaction, la teoria perturbativa di M\u00f8ller-Plesset e la teoria Coupled-Cluster."}
