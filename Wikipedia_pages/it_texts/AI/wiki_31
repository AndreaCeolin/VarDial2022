{"id": "827597", "revid": "115318598", "url": "https://it.wikipedia.org/wiki?curid=827597", "title": "Agordino", "text": "Con il toponimo Agordino (in ladino: \"Egordin\") si indica il territorio della provincia di Belluno esteso, grossomodo, sull'alto e medio bacino del torrente Cordevole: centro principale, sia dal punto storico che demografico, \u00e8 Agordo e amministrativamente pu\u00f2 essere fatta coincidere con l'Unione montana Agordina.\nGeografia fisica.\nL'Agordino non si limita alla sola valle del Cordevole, ma si estende anche sui suoi affluenti con le vallate relative. Tra i corsi d'acqua principali, ancora procedendo da sud, sono da ricordare il Bordina (sinistra), il Sarzana (destra), il Tegn\u00e0s con la valle di San Lucano (destra), il Corpassa (sinistra), il Biois con la valle del Biois (destra), il Fiorentina con la val Fiorentina (sinistra), il Pettorina con la val Pettorina (destra) e il Rio di Andr\u00e0z (sinistra). Fa eccezione il territorio di Gosaldo che fa parte del bacino del Mis.\nCi\u00f2 che ovviamente pi\u00f9 caratterizza il territorio \u00e8 la presenza di numerosi gruppi montuosi, molti dei quali sono tra i pi\u00f9 importanti e noti delle Dolomiti, come la Marmolada, le cime d'Auta, il monte Civetta con la Moiazza, il Pelmo, l'Agner.\nComuni.\nNell'Agordino si possono far ricadere sedici comuni, per un totale di 20.872 abitanti (al 31 marzo 2008).\nIl primo centro che si presenta, venendo da sud, \u00e8 la stessa Agordo. Da questo punto, sulla destra orografica del Cordevole, si estendono i territori di Voltago Agordino, Rivamonte Agordino e Gosaldo, mentre a sinistra si trova La Valle Agordina. Risalendo il corso del torrente si raggiunge Taibon Agordino e successivamente Cencenighe Agordino. Ad ovest di quest'ultima si diparte la valle del Biois (probabilmente la pi\u00f9 importante delle valli minori) con Vallada Agordina, Canale d'Agordo e Falcade. Tornando sul Cordevole, si incontra San Tomaso Agordino e Alleghe, oltre la quale si aprono la val Pettorina con Rocca Pietore e la val Fiorentina con Colle Santa Lucia e Selva di Cadore. L'alto bacino del Cordevole coincide invece con il territorio di Livinallongo del Col di Lana.\nIn val Pettorina si trova l'antica Magnifica Comunit\u00e0 della Rocca.\nLa vastit\u00e0 della regione \u00e8 alla base delle notevoli differenze, specialmente culturali, che si notano tra i vari paesi. Per esempio, la zona pi\u00f9 meridionale \u00e8 tradizionalmente pi\u00f9 legata alla citt\u00e0 di Belluno, mentre quella settentrionale si caratterizza per una cultura maggiormente ladina che la avvicina al Cadore e all'Alto Adige.\nStoria.\nIl territorio dell'Agordino, come viene inteso oggi, \u00e8 stato definito solo di recente ed \u00e8 costituito da realt\u00e0 con storia e tradizioni molto diverse.\nPrima di Napoleone Bonaparte, Selva di Cadore, come suggerisce l'appellativo, era parte alla Magnifica Comunit\u00e0 di Cadore, mentre Rocca Pietore, in virt\u00f9 della propria posizione di confine, godeva di una particolare autonomia. Livinallongo del Col di Lana e Colle Santa Lucia sono state a lungo legate all'area tirolese e aggregate al Veneto solo dopo la prima guerra mondiale. Gli altri comuni, invece, erano raccolti nel capitaniato di Agordo, diviso tra il Sindacato delle Regole di Sottochiusa (12 regole) e il Sindacato delle Regole di Soprachiusa (11 regole).\nNel 1807 i francesi di Napoleone assegnarono i territori del capitaniato al dipartimento della Piave (con l'esclusione di Livinallongo e Colle Santa Lucia). Le regole vennero abolite e al loro posto sorsero i comuni: Agordo (con La Valle), Riva (attuale Rivamonte), Gosaldo, Voltago, Taibon, Cencenighe (con San Tomaso), Alleghe, Calloneghe (attuale frazione di Rocca Pietore), Rocca (attuale Rocca Pietore), Canal (attuale Canale d'Agordo), Vallada, Sapade (attuale Falcade)."}
{"id": "827599", "revid": "729019", "url": "https://it.wikipedia.org/wiki?curid=827599", "title": "Maxis Communications", "text": "Maxis Communications Berhad \u00e8 un fornitore di servizi di telefonia in Malaysia.\nViene fondata nel 1995. Usa il prefisso 012, 0142 e 017. I loro servizi sono forniti tra una frequenza di 900 e 1800 MHz nella banda GSM e 2100\u00a0MHz banda UMTS.\nConcorrenti.\nMaxis \u00e8 il pi\u00f9 grande operatore in Malaysia, e compete con Telekom Malaysia, Celcom e DiGi."}
{"id": "827605", "revid": "132457", "url": "https://it.wikipedia.org/wiki?curid=827605", "title": "Rimessa dal fondo", "text": ""}
{"id": "827607", "revid": "2108263", "url": "https://it.wikipedia.org/wiki?curid=827607", "title": "Guglielmo IV di Aquitania", "text": "Origine.\nSecondo il monaco e storico, Ademaro di Chabannes, era figlio del duca d'Aquitania, conte d'Alvernia e conte di Poitiers, Guglielmo Testa di Stoppa e della moglie, Gerloc (917-962, ribattezzata Adele) di Normandia, figlia del duca di Normandia, Rollone (870-927) e della seconda moglie, Poppa di Bayeux. Guglielmo testa di Stoppa era figlio del duca d'Aquitania, conte d'Alvernia e conte di Poitiers, Ebalus il Bastardo e della sua prima moglie, Aremburga; la discendenza \u00e8 confermata anche dal \"Chronico Comitum Pictavi\u00e6\", che lo definisce Testa di Stoppa (Caput stupe).\nBiografia.\nNel 963, alla morte di suo padre, gli subentr\u00f2 nei titoli di duca d'Aquitania e conte di Poitiers, mentre la contea di Alvernia veniva concessa come viscontea a Roberto II di Clermont.Secondo lo storico francese Alfred Richard, Guglielmo IV in un documento proveniente dal \"cartolario di Saint-Hilaire de Poitiers\", si definisce duca d'Aquitania per grazia divina (Guillelmus, divina ordinante clementia, Aquitanensium dux).\nNel 968, nello stesso anno in cui la sorella Adelaide (952-1004) aveva sposato il futuro re di Francia Ugo Capeto (940-996), secondo il \"Chronicon Santi Maxentii Pictavinis, Chroniques des Eglises d\u00b4Anjou\", Guglielmo spos\u00f2 Emma, figlia del conte Tebaldo I di Blois. Guglielmo oltre ad essere un guerriero valoroso (da cui il suo soprannome) che seppe imporre la sua autorit\u00e0 ai visconi ed ai signori del Poitiers, fu anche un adultero, che provoc\u00f2 l'allontanamento della moglie, Emma, a causa dei suoi numerosi adulteri e sempre secondo lo storico francese Alfred Richard, a causa del suo comportamento perse la moglie (Ob facinus amissae uxoris).Sembrerebbe che le scarse informazioni che si hanno di lui siano dovute al fatto che i cronisti dell'epoca erano restii a trattare delle infedelt\u00e0 del duca.\nSecondo lo storico Szabolcs de Vajay, la contessa Emma si allontan\u00f2 dal marito, lasciando la contea di Poitiers, dove risiedeva, nel 976.\nDal cartolario di \"Saint-Hilaire de Poitiers\", risulta che in questo stesso periodo Guglielmo fece alcune donazioni.\nI suoi primi anni da duca Guglielmo li aveva passati a combattere, ed in particolare si era scontrato con il conte Goffredo I d'Angi\u00f2, detto \"Grisegonelle\" (?-887), a cui, nel 975, strapp\u00f2 la citt\u00e0 di Loudun.\nNel 979, il re di Francia, Lotario IV, restaur\u00f2 il regno d'Aquitania per il figlio, Luigi, che era stato associato al trono e incoronato, quello stesso anno, re di Francia, a Compi\u00e8gne, ma il ducato di Aquitania continu\u00f2 ad essere governato autonomamente. Poi, nel 982, fece sposare Luigi con Adelaide d'Angi\u00f2, come ci confermano le \"Richeri Historiarum\"; la cerimonia, molto imponente fu celebrata in Alvernia, a Vieux-Brioude, Haute-Loire, dove, i due, sempre secondo le \"Richeri Historiarum\" furono incoronati re e regina d'Aquitania dai vescovi; il matrimonio tuttavia dur\u00f2 poco perch\u00e9 gi\u00e0 due anni dopo i due, incapaci di vivere pacificamente insieme, divorziarono, anche per la differenza di et\u00e0 (nell\"'Ex Libro de Otiis Imperialibus\" vengono definiti: \"Ludovicus, qui adhuc puer Blanchiam duxit uxorem\") giacch\u00e9 Luigi aveva circa quindici anni ed Adelaide circa quaranta ed avevano costumi ed interessi diversi. Secondo il monaco cluniacense e cronista, Rodolfo il Glabro fu Adelaide che stanca del marito, Luigi, lo convinse a seguirla in Aquitania, dove lo abbandon\u00f2, riunendosi ai suoi familiari. E dato che l'Aquiatnia era sempre controllata dal suo duca, Guglielmo IV, Lotario IV and\u00f2 a riprendersi il figlio, per riportarlo alla corte di Parigi.\nNel 988, sempre secondo il Richard, la moglie Emma rientr\u00f2 a Poitiers, riunendo nuovamente la famiglia.In quello stesso anno, Guglielmo non riconobbe l'elezione a re di Francia del cognato Ugo Capeto, il quale, ricordando che il suo predecessore, il re Lotario gli aveva assegnato il ducato d'Aquitania (a cui aveva rinunciato dopo un accordo con Guglielmo Testa di Stoppa), ora la pretese da Guglielmo. Avendo ricevuto un rifiuto attacc\u00f2 l'Aquitania, ma l'esercito reale venne sconfitto nella valle della Loira.Guglielmo IV fece di pi\u00f9, accolse nel suo palazzo di Poitiers, il giovane Luigi (980-ca. 1010), carolingio, figlio del pretendente al trono di Francia Carlo di Bassa Lorena (953-993), che era stato imprigionato a Parigi da Ugo Capeto, trattandolo col rispetto dovuto al pretendente al trono.Poco dopo che Emma si era riunita al marito, nel gennaio del 989, Guglielmo, assieme alla moglie e al figlio, secondo il cartolario di \"Saint-Hilaire de Poitiers\", fond\u00f2 un ospedale vicino all'abbazia di Sant'Ilario.\nNel frattempo, sempre secondo il Richard, Guglielmo era stato abbandonato nuovamente dalla moglie Emma e dal figlioGuglielmo.Nel dicembre del 992, per\u00f2, secondo il Richard, fu fatta una donazione da Guglielmo ed Emma assieme al loro primogenito, Guglielmo, all'abbazia di Saint-Maixent.\nNel gennaio 993, Guglielmo si ritir\u00f2 nel monastero Saint-Cyprien di Poitiers lasciando i titoli al figlio Guglielmo; dopo pochi mesi si trasfer\u00ec nell'abbazia di Saint-Maixent.Guglielmo mor\u00ec a Saint-Maixent, nel 996, dove fu sepolto.\nDiscendenza.\nGuglielmo ed Emma ebbero almeno due figli:"}
{"id": "827608", "revid": "1318658", "url": "https://it.wikipedia.org/wiki?curid=827608", "title": "Nen\u00e8 Geraci", "text": "Soprannominato anche \"il vecchio\", era il boss storico della mafia di Partinico, nella provincia di Palermo.\nBiografia.\nGeraci fece parte della \"Commissione\" a partire dalla met\u00e0 degli anni '70 e apparteneva alla fazione alleata con i Corleonesi di Tot\u00f2 Riina e Bernardo Provenzano.\nSecondo il pentito Tommaso Buscetta, Geraci si occupava della latitanza di Riina quando egli risiedeva a Partinico.\nCome componente della commissione, Geraci fu implicato in molte decisioni che coinvolsero l'omicidio di eminenti personalit\u00e0 antimafia, che furono chiamati \"cadaveri eccellenti\".\n\u00c8 stato ritenuto, in quanto membro della Commissione, tra i responsabili dell'uccisione dei giudici antimafia Cesare Terranova, Rocco Chinnici, Giovanni Falcone, Paolo Borsellino, il senatore comunista Pio La Torre e il commissario Ninni Cassar\u00e0, nonch\u00e9 indicato tra i mandanti dell'omicidio del generale Dalla Chiesa anch'esso fra le morti eccellenti.\nAveva ricevuto una condanna a 12 ergastoli."}
{"id": "827610", "revid": "119864905", "url": "https://it.wikipedia.org/wiki?curid=827610", "title": "Conducimetro", "text": "Il conducimetro \u00e8 uno strumento destinato alla misura della conduttivit\u00e0 elettrica formula_1 di un materiale o di una soluzione.\nEssa deriva dalla conduttanza, ovvero \u00e8 l'espressione quantitativa dell'attitudine di un materiale a condurre cariche elettriche, rapportata per\u00f2 a una dimensione nota del materiale in esame. Per inciso, la conduttanza \u00e8 l'inverso della resistenza.\nL'unit\u00e0 di misura della conduttivit\u00e0 elettrica formula_1 \u00e8 il siemens su metro (S/m).\nCircuito di misura.\nIl circuito di misura pi\u00f9 elementare consiste in una coppia di elettrodi posti a distanza nota sul materiale, sottoposti a una tensione nota: la corrente misurata esprime il valore attraverso la formula\nformula_3\ndove\nIn commercio esistono elettrodi standard nei quali il rapporto tra lunghezza e area \u00e8 geometricamente prestabilito. Questo fattore viene chiamato costante di cella e ha spesso valore pari a 1. A meno di alterazioni dimensionali dovute a usura, esso rimane ragionevolmente costante nel tempo, tuttavia esiste la possibilit\u00e0 di verificarlo ed eventualmente aggiornarlo.\nLa misura si effettua applicando una tensione nota agli elettrodi e misurando la corrente che fluisce. \u00c8 ovviamente equivalente anche l'applicazione al circuito di una corrente nota con misura della tensione che ne deriva.\nIl rapporto fra corrente e tensione esprime la conduttanza formula_4.\nPer le applicazioni di precisione sono comuni circuiti a quattro fili: il circuito alimentatore e il circuito di misura vengono collegati a ciascun elettrodo nel punto pi\u00f9 prossimo possibile con conduttori separati. Questa tecnica permette di escludere la resistenza parassita dei conduttori.\nIn casi particolari, tipicamente nella misura di conduttivit\u00e0 di soluzioni, occorre evitare che il circuito di alimentazione provochi fenomeni di elettrolisi, e di conseguenza, l'alterazione della soluzione o il danneggiamento degli elettrodi. La tecnica pi\u00f9 comune consiste nell'utilizzare come alimentatore un generatore in corrente alternata, da poche centinaia di Hz ad alcuni kHz."}
{"id": "827618", "revid": "287204", "url": "https://it.wikipedia.org/wiki?curid=827618", "title": "Dark", "text": ""}
{"id": "827624", "revid": "125793721", "url": "https://it.wikipedia.org/wiki?curid=827624", "title": "Nasale velare", "text": "La nasale velare \u00e8 una consonante, rappresentata con il simbolo [\u014b] nell'alfabeto fonetico internazionale (IPA). \u00c8 chiamata engma.\nCaratteristiche.\nLa consonante nasale velare sonora presenta le seguenti caratteristiche:\nOccorrenze.\nCinese cantonese.\nIn lingua cantonese:\nCinese mandarino.\nIn lingua mandarina:\nCoreano.\nIn lingua coreana:\nFinlandese.\nIn lingua finlandese tale fono \u00e8 reso con la grafia :\nGaliziano.\nIn lingua galiziana tale fono \u00e8 reso con la grafia o finale, altrimenti valgono le stesse regole dell'italiano:\nGiapponese.\nIn lingua giapponese:\nIn alcuni dialetti orientali del Giappone si trova anche:\nGreco.\nIn lingua greca moderna e antica tale fono \u00e8 reso nell'alfabeto greco, se raddoppiato o seguito da o \nLao.\nIn lingua lao \u00e8 rappresentata dalla grafia \nInglese.\nIn lingua inglese tale fono \u00e8 reso con la grafia ; in posizione finale di parola assume valore di fonema, in quanto si oppone a con valore distintivo, come nella coppia minima \"sun\" \"sole\" ~ \"sung\" \"cantato\":\nItaliano.\nIn italiano la nasale velare \u00e8 un allofono del fonema , e ricorre davanti a un'altra consonante velare, cio\u00e8 i foni e . Nell'Italia settentrionale (Liguria, Piemonte, Veneto) la lettera \"n\" pu\u00f2 essere pronunciata in questo modo anche alla fine della parola oppure seguita da qualsiasi consonante (\"tanto\" ). Se una parola terminante in \"n\" \u00e8 seguita da una in e , la \"n\" finale sfuma in /\u014b/.\nEsempi:\nNorvegese.\nIn lingua norvegese tale fono \u00e8 reso con la grafia :\nPiemontese.\nIn lingua piemontese tale fono \u00e8 reso con la grafia in finale di parola o prima di una consonante, oppure con prima di una vocale:\nPolacco.\nIn lingua polacca tale fono \u00e8 reso con la grafia seguita da una velare: \nSeri.\nIn lingua seri tale fono \u00e8 reso con la grafia :\nSiciliano.\nNella lingua siciliana il gruppo \"ng\" assume tale pronuncia velare. Esempi:\nSpagnolo.\nIn lingua spagnola tale fono \u00e8 reso con la grafia ; valgono le stesse regole che per l'italiano:\nTedesco.\nIn lingua tedesca tale fono \u00e8 reso con la grafia :\nThailandese.\nIn lingua thailandese \u00e8 rappresentata dalla grafia \nVeneto.\nIn lingua veneta tale fono \u00e8 reso con la grafia in finale di parola o prima di una consonante. In Veneto e in Ligure tale fono \u00e8 presente non solo prima delle occlusive velari (C e G) ma seguito anche da qualsiasi altra consonante o alla fine della parola, anche prima delle occlusive bilabiali (P e B), dove le altre lingue impiegano la nasale bilabiale (M). In veneto il suono /\u0271/ non esiste ma \u00e8 sostituito da /\u014b/. Esempi:"}
{"id": "827625", "revid": "1921292", "url": "https://it.wikipedia.org/wiki?curid=827625", "title": "Erminia Mazzoni", "text": "Consigliere provinciale di Benevento, \u00e8 stata eletta dalla Camera dei deputati nella XIV legislatura nelle liste della Casa delle Libert\u00e0, in quota Centro Cristiano Democratico, e nella XV nelle liste dell'UDC. Nel 2009 \u00e8 stata eletta al Parlamento europeo nelle liste del Popolo della Libert\u00e0.\nBiografia.\nLaureata in giurisprudenza presso l'Universit\u00e0 degli studi di Roma \"La Sapienza\" (specializzazione in diritto delle organizzazioni internazionali presso l'ISTUD di Roma) ha svolto la professione di avvocato, dividendosi tra la Campania e il Lazio. Ha inoltre conseguito il diploma di interprete e traduttore, e completato un corso di specializzazione per interprete e traduttore parlamentare nelle lingue inglese e tedesco con indirizzo tecnico-giuridico.\nAttivit\u00e0 politica.\n\u00c8 stata consigliere regionale in Campania dal 1995 al 2000. Ha fatto parte della delegazione della Regione Campania negli USA per gli incontri bilaterali sui sistemi federali internazionali. \u00c8 stata: segretario provinciale UDC di Benevento nel 1996-97 e 1998-99, vicecommissario regionale del CCD dal 1998, presidente nazionale del CCD-Donne e componente del b\u00fcro politico PPE Donne.\nElezione a deputato.\nAlle elezioni politiche del 2001 \u00e8 candidata alla Camera dei Deputati, in quota CCD, nel collegio uninominale n\u00b010 (Ariano Irpino), sostenuta dai partiti della \"Casa delle Libert\u00e0\" (FI, AN, CCD-CDU ed altri minori), risultando vincitrice e venendo eletta deputata della XIV Legislatura.\nNel 2002, con lo scioglimento del Centro Cristiano Democratico, aderisce all'Unione di Centro, di cui \u00e8 vicesegretario nazionale dall'ottobre 2005 al giugno 2007; ha inoltre fatto parte della direzione e del consiglio nazionale e fino al 2008 ne \u00e8 stata responsabile nazionale del dipartimento giustizia.\nAlle successive elezioni politiche del 2006 \u00e8 ricandidata alla Camera dei Deputati, nella \"circoscrizione Campania 2\", nelle liste dell'Unione di Centro (in quarta posizione), venendo rieletta deputata della XV Legislatura.\nAlle elezioni politiche del 2008 \u00e8 candidata al Senato della Repubblica, in \"regione Campania\", nelle liste dell'Unione di Centro (in seconda posizione, dietro a Ciriaco De Mita), tuttavia non viene eletta in quanto il partito non supera la soglia di sbarramento dell'8% a livello regionale.\nNel 2008 \u00e8 inoltre stata la candidata dell'Unione di Centro alla carica di presidente della provincia di Benevento, ottenendo il 6,36% dei voti; dato in crescita rispetto alle precedenti elezioni provinciali, diversamente da quanto accaduto a livello nazionale.\nEuroparlamentare.\nNel 2009 lascia l'UDC ed entra nel Popolo della Libert\u00e0, partito con cui \u00e8 candidata al Parlamento Europeo nella circoscrizione Italia Meridionale: viene eletta eurodeputata con oltre 120.000 preferenze, risultando tra i candidati pi\u00f9 votati.\nAl Parlamento Europeo \u00e8 stata Presidente della Commissione per le petizioni.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra di Angelino Alfano, partito che lascer\u00e0 nel 2014, quando non si ricandida alle elezioni europee di quell'anno.\nIn occasione delle elezioni regionali in Campania del 2015, insieme ad altri fuoriusciti del centro-destra (tra cui il senatore Vincenzo D'Anna e l'ex deputato Arturo Iannaccone), sostiene il candidato del centro-sinistra Vincenzo De Luca, a discapito del candidato ufficiale del centro-destra Stefano Caldoro.\nAlle elezioni amministrative del 2016 a Benevento sostiene Clemente Mastella, candidato del centro-destra; in seguito alla vittoria di quest'ultimo, il 29 giugno 2016 viene nominata Vicesindaco di Benevento, assumendo anche le deleghe alle istituzioni europee, nazionali e regionali, alla programmazione comunitaria e fondi europei, alla legalit\u00e0 e trasparenza. Lascer\u00e0 l'incarico in giunta il 10 giugno 2017, in seguito a dissidi con il Sindaco Mastella.\nAlle elezioni regionali del 2020 \u00e8 candidata al Consiglio regionale, coma capolista in provincia di Napoli di \"Campania Libera\", lista civica a sostegno del candidato di centro-sinistra Vincenzo De Luca, ma non viene eletta."}
{"id": "827629", "revid": "1305772", "url": "https://it.wikipedia.org/wiki?curid=827629", "title": "GOA", "text": ""}
{"id": "827650", "revid": "18397", "url": "https://it.wikipedia.org/wiki?curid=827650", "title": "The Fourth Legacy (album)", "text": ""}
{"id": "827651", "revid": "287204", "url": "https://it.wikipedia.org/wiki?curid=827651", "title": "Achille pi\u00e8 veloce", "text": "Achille pi\u00e8 veloce \u00e8 un romanzo di Stefano Benni, edito da Feltrinelli nel 2003. Bestseller in patria, \u00e8 stato tradotto in numerose lingue tra cui francese, tedesco e olandese\nTrama.\nUlisse Isolani \u00e8 uno scrittore e lettore per una piccola casa editrice di sinistra sull'orlo del fallimento, che deve combattere la concorrenza della grande casa editrice Mondial di propriet\u00e0 del cosiddetto Duce, proprietario anche di giornali, televisioni e di una squadra di calcio. In piena crisi creativa, dopo aver scritto un solo libro Ulisse si dedica a valutare per la casa editrice ci\u00f2 che chiama \"scrittodattili\", i racconti inviati da aspiranti scrittori di successo.\nIn sostanza \u00e8 un uomo di mezza et\u00e0 che, nonostante qualche delusione sul lavoro e ripetuti colpi di sonno, pu\u00f2 dirsi felice. \u00c8 innamorato di Pilar, una bellissima immigrata sudamericana senza permesso di soggiorno, anche se Ulisse non esita a tradirla. Tutto cambia quando Ulisse riceve la lettera da Achille, che come lui ha un nome omerico, vero protagonista e personaggio centrale del libro. Achille \u00e8 un giovane paralizzato a causa di un'orrenda malformazione, che trova i suoi unici momenti di sfogo nella lettura.\nL'incontro fra Ulisse e Achille, richiesto da quest'ultimo, porta conseguenze inaspettate. Nella stanza di Achille dove questi pu\u00f2 comunicare con Ulisse solo scrivendo su un particolare computer, i due stringono una fortissima amicizia, che cambier\u00e0 totalmente la vita di entrambi.\nSignificati.\n\"Achille pi\u00e8 veloce\" \u00e8 il tentativo, da parte dell'autore, di celebrare l'eroico che ci investe nel quotidiano. Un tipo di eroismo diverso da quello a cui siamo abituati vedendo la televisione o gli altri media. Achille infatti \u00e8 un eroe per la dignit\u00e0 con cui affronta la sua sfortunata situazione, per il suo umorismo che non lo abbandona mai nonostante tutto e per la sua voglia di vivere. \nBenni ha inoltre dichiarato che il personaggio di Achille rappresenta s\u00e9 stesso, dal momento che in lui c'\u00e8 \u00abtutto quello che io trovo vivo e vitale, che mi ha fatto diventare uno scrittore\u00bb.\nCollegamenti esterni.\n\"Stefano Benni su Treccani.it\""}
{"id": "827654", "revid": "92723", "url": "https://it.wikipedia.org/wiki?curid=827654", "title": "Alachis", "text": "Biografia.\nDuca di Trento, ariano, si pose a capo della ribellione dei Longobardi delle regioni nord-orientali del Regno longobardo (l'Austria, secondo la terminologia del tempo) contro re Pertarito, intorno al 680. Probabilmente fu l'associazione al trono del figlio di Pertarito, Cuniperto, a far divampare una rivolta che opponeva le istanze guerriere e religiose di una parte ancora consistente dei Longobardi (pagani, ariani o aderenti allo Scisma tricapitolino) alla politica dinastica, filo-cattolica e di pacificazione portata avanti dalla dinastia Bavarese incarnata da Pertarito e Cuniperto.\nPaolo Diacono tace sulla sua religione ma \u00e8 evidente la sua affiliazione all'arianesimo in base anche al non celato disprezzo che nutriva per il clero, una classe sociale di valori totalmente diversi rispetto a quello dei guerrieri longobardi e legati, come naturale, alla dinastia cattolica.\nAlachis, nel 678 circa, attacc\u00f2 il conte dei Bavari (a cui loro davano il titolo di gravione) che dominava su Bolzano e altri castelli e lo sconfisse. Questo attacco era forse diretto a colpire dei possibili alleati cattolici della dinastia bavarese, anch'essi cattolici. Esaltato dalla vittoria, si ribell\u00f2 al proprio sovrano e si fortific\u00f2 nel castello di Trento. Perctarito lo assedi\u00f2, ma venne sconfitto in una sortita che distrusse il suo accampamento e fece fuggire il re. Alachis era tuttavia legato da vincoli di amicizia al coreggente grazie alle quali salv\u00f2 pi\u00f9 volte Alachis dalle condanne a morte del padre. Egli quindi intercedette presso il sovrano allo scopo di raggiungere un accordo: Cuniperto insistette presso il padre per far s\u00ec che cedette ad Alachis del ducato di Brescia, sicuro che in futuro il duca sarebbe stato prezioso per s\u00e9, nonostante il padre lo avesse avvertito che lui sarebbe stato la sua rovina. La vicenda di Alachis costituisce l'unico caso di attribuzione di due ducati in una sola persona.\nQuando, nel 688, Cuniperto succedette a Pertarito, la ribellione divamp\u00f2 nuovamente. Alachis, spalleggiato dai bresciani Aldone e Grausone, approfitt\u00f2 di un'assenza del re per occupare Pavia, capitale del regno, e costringere Cuniperto a rifugiarsi sull'isola Comacina. Il governo di Alachis si dimostr\u00f2 per\u00f2 presto oppressivo e tirannico alienandogli cos\u00ec l'appoggio popolare, soprattutto per la sua politica ostile alla Chiesa cattolica e orientata a favore degli ariani. A seguito di un'incomprensione, Aldone e Grausone, convinti che Alachis era intenzionato a tradirli, convinsero Alachis ad andare a cacciare e di lasciargli la gestione del regno al suo posto, promettendogli la testa dello stesso re. Riuscirono quindi a convincerlo e lo allontanarono da cos\u00ec da Pavia. I due andarono sull'isola di Comacina, ottennero il perdono del re e gli promisero di aprirgli le porte di Pavia.\nAlachis, ormai scalzato dalla capitale, pass\u00f2 per Piacenza e and\u00f2 nella parte orientale attraversando l'Adda. Qua assoggett\u00f2 le citt\u00e0 con la diplomazia o la forza: Vicenza venne presa con la forza e costretta a legarsi ad Alachis, in seguito occup\u00f2 Treviso. Alachis, accampato nei pressi del ponte del Livenza, nascosto nel bosco di Capulano, a quarantotto miglia da Cividale e sulla strada che andava verso Pavia, costrinse gli uomini friulani, che marciavano in ordine sparso e che volevano unirsi a Cuniperto, a giurargli fedelt\u00e0, intercettandoli quando erano isolati e facendo attenzione che nessuno potesse tornare indietro ad avvertire gli altri guerrieri in marcia.\nNel 689 Cuniperto, grazie al sostegno della popolazione e del clero cattolici, fu in grado di allestire un esercito con il quale affront\u00f2 l'usurpatore nella battaglia di Coronate, combattuta nella piana tra Trezzo e Cornate d'Adda, lungo il fiume che segnava il confine tra Austria e Neustria. Alachis, , fu sconfitto e trucidato al termine della battaglia. La sua testa venne mozzata, le sue ginocchia spezzate e il suo cadavere rimase mutilato e informe. I friulani non intervennero a favore di nessuno dei due contendenti, ritornando in Friuli.\nAldone e Grausone.\nDopo la ribellione, Cuniperto progett\u00f2, assieme al suo \"marpahis\", di assassinare Aldone e Grausone. Secondo una legenda popolare riportata da Paolo Diacono, i due vennero avvertiti da uno spirito maligno a cui, mentre era sotto forma di moscone, il re aveva mozzato una zampa con un coltello nel tentativo di ucciderlo. Lo spirito allora venne incontro ai due nei pressi della basilica di San Romano mentre stavano per recarsi a palazzo nelle vesti di uno zoppo, che aveva un piede troncato e una gamba di legno fino al ginocchio. I due quindi si rifugiarono nella basilica nei loro pressi. Quando il re re lo venne a sapere, accuso il suo \"marpahis\" di aver trapelato il complotto, ma egli si difese dicendo che era sempre stato accanto a lui e non aveva mai avuto nessuno occasione di far trapelare qualcosa. Attraverso un messaggero che faceva da tramite tra i due e il re, Aldone e Grausone rivelarono, in cambio del perdono, chi li aveva informati. Il re comprese quindi che il moscone era in realt\u00e0 uno spirito maligno. Egli quindi perdon\u00f2 i due e li tratt\u00f2 da l\u00ec in avanti come suoi fedeli. Essi vennero sepolti in San Pietro di Beolco a Olgiate Folgora, forse in origine chiesa privata della famiglia: la struttura tombale e il corredo della sepoltura sono per\u00f2 oggi dispersi, ma \u00e8 sopravvissuta l'iscrizione tombale, spezzata in pi\u00f9 parti e reimpiegati nel muro di facciata dell'attuale edificio."}
{"id": "827655", "revid": "74851", "url": "https://it.wikipedia.org/wiki?curid=827655", "title": "Endl\u00f6sung der Judenfrage", "text": ""}
{"id": "827662", "revid": "1305772", "url": "https://it.wikipedia.org/wiki?curid=827662", "title": "GOL", "text": ""}
{"id": "827675", "revid": "1543377", "url": "https://it.wikipedia.org/wiki?curid=827675", "title": "Carlos Hathcock", "text": "Fu il soggetto di alcune biografie: \"Marine Sniper\" e \"Silent Warrior\", di Charles W. Henderson; la terza \u00e8 la biografia \u201cautorizzata\u201d dal titolo \"White Feather: Carlos Hathcock USMC Scout Sniper an Authorized Biographical Memoir\" di Roy F. &amp; Norman A. Chandler.\nBiografia.\nGiovinezza e arruolamento nel corpo dei Marine.\nNacque a Little Rock, in Arkansas, il 20 maggio 1942 e dopo la separazione dei suoi genitori trascorse la giovinezza nelle zone rurali con sua nonna. Gi\u00e0 in tenera et\u00e0 cominci\u00f2 ad appassionarsi al tiro a segno e alla caccia, in molti casi per aiutare a sfamare la famiglia. Durante alcune battute di caccia nelle foreste col cane, Hathcock immagin\u00f2 di essere un soldato che combatteva i giapponesi con una carabina Mauser a cui suo padre accorci\u00f2 la calciatura e che disattiv\u00f2, reduce della prima guerra mondiale. La maggior parte delle battute di caccia le svolse armato di un fucile calibro.22 J. C. Higgins.\nDesideroso di servire nelle forze armate americane, il 20 maggio 1959, all'et\u00e0 di diciassette anni, Hathcock si arruol\u00f2 volontario nei Marines degli Stati Uniti. Il 10 novembre 1962, durante il servizio militare, Hathcock si spos\u00f2 con Jo Winstead, che gli diede immediatamente un figlio, Carlos Norman Hathcock III.\nVinse diversi campionati di tiro dalla distanza, tra cui la prestigiosa Wimbledon Cup, il pi\u00f9 ambito premio americano di tiro dalla distanza, nel 1965. Un anno dopo fu inviato in Vietnam.\nCecchino in Vietnam.\nRiconosciuto come il pi\u00f9 brillante cecchino del Corpo dei Marine, Hathcock ha all'attivo 93 vittime confermate tra nordvietnamiti e Viet Cong, di cui una dalla distanza di 2286\u00a0m (2500 iarde). Si stima che la cifra reale, comprese le non confermate, sia attorno alle cento vittime. Fu secondo solo a Chuck Mawhinney, altro tiratore scelto del corpo dei Marine. Il Vietnam del Nord mise una taglia di 30.000 dollari sulla testa di Hathcock: per un qualunque altro cecchino americano il premio era sui 2000 dollari.\nI Viet Cong e i soldati nordvietnamiti lo soprannominarono \"Long Tra'ng du'Kich\", \"Il cecchino dalla penna bianca\", per la piuma bianca che teneva sul cappello mimetico.\nDurante una missione dovette strisciare per circa un chilometro nell'arco di tre giorni e tre notti. Carlos raccont\u00f2 poi che un soldato nemico (o \"hamburger\", come li chiamava lui) \u00abappena dopo il tramonto\u00bb, quasi gli cammin\u00f2 sopra mentre lui era sdraiato in un prato, perfettamente mimetizzato con la vegetazione.\nLa carriera di Hathcock giunse ad una fine fuori Khe Sanh nel settembre 1969, quando il suo veicolo anfibio LVTP 5 incapp\u00f2 in una mina anticarro. Hathcock salv\u00f2 dal veicolo in fiamme sette marines. Scamp\u00f2 con oltre 90% del corpo ustionato, di cui il 43% con ustioni di terzo grado. Fu evacuato presso il Brooke Army Medical Center in Texas ove sub\u00ec 13 innesti di pelle. Le ferite non gli permisero di ritornare in battaglia. Quando gli dissero che sarebbe stato raccomandato per la Medaglia d'argento, rifiut\u00f2 dichiarando di aver fatto solo il proprio dovere. Trent'anni dopo gli fu assegnata la stella d'argento, terzo riconoscimento militare statunitense in ordine d'importanza, per il coraggio dimostrato nell'incidente.\nA proposito della propria carriera di tiratore scelto, nel suo libro Hathcock dichiar\u00f2: \u00abMi piace sparare e amo la caccia. Ma non mi \u00e8 mai piaciuto uccidere qualcuno. \u00c8 il mio lavoro. Se non li avessi presi, quei bastardi avrebbero ucciso molti dei nostri ragazzi vestiti da Marines. \u00c8 il mio modo di vedere la cosa\u00bb.\nLa vita da civile.\nUna volta tornato al servizio attivo, Hathcock collabor\u00f2 alla creazione di una scuola per esploratori e cecchini presso la base di Quantico in Virginia. Nel 1975 gli fu diagnosticata la sclerosi multipla, malattia che colpisce il sistema nervoso. Rimase nei Marines, ma continu\u00f2 a peggiorare finch\u00e9 non fu costretto al congedo 55 giorni prima dei venti anni di servizio, che gli avrebbero dato la possibilit\u00e0 di ricevere una pensione pari alla met\u00e0 dello stipendio. Congedato per motivi di salute, ricevette il 100% dei punti di invalidit\u00e0.\nDopo il congedo forzato cadde in depressione perch\u00e9 riteneva di essere stato cacciato dal corpo dei Marine, convinzione che in seguito corresse. Durante il periodo di depressione, la moglie quasi lo abbandon\u00f2 per il suo stato mentale. In seguito Hathcock si appassion\u00f2 alla pesca di squali in voga a Quantico, cosa che lo fece uscire dalla depressione. Inoltre visit\u00f2 spesso la scuola per tiratori scelti di Quantico e, data la sua fama e il suo stato di servizio, fu sempre accolto da studenti ed istruttori come un mito (\"Larger than life\").\nHathcock una volta disse di essere sempre sopravvissuto grazie all'abilit\u00e0 di \u00abchiudersi nella bolla\u00bb, di mettersi in uno stato di \u00abtotale, completa, assoluta concentrazione\u00bb sul proprio equipaggiamento, sull'ambiente in cui ogni soffio di vento ed ogni foglia significa qualcosa e da ultimo sulla propria preda.\nDopo la guerra un amico fece leggere ad Hathcock un passaggio scritto da Ernest Hemingway: \u00abSicuramente non esiste caccia come la caccia all'uomo; quelli che hanno cacciato abbastanza a lungo un uomo armato e hanno apprezzato questa esperienza, non si interesseranno mai pi\u00f9 a nient'altro\u00bb. Hathcock poi scrisse: \u00abAveva capito perfettamente: \u00e8 la caccia, non l'uccisione in s\u00e9\u00bb.\nCarlos Hathcock mor\u00ec a 56 anni il 23 febbraio 1999 a Virginia Beach, Virginia. \u00c8 stato sepolto al Woodlawn Memorial Gardens di Norfolk, Virginia.\nEredit\u00e0.\nHathcock rimane tra le leggende del Corpo dei Marine. Il \u201cGunnery Sergeant Carlos Hathcock Award\u201d \u00e8 assegnato ogni anno al Marine che fa di pi\u00f9 per far progredire l'addestramento alla mira. Esiste anche un campo di tiro intitolato ad Hathcock presso Camp Lejeune in Carolina del Nord.\nNel 1967 stabil\u00ec il record di tiro dalla distanza: con una mitragliatrice Browning M2 caricata con cartucce BMG.50 e corredata di un'ottica telescopica, colp\u00ec il proprio obiettivo (un nordvietnamita che trasportava armi) ad una distanza di 2286\u00a0m (2500 iarde). Hathcock fu uno dei tanti ad utilizzare la Browning M2 come un'arma di precisione, il che contribu\u00ec a portare al successo la BMG.50 nel tiro dalla distanza sia contro l'uomo che contro apparecchiature.\nIl record rimase fino al 2002, quando fu superato da una squadra canadese di tre tiratori scelti durante l', guidata dal primo caporale maggiore Graham Ragsdale della PPCLI (\"Princess Patricia's Canadian Light Infantry\"), e il record fu ritoccato dal caporale Rob Furlong con un colpo dalla distanza di 2430\u00a0m (2657 iarde) sparato con un fucile di precisione McMillan TAC-50 che uccise un combattente talebano.\nDurante un episodio della quarta serie di \"Mythbusters\" (trasmissione di Discovery Channel durante la quale esperti di effetti speciali \u201cmettono alla prova\u201d varie leggende metropolitane) i conduttori Adam Savage e Jamie Hyneman cercarono di testare la possibilit\u00e0 di sparare attraverso l'ottica di un altro fucile, riferendosi al caso confermato occorso ad Hathcock in cui uccise un tiratore scelto nordvietnamita colpendo l'ottica del fucile del nemico. I due conduttori dichiararono smascherato (\u201cbusted\u201d) il caso, perch\u00e9 non riuscirono nell'impresa nonostante i mezzi a loro disposizione: non replicarono le esatte condizioni di tiro, e non tennero in considerazione il carico esatto di polvere da sparo, il peso del proiettile, la velocit\u00e0 iniziale, l'angolo e nemmeno le variazioni di pressione e temperatura dell'aria. Durante la trasmissione comunque ammisero di non aver utilizzato la stessa ottica di Hathcock e stabilirono che in condizioni ideali e con un po' di fortuna il colpo sarebbe stato possibile. In seguito ripetendo l'esperimento con un puntatore dell'epoca e dei proiettili altamente perforanti riuscirono a perforare un cranio di gel balistico attraverso il mirino, dichiarando plausibile la storia di Hathcock."}
{"id": "827677", "revid": "117874078", "url": "https://it.wikipedia.org/wiki?curid=827677", "title": "Love Box", "text": "Love Box, pubblicato nel 2007, \u00e8 una raccolta della cantante italiana Mina.\nQuesta raccolta non \u00e8 inclusa nella discografia sul sito ufficiale minamazzini.com.\nIl disco.\nCofanetto con scatola di cartone rosso, contenente 3 CD ciascuno in busta separata, si tratta dell'ennesima raccolta di materiale gi\u00e0 pubblicato dal 1969 al 1985. Non contiene inediti."}
{"id": "827679", "revid": "63716", "url": "https://it.wikipedia.org/wiki?curid=827679", "title": "Yara-ma-ya-who", "text": ""}
{"id": "827682", "revid": "1305772", "url": "https://it.wikipedia.org/wiki?curid=827682", "title": "GOO", "text": "Personaggi.\nGoo-personaggio immaginario della serie animata di Daniel Tiger"}
{"id": "827683", "revid": "6923", "url": "https://it.wikipedia.org/wiki?curid=827683", "title": "Moon Knight", "text": "Moon Knight, il cui vero nome \u00e8 Marc Spector, \u00e8 un personaggio immaginario dei fumetti, creato da Doug Moench (testi) e Don Perlin (disegni) pubblicato dalla Marvel Comics. Appare per la prima volta (in un racconto in due parti) sulle pagine di \"Werewolf by Night\" (prima serie) n. 32 (agosto 1975). Lotta contro gli infernali.\nIl sito web IGN ha inserito il personaggio alla 89\u00aa posizione nella classifica dei cento maggiori eroi della storia dei fumetti.\nIn italiano \u00e8 stato inizialmente presentato con il nome Lunar.\nMarc Spector ha usato tre nomi falsi per non rivelare la propria vera identit\u00e0: Jake Lockley, Steven Grant, Yitzak Topol.\nBiografia del personaggio.\nOrigini.\nNato a Chicago, Illinois, Marc Spector diventa un mercenario, un marine e un pugile. Nella sua vita incontra il pilota francese Jean-Paul DuChamp, che diverr\u00e0 presto suo amico. Marc inizia a lavorare per un mercenario di nome Raoul Bushman in Egitto, con un gruppo formato dal dottor Peter Alraune e da sua figlia Marlene. Durante la spedizione, nella quale viene ritrovata anche la statua del dio egiziano Khonshu, Bushman uccide il dr. Alraune. Anche Spector viene lasciato in fin di vita nel caldo deserto dell'Egitto.\nRaccolto dagli egiziani e portato al cospetto della statua di Khonshu, Spector apparentemente muore. Khonshu gli appare in una \"visione\" e gli chiede di divenire un dio guerriero sulla terra. Una seconda chance che Spector accetta e, dopo aver sconfitto Bushman, decide di tornare in America insieme a Marlene Alraune, a \"Frenchie\" (il nomignolo che ha dato al suo amico Jean-Paul DuChamp) e alla statua di Khonshu. Decide di diventare un vigilante, creandosi un costume e delle armi, e acquisendo il nome di battaglia di \"Moon Knight\".\nDopo esser tornato negli Stati Uniti, Spector decide d'investire il denaro accumulato quand'era un mercenario, facendo una fortuna. Nel corso del tempo Spector si crea numerose identit\u00e0 come quella del milionario Steven Grant e quella del tassista Jake Lockley.\nIn \"Werewolf by Night\" n. 32 viene supplicato dal Comitato di uccidere Jack Russell, ovvero Licantropus.\nIl pugno di Khonshu.\nNella miniserie \"Fist of Khonshu\" del 1985, Spector viene telepaticamente convocato in Egitto dal dio Khonshu. Qui riceve in dono un grande arsenale di armi, tutte rappresentate come delle Lune, e originariamente create da Occhio di Falco. Khonshu entra nel corpo di Spector, donandogli una super-forza che beneficia della luna. Entra nei Vendicatori della Costa Ovest e instaura una relazione con Tigra. Durante una battaglia Khonshu viene espulso dal corpo di Moon Knight e quest'ultimo gli dice che lui non \u00e8 \"il tipo che entra\" nei Vendicatori. Per questo Moon Knight abbandona il gruppo e si riunisce insieme ai suoi vecchi amici. Muore in battaglia, ma viene resuscitato dalla statua di Khonshu.\nMarc Spector: Moon Knight.\nDopo \"Fist of Khonshu\" viene pubblicata una nuova serie, che presenta il socio teenager del protagonista, Jeff Wilde alias \"Midnight\". Egli \u00e8 il figlio di \"Midnight Man\", un supercattivo delle prime storie. Il ragazzo \u00e8 stato trasformato in cyborg ed \u00e8 rimasto ucciso sulle pagine di \"Amazing Spider-Man\".\nIn una storia Spector combatte suo fratello Randal intento a divenire Moon Knight. In quell'occasione Marc scopre che Khonshu non \u00e8 il dio della vendetta ma della giustizia. In altre storie Spector presenta un suo nuovo costume fatto di adamantio. In queste storie DemoGoblin cerca di possederlo e, grazie all'aiuto di Mr. Fantastic e del Dottor Strange, Spector riesce a rimuovere il parassita.\nLa serie termina bruscamente con la morte di Spector, deciso a salvare chi ama da un supercattivo computerizzato chiamato Seth e dal suo programma \"Zero Hour\".\nResurrection War.\nIl personaggio di Spector viene resuscitato nel 1998 da Doug Moench, Tommy Edwards e Robert Campanella. Nel 1999, invece, Moench e Mark Texeira lavorano su una nuova miniserie chiamata \"High Strangeness\" che viene candidata per il \"Comic Buyer's Guide Fan Award for Favorite Limited Series\".\nMoon Knight: quinta serie.\nNel 2006 il personaggio viene rilanciato dalla Marvel ad opera di Charlie Huston e David Finch, che ne narrano il ritorno come vigilante con modi duri e spietati come quelli del Punisher. In questa serie Marc Spector \u00e8 caduto in un grave stato di depressione, dovuto sia alla frattura delle ginocchia (che lo ha costretto su una sedia a rotelle per un lungo periodo), sia all'abbandono da parte della fidanzata Marlene, e ha assunto grandi quantit\u00e0 di antidolorifici e di antidepressivi.\nTornato ad indossare il manto di Moon Knight a seguito di un'aggressione da parte del mercenario Taskmaster (ingaggiato da una misteriosa societ\u00e0 criminale), oggi Spector \u00e8 costantemente perseguitato da una visione di Khonshu, che solo lui \u00e8 in grado di vedere e sentire, che lo invita ad essere sempre pi\u00f9 violento; se tale visione \u00e8 frutto della sua pazzia o se sia davvero uno spirito sovrannaturale non \u00e8 ancora stato chiarito.\nGli eventi narrati avvengono contemporaneamente a \"Civil War\"; vediamo infatti Capitan America avvicinarsi a Marc Spector, avvertendolo di non immischiarsi e dicendogli apertamente che non lo vuole sotto il suo comando perch\u00e9 lo ritiene ancor pi\u00f9 squilibrato di Frank Castle. Anche Tony Stark lo contatta, chiedendogli di chiamarlo nel caso Cap dovesse rifarsi vivo. Spector rifiuta l'offerta, mostrando chiaramente la sua disapprovazione alla registrazione ma decidendo di non schierarsi su nessuno dei due fronti.\nDopo un'iniziale neutralit\u00e0, per\u00f2, Marc Spector decide di arruolarsi tra gli eroi registrati, divenendo un eroe autorizzato.\nI suoi metodi violenti e l'uccisione di un noto criminale noto come Spettro Nero fanno s\u00ec che Stark lo sospenda e faccia di lui un ricercato.\nLe unit\u00e0 S.H.I.E.L.D. tuttavia non riescono a catturarlo, per cui la Commissione per le attivit\u00e0 superumane decide di affidare la cattura di Moon Knight a Norman Osborn e i suoi Thunderbolts.\nMoon Knight resiste agli attacchi di Moonstone, Venom e lo Spadaccino, ma quando \u00e8 Bullseye a dargli la caccia, capisce che il governo non vuole solo catturarlo ma ucciderlo, cos\u00ec decide di simulare la propria morte, facendo saltare in aria il suo covo, dove si stava tenendo il duello con il letale cecchino.\nSia Stark che Osborn dichiarano alle telecamere della morte di Moon Knight, ma Frenchie, suo amico ed ex socio, confida a Marlene Arlune, ex amante di Marc, che a morire \u00e8 stato Marc Spector, ma Jake Lockley (una delle sue numerose identit\u00e0) \u00e8 ancora vivo: difatti, l'ex Moon Knight si \u00e8 ritirato in Messico, dove \u00e8 diventato un vigilante violento e sanguinario che scarica la sua rabbia sulla criminalit\u00e0.\nMoon Knight: sesta serie/Vol.6 (2014-2015).\nNel maggio 2014 (data di copertina) viene lanciata una sesta serie sul personaggio, accreditata anche come \"Moon Knight(2014)\", questo nell'ambito dell'iniziativa editoriale \"All-New Marvel Now\". La serie dura 17 numeri e chiude nell'estate 2015. Viene suddivisa in tre story-arc, il primo (nn. 1-6) \u00e8 scritto da Warren Ellis e disegnato da Declan Shalvey, il secondo da Brian Wood (testi) e Greg Smallwood - Giuseppe Camuncoli (matite), il terzo da Cullen Bunn (testi) e German Peralta - Rock Ackins (matite). Ellis decide di costruire un ciclo di storie autoconclusive, che affrontano per\u00f2 diversi aspetti e capacit\u00e0 del Cavaliere Bianco qui presentato in veste di vigilante che collabora con la polizia grazie all'amicizia con il detective Flint. Nelle sei storie sceneggiate da Ellis Moon Knight si presenta come il protettore dei viaggiatori notturni, uno degli aspetti fondamentali del Dio Konshu, suo presunto creatore e che si manifesta a Marc Spector chiamandolo figlio. Ci sono avventure a sfondo urbano dove deve dar la caccia ad un ex membro dello Shield divenuto serial killer, o quando deve fermare un cecchino che uccide i membri di quella che era la sua squadra speciale ora al soldo delle banche per poi arrivare a salvare una bambina rapita e fermare un poliziotto che \u00e8 ossessionato da lui volendone prenderne il posto. Non mancano due storie a sfondo mistico e legate alla mitologia del personaggio. In quella dal titolo \"Carillon\" (albo n. 3) deve sgominare una gang di fantasmi e per farlo deve indossare dei manufatti provenienti dall'antico Egitto utilizzando tra l'atro una maschera di ossa che riflette le fattezze con cui gli si manifesta Konshu. In quella dal titolo \"Sonno\" (albo n. 4) si dimostra invece in grado di sondare la dimensione dei sogni compiendo una sorta di viaggio astrale. Qui si trova ad affrontare l'eco dei sogni di una persona che \u00e8 morta e il cui cervello ha generato delle spore in grado di infettare i sogni di chi ne \u00e8 venuto a contatto. Oltre ad essere un guardiano di chi viaggia di notte per le strade, Moon Knight pu\u00f2 quindi anche proteggere dai pericoli che si nascondono in dimensioni che trascendono la realt\u00e0 e si manifestano nella dimensione onirica o inconscia.\nMoon Knight dal n.188 (dal 2017).\nNell'ottobre del 2017 viene lanciato il progetto \"Marvel Legacy\" con il quale viene ripristinata la numerazione originale di diverse serie storiche della casa editrice, in controtendenza con quanto fatto negli ultimi anni con la tendenza a rilanciare le serie sempre dal numero 1. \"Legacy\" tocca anche \"Moon Knight\" e dopo la chiusura del run di Jeff Lemire, il nuovo ciclo di storie di Max Bemis e Jacen Burrows parte con il n. 188 (data di copertina gennaio 2018). La numerazione tiene conto di tutte le serie e miniserie dedicate al personaggio a partire da \"Moon Knight\" n. 1 del 1980, albo di debutto della prima serie regolare dedicata al personaggio.\nIl primo story-arc del duo Bemis-Burrows vuole introdurre una nuova nemesi per il personaggio e questo nasce dall'idea di contrappore ad un simbolo dell'oscurit\u00e0/Luna, un'incarnazione della luce/Sole. La vicenda prende forma all'istituto Ravencroft dove viene ricoverato un uomo con l'ossessione per il fuoco, con il quale ha commesso diversi omicidi, il soggetto \u00e8 denominato \"Paziente 86\". La dottoressa che lo ha in cura cerca di controllare la sua ossessione spostando la sua attenzione verso lo studio della mitologia egiziana e il suo simbolismo. L'esperimento per\u00f2 non funziona e il paziente comincia a credere di essere l'incarnazione terrena del dio Amon-Ra, sviluppando poteri che gli permettono di controllare il fuoco in modo sovraumano. Si proclama \"Sun King\" e vuole far rinascere un culto solare. Dopo aver incendiato l'edificio dov'\u00e8 rinchiuso, torna libero e la sua ira si rivolge a Konshu (il suo supposto figlio secondo la mitologia). La sua colpa \u00e8 di aver creato un simbolo dell'oscurit\u00e0 quale \"Moon Knight\". Quest'ultimo si sta scontrando con un essere chiamato \"The Truth\" che spinge le persone al suicidio estrapolando dal loro inconscio le verit\u00e0 e le paure pi\u00f9 nascoste. Nel frattempo Sun King scopre che, una delle personalit\u00e0 di Marc Spector, ovvero Jack Lockey ha avuto una figlia da Marlene, e di cui Marc \u00e8 all'oscuro. Alleandosi con il criminale Bushman (una delle nemesi di Moon Knight), rapisce la bambina (di nome Diatrice) e la usa come esca per portare Moon Knight su un'isola dedicata al culto di Amon Ra, a cui d\u00e0 il nome di \"Island Ra\". In questo luogo i due si affrontano con un rituale che attinge sia alle energie psichiche che fisiche dei due combattenti. Moon Knight riesce a prevalere sia grazie al pensiero di avere una famiglia ma anche grazie al caos che alberga nella sua mente disturbata. Si appella a quello che definisce il \u00abpotere della pazzia\u00bb generando terrore in Sun King che perde la fede e la fiducia nelle sue capacit\u00e0, viene quindi sconfitto sia lui che i suoi seguaci. Marc Spector attribuisce la sua vittoria alla sua mancanza di certezze e di una fede certa in qualcosa di trascendente, persino lo stesso Konshu pu\u00f2 essere generato dal suo disturbo della personalit\u00e0, e non si pu\u00f2 far vacillare qualcuno che non crede in nulla, neppure nella sua stessa identit\u00e0.\nPoteri e abilit\u00e0.\nMoon Knight \u00e8 stato un pugile, un mercenario, un marine, un agente della CIA e persino un supereroe. E da ognuno di questi \"lavori\" Marc Spector ha acquisito qualcosa, come divenire bravo nel combattimento corpo a corpo, nelle arti marziali, uno stratega e un atleta a livello olimpionico. Quando c'\u00e8 la luna, Moon Knight sviluppa un fattore rigenerante, riuscendo a guarire anche ferite mortali, effetto che si amplifica con la luna piena: in un'occasione, con la luna piena, ha guarito diverse ferite di armi da fuoco in pochissimo tempo. Inoltre \u00e8 immune a molti veleni, droghe e tossine. Quando si trova nell'oscurit\u00e0, \u00e8 in grado di diventare invisibile.\nGrazie al suo divino protettore, quando la luna si alza nel cielo la forza, l'agilit\u00e0, i riflessi e la resistenza di Moon Knight aumentano a livelli sovrumani, in base alle fasi lunari e con la luna piena \u00e8 in grado di sollevare fino a 2 tonnellate. Anche senza il beneficio della luna Moon Knight possiede forza e agilit\u00e0 fuori dal comune. Grazie alle sue molteplici personalit\u00e0, Marc \u00e8 immune alla telepatia e agli attacchi psichici.\nArmi e gadget.\nMoon Knight ha numerose armi e gadget; alcuni di questi gli sono stati donati direttamente da Konshu e sono quasi tutti a foggia di luna. Egli ha cambiato costume un paio di volte, passando dal kevlar all'adamantio. Pu\u00f2 anche contare su un Mooncopter e un Angelwing come mezzi di trasporto.\nLe armi usate dall'eroe sono molte:\nMarlene Alraune.\nMarlene Alraune \u00e8 una delle pi\u00f9 fidate collaboratrici e l'amante di Moon Knight. \u00c8 stata ideata da Doug Moench (testo) e Don Perlin (disegni).\nLa sua prima apparizione avviene in \"Marvel Spotlight (prima serie)\" n. 28 (giugno 1976). Marlene Arlaune \u00e8 figlia dell'archeologo Peter Arlaune. Mentre i due sono impegnati in scavi in Sudan, che portano alla luce la tomba del faraone Seti II, vengono attaccati da un gruppo di mercenari capeggiati da Raoul Bushman. Peter viene ucciso mentre Marlene si salva grazie all'aiuto di uno dei mercenari, di nome Marc Spector, che tradisce il suo capo schierandosi dalla parte della ragazza. Proprio in questa occasione Spector viene ferito gravemente, si riprende grazie all'intervento divino di Khonshou, di cui diventa servitore e decide, ritornato negli Stati Uniti di diventare il giustiziere mascherato chiamato Moon Knight.\nInsieme con Jean-Paul DuChamp, Marlene lo aiuta nelle sue missioni e intreccia con lui una tormentata relazione sentimentale.\nLa ragazza \u00e8 preoccupata per il delicato equilibrio mentale di Spector, ossessionato dalla lotta al crimine e che arriva ad avere ben quattro differenti identit\u00e0 segrete. Sempre pi\u00f9 coinvolta, anche in maniera attiva, nelle imprese di Spector, diverse volte Marlene rischia anche la vita. Alla fine la ragazza decide di rompere il rapporto con Spector e diventa assistente sociale. Dopo un breve ritorno di fiamma, Marlene si rende conto che Spector non abbandoner\u00e0 mai la sua ossessione e lo lascia per sempre, scegliendo di sostenerlo solo come alleata.\nNella versione \"Ultimate\" Marlene \u00e8 una delle molteplici personalit\u00e0 di Moon Knight, con l'aspetto di una ragazzina di circa tredici anni, che dialoga e interagisce con Steven Grant e Jake Lockley, altre personalit\u00e0 di Spector.\nAltre versioni.\nMarvel 2099.\nMoon Knight \u00e8 apparso anche sulla linea Marvel 2099, ma in questo caso \u00e8 una donna.\nUltimate.\nIl personaggio ha fatto anche la sua comparsa nell'Universo Ultimate sulla testata \"Ultimate Spider-Man\". In origine, viene presentato come un criminale al servizio di Kingpin che si scontra spesso con l'Uomo Ragno e con Elektra. Il personaggio ha qualche differenza nell'aspetto rispetto a quello classico: armi pi\u00f9 vistose, non porta un cappuccio e ha la maschera nera.\nUna volta si \u00e8 battuto contro l'Uomo Ragno, Devil e Punisher; in quell'occasione Devil gli ha chiesto di entrare a far parte di un'organizzazione di supereroi che hanno il compito di sconfiggere Kingpin. In questa testata continua a permanere il mistero sulle sue origini.\nIl Marc Spector di questa realt\u00e0, ennesimo esperimento fallito di ricreare un super soldato, \u00e8 ancora pi\u00f9 squilibrato di quello classico; difatti \u00e8 affetto da personalit\u00e0 multiple, oltre a quella di Marc Spector, ha quella del milionario Steven Grant e persino quella di Marlene Alraune \u00e8 frutto della sua psiche: le sue personalit\u00e0 vanno spesso in conflitto tra di loro, causandogli seri problemi. Oltre a queste, in seguito ha assunto un quarto alter ego, quello di \"Ronin\", per poter infiltrarsi tra gli uomini di Kingpin senza destare sospetti. Dopo un tentativo fallito di assassinio da parte di Kingpin, si costituisce alla polizia rivelando la sua identit\u00e0 segreta, per incastrare Kingpin.\nHouse of M.\nIn \"House of M\" Moon Knight e Pugno d'acciaio vengono arruolati da Luke Cage e Occhio di Falco nella loro banda di \"Sapiens\", un gruppo di fuorilegge non-mutante.\nPubblicazioni.\nIl debutto su \"Werewolf by Night\" piacque, e a Moon Knight vennero dedicate un paio di storie su \"Marvel Spotlight\" numeri 28-29 (1976), scritte e disegnate dai suoi creatori.\nIn seguito, come di consueto, ebbe svariate apparizioni su testare regolari di altri personaggi (come \"Spectacular Spider-Man\" numeri 22-23 o \"Defenders\" numeri 48-50), e guadagn\u00f2 anche un suo spazio su alcuni numeri di \"Hulk!\" (nn. 11-15, 17-18, 20-21 - 1978-1979), prima che gli venisse dedicata una serie regolare nel 1981.\nDi seguito le serie e/o miniserie dedicate al personaggio, prima di ognuna \u00e8 indicata la numerazione degli albi per aggregazione, accreditata ufficialmente dal progetto \"Marvel Legacy\":"}
{"id": "827689", "revid": "430", "url": "https://it.wikipedia.org/wiki?curid=827689", "title": "Craven cottage", "text": ""}
{"id": "827700", "revid": "116059344", "url": "https://it.wikipedia.org/wiki?curid=827700", "title": "Ditloide", "text": "Il Ditloide \u00e8 un gioco enigmistico in cui si deve indovinare una frase molto comune avendo a disposizione solo i numeri, i connettivi (congiunzioni, articoli, preposizioni) e le iniziali delle parole che formano la frase in questione. \nStoria.\nIl gioco \u00e8 stato pubblicato per la prima volta all'interno del libro \"AHA! A Puzzle Approach to Creative Thinking\" del 1975. Il suo autore, Morgan Whorty, ha dichiarato di aver avuto l'idea leggendo un grafitto sul muro di un bagno dell\"'University of Florida\" che era stato scritto in quella forma. Inizialmente il nome assegnatogli era \"Equation analysis test\" (test dell'analisi di equazioni), poich\u00e9 il gioco era stato pensato come test per misurare il livello di flessibilit\u00e0 mentale e di creativit\u00e0 di una persona. La popolarit\u00e0 del gioco arriver\u00e0 per\u00f2 solo dopo che Will Shortz pubblicher\u00e0 un articolo al riguardo sul Games Magazine del maggio-giugno 1981. \nL'attuale nome \"Ditloide\" \u00e8 un'italianizzazione dell'inglese \"ditloid\", nome che \u00e8 stato assegnato al test dal giornale Daily Express basandosi proprio su un esempio di ditloide:\nEsempi di ditloidi.\nUna delle regole base per la creazione di un Ditloide \u00e8 che dall'equazione linguistica sia possibile ricavare una sola frase precisa senza la possibilit\u00e0 di soluzioni alternative plausibili. Di seguito sono elencati alcuni esempi di ditloidi in lingua italiana:"}
{"id": "827701", "revid": "1776051", "url": "https://it.wikipedia.org/wiki?curid=827701", "title": "Francis Hughes", "text": "Storia.\nHughes era nato in una famiglia di tradizione repubblicana che possedeva una piccola fattoria vicino Bellaghy, nella zona meridionale della contea di Derry. Era il pi\u00f9 giovane di 10 fratelli, 4 maschi e 6 femmine.\nDopo essere stato picchiato a un posto di blocco da alcuni membri dell'Ulster Defence Regiment (UDR), decise di entrare nel movimento repubblicano. All'inizio si un\u00ec all'Official IRA ma, in disaccordo con il cessate-il-fuoco dell'organizzazione, cre\u00f2, insieme ad alcuni amici, una cellula indipendente che, nel 1973, entr\u00f2 nella Provisional IRA.\nFrancis, insieme a due suoi compagni, Ian Milne e Dominic McGlinchey, divenne in breve tempo una leggenda nei circoli repubblicani, nel South Derry prima e poi in tutta l'Irlanda del Nord. Ci sono decine di racconti su come Hughes, grazie al suo sangue freddo, sia riuscito a evitare la cattura in situazioni che sembravano senza speranza.\nPer cercare di arrestare Hughes, considerato responsabile della morte di almeno una dozzina di membri delle forze di sicurezza, la Royal Ulster Constabulary (RUC) decise di affiggere in pubblico dei manifesti con la sua foto e con quelle di Milne e McGlinchey.\nArresto.\nHughes venne arrestato il 17 marzo 1978 vicino Maghera, nella contea di Derry, dopo uno scontro a fuoco con due membri del SAS. Uno dei due soldati, David Jones, rimase ucciso mentre l'altro venne ferito. Anche Hughes era stato ferito gravemente alla gamba e all'alba, dopo alcune ore di ricerche, venne individuato in mezzo ad alcuni cespugli. Operato due volte nell'ospedale militare di Musgrave Park, a Belfast, rimase con una gamba pi\u00f9 corta dell'altra.\nUscito dall'ospedale dopo alcuni mesi, venne condannato all'ergastolo e mandato a Long Kesh dove si un\u00ec subito alla protesta dei detenuti.\nAlla fine del 1980 fu uno dei 30 detenuti che si unirono al primo sciopero della fame negli ultimi giorni di digiuno. Quando cominci\u00f2 il secondo sciopero Hughes venne scelto come secondo a digiunare, 15 giorni dopo Bobby Sands.\nIl 12 maggio 1981, dopo 59 giorni di digiuno, Francis Hughes mor\u00ec nell'ospedale del carcere. \u00c8 sepolto nel cimitero della chiesa di Saint Mary a Bellaghy accanto a suo cugino Thomas McElwee e a poca distanza dal suo vecchio amico Dominic McGlinchey.\nCuriosit\u00e0.\nA Francis Hughes \u00e8 dedicata la canzone \"The Boy From Tamlaghtduff\" del cantautore irlandese Christy Moore."}
{"id": "827706", "revid": "339392", "url": "https://it.wikipedia.org/wiki?curid=827706", "title": "Basilica Inferiore", "text": ""}
{"id": "827707", "revid": "1568601", "url": "https://it.wikipedia.org/wiki?curid=827707", "title": "Monte Tuscolo", "text": "Il Tuscolo \u00e8 una montagna di formazione vulcanica dei Colli Albani, in provincia di Roma, nel Lazio, nell'area dei Castelli Romani, ricadente per la maggior parte nel territorio del comune di Monte Porzio Catone, ed in parte nei territori di Grottaferrata, Frascati e Monte Compatri.\nPosto ad est del gruppo montuoso sulla linea di cresta che tra saliscendi vari raggiunge verso sud dopo qualche km Rocca Priora, l'intera montagna \u00e8 inclusa all'interno del perimetro del Parco regionale dei Castelli Romani ed \u00e8 tutelata dalla Comunit\u00e0 Montana Castelli Romani e Prenestini. \nRaggiungibile da Frascati, Monte Porzio Catone e Grottaferrata attraverso una salita di circa 5 km dalle medie pendenze in un'area circondata da boschi di leccio, castagno e quercia, in particolare, \u00e8 noto per essere sede degli scavi archeologici di Tusculum, antica citt\u00e0 pre-romana, romana e medioevale, oltre che luogo privilegiato di estrazione della pietra sperone del Tuscolo, oltre ad essere uno dei punti pi\u00f9 panoramici che guardano verso la citt\u00e0 di Roma, assieme a Monte Gennaro, Monte Guadagnolo e Monte Cavo."}
{"id": "827709", "revid": "287204", "url": "https://it.wikipedia.org/wiki?curid=827709", "title": "W\u00f6rthersee Stadion", "text": "Il W\u00f6rthersee Stadion, \u00e8 uno stadio situato a Klagenfurt, nella regione della Carinzia, in Austria.\nPer motivi di sponsor \u00e8 noto anche come \"Hypo Group Arena\".\nStoria.\nCostruito inizialmente con una capienza di posti, a novembre del 2005 sono stati avviati lavori di ampliamento per permettere la disputa di alcune partite di Euro 2008. Questo stadio \u00e8 stato infatti uno degli otto prescelti tra Austria e Svizzera per ospitare le sfide del torneo. Al termine di questi lavori, conclusi nel settembre 2007, il complesso poteva ospitare fino a spettatori. A questi lavori si aggiungono la costruzione di un parco sportivo, di un albergo e di un centro commerciale adiacenti allo stadio.\nDopo il campionato europeo \u00e8 diventato sede delle partite casalinghe dell'Austria K\u00e4rnten, in Bundesliga, mentre dall'estate 2010 ospita l'Austria Klagenfurt, oggi la principale societ\u00e0 calcistica della citt\u00e0, che nel 2012-2013 milita in Regionalliga. Il 16 maggio 2010 ha ospitato la finale della coppa nazionale, per la prima volta disputata in Carinzia."}
{"id": "827710", "revid": "78273", "url": "https://it.wikipedia.org/wiki?curid=827710", "title": "San Bonaventura", "text": ""}
{"id": "827712", "revid": "1247470", "url": "https://it.wikipedia.org/wiki?curid=827712", "title": "Veronetta", "text": "Veronetta \u00e8 un quartiere di Verona, collocato sulla riva sinistra dell'Adige rispetto al centro storico. Il quartiere \u00e8 abitato da 10.235 persone.\nLa Veronetta ospita quello che fu il primo nucleo abitativo della citt\u00e0. Ospita infatti i resti del teatro romano e il forte austriaco noto come Castel San Pietro, sul colle di San Pietro che domina la citt\u00e0 come una grandiosa quinta scenografica.\nDopo il terremoto del 3 gennaio 1117, che distrusse quasi tutta la citt\u00e0, anche in Veronetta si cominci\u00f2 a ricostruire: furono innalzate nuove mura, che inclusero le chiese di S. Stefano, S. Giovanni in Valle e S. Maria in Organo. Nel quartiere furono costruite anche altre chiese, come S. Siro e SS. Nazaro e Celso.\nNel XVI secolo fu innalzata Porta Vescovo, che delimita ancora oggi la parte orientale del quartiere.\nNel 1801, con l'arrivo napoleonico in Italia, la citt\u00e0 fu divisa in due: la riva sinistra dell'Adige, Veronetta appunto, fu attribuita agli Austriaci, la destra ai Francesi. E fu allora che nacque l'uso di chiamare la parte dominata dagli Austriaci con il nome di Veronetta, dal francese \u00abVeronette\u00bb, inizialmente con uso dispregiativo. La citt\u00e0 fu riunita solo nel 1805, sotto la sovranit\u00e0 della Francia. \nCon la riconquista austriaca, Veronetta fu provvista di vari magazzini militari per le truppe dell'Impero Austroungarico. Fu proprio dopo l'abbandono degli Austriaci e l'inondazione del 1882 che Veronetta cadde in miseria, e fin\u00ec per essere un quartiere povero.\nSolo nel 1973, con un apposito piano, si inizi\u00f2 a riabilitare il quartiere.\nOggi Veronetta \u00e8 anche quartiere universitario, poich\u00e9 sede principale dell'Universit\u00e0 degli studi di Verona."}
{"id": "827714", "revid": "1305772", "url": "https://it.wikipedia.org/wiki?curid=827714", "title": "De amicitia", "text": "Il titolo De amicitia (in latino: \"sull'amicizia\") si pu\u00f2 riferire a diverse opere:"}
{"id": "827729", "revid": "31886", "url": "https://it.wikipedia.org/wiki?curid=827729", "title": "Botryogeno", "text": ""}
{"id": "827734", "revid": "547992", "url": "https://it.wikipedia.org/wiki?curid=827734", "title": "Steve Morelli", "text": " \nBiografia.\nSin da giovane \u00e8 attratto dall'ambiente del cinema ed inizia a lavorare come maschera di un cinema a Torino e poi come cassiere. Inizia quindi a gestire una sala parrocchiale e con il tempo finisce per gestire diverse sale a Torino, sia normali che a luci rosse. Lavora per un breve periodo alla FIAT ma finisce con il dimettersi dopo pochi mesi per trasferirsi a Roma. Qui inizia a scrivere sceneggiature per film a luci rosse iniziando anche a fare l'aiuto regista in produzioni \"hardcore\".\nDal 1984 collabora con Joe D'Amato alla produzione di film interpretando anche qualche piccola parte. Nel 1992 si trasferisce a Milano e per conto della \"Editoriale Trastevere\" dirige i primi film come regista sotto lo pseudonimo di Arthur Grimaldi. Nel 1995 fonda una sua casa di produzione e nel 2000 gira il film \"La professoressa di lingue\", fra Catania e Budapest, film da lui firmato come Vincenzo Gallo.\nNel corso della sua carriera ha lavorato con le pi\u00f9 importanti attrici del settore, da Ursula Cavalcanti a Laura Angel."}
{"id": "827736", "revid": "287204", "url": "https://it.wikipedia.org/wiki?curid=827736", "title": "GUL", "text": ""}
{"id": "827737", "revid": "287204", "url": "https://it.wikipedia.org/wiki?curid=827737", "title": "Gaio Giulio Prisco", "text": "La sua carriera militare si svolse sotto gli imperatori romani Gordiano III, Filippo l'Arabo (fratello di Prisco) e Decio.\nBiografia.\nViene a volte erroneamente confuso con il coevo Tito Giulio Prisco, usurpatore sotto l'imperatore Decio.\nOrigini familiari e carriera politica.\nPrisco nacque nella provincia romana di Siria, probabilmente a Damasco, figlio di Giulio Marino, un cittadino romano originario del luogo. Non \u00e8 stato tramandato il nome della madre, ma fu fratello di Marco Giulio Filippo, passato alla storia come l'imperatore Filippo l'Arabo: \u00e8 probabile che Filippo fosse il fratello minore, in quanto la sua carriera fu aiutata da quella di Prisco e non viceversa.\nIn base a diverse iscrizioni \u00e8 possibile ricostruire la carriera di Prisco: fu prefetto della provincia di Mesopotamia, \"procurator\" di Macedonia, vice governatore di Aegyptus e responsabile giudiziario di Alessandria d'Egitto.\nAscesa al trono di Filippo e sua caduta.\nPrisco divenne un membro della Guardia Pretoriana attorno al 242, durante la campagna persiana dell'imperatore Gordiano III. Alla morte del prefetto del pretorio Timesiteo (243), Prisco convinse l'imperatore a nominare Filippo nuovo prefetto: in tal modo i due fratelli esercitarono un controllo sul giovane imperatore. Quello di Gordiano fu un errore, in quanto l'esistenza di due prefetti del pretorio aveva lo scopo di evitare che questo potere fosse raccolto nelle mani di un'unica persona: l'avere conferito la prefettura a due fratelli aveva di fatto annullato questa forma di controllo.\nQuando poi Gordiano mor\u00ec, probabilmente assassinato dai propri soldati, Filippo divenne il nuovo imperatore e ritorn\u00f2 in occidente. Prisco, fedele collaboratore del fratello, rimase in oriente, tenendo il potere supremo su quelle province e adottando il titolo di \"rector Orientis\".\nRegno di Filippo e usurpazione di Prisco.\nIl governo di Prisco fu severo e oppressivo: le direttive di Filippo, obbligato a un pesante tributo dalla pace con i Sasanidi e deciso a celebrare con fasto il millennio dalla fondazione di Roma, portarono Prisco a tassare pesantemente le province orientali (forse ad eccezione della nat\u00eca provincia d'Arabia). La situazione sfoci\u00f2 nell'usurpazione di Iotapiano in Siria, che per\u00f2 Prisco debell\u00f2 rapidamente.\nNel 249 Decio, inviato da Filippo a debellare la rivolta di Tiberio Claudio Pacaziano, venne proclamato imperatore dalle truppe, e sconfisse Filippo uccidendolo. Allora Prisco si ribell\u00f2, mantenendo il controllo delle province orientali rafforzando la propria posizione grazie al fatto che Decio non lo affront\u00f2 immediatamente. Arriv\u00f2 ad allearsi con i Goti che stavano attaccando la Mesia sul fronte del Danubio, i quali sconfissero e uccisero Decio. Malgrado ci\u00f2 la rivolta di Prisco non ebbe buon fine e venne sedata, probabilmente all'inizio del regno di Treboniano Gallo (251)."}
{"id": "827738", "revid": "15756", "url": "https://it.wikipedia.org/wiki?curid=827738", "title": "Ferula communis", "text": "La Ferula communis L., volgarmente conosciuta come finocchiaccio, ferla (in Sicilia e nell'Alto Lazio), ferula o feurra (in Sardegna), \u00e8 una pianta erbacea perenne originaria del bacino del Mediterraneo.\nEtimologia.\nDal latino \"ferula\", antico nome latino usato per indicare una pianta a fusto dritto.\nDescrizione.\nPianta erbacea perenne a riposo estivo, poco appariscente in inverno, mentre in primavera, alla fioritura il fusto si allunga in un alto scapo fiorale (alto fino a 3 m) che persiste a lungo sulla pianta anche quando secco. Le foglie basali sono lunghe 30\u201360\u00a0cm o pi\u00f9, con ampie guaine, pi\u00f9 volte pennate a lacinie lineari, mucronate. I fiori sono riuniti in numerose ombrelle, la centrale a 25-40 raggi, le laterali pi\u00f9 piccole; prima della fioritura sono avvolte dalla guaina rigonfia della foglia; i petali sono gialli. I frutti, lunghi 12\u201318\u00a0mm, sono diacheni appiattiti con le coste laterali saldate in un'ala.\nFiorisce in maggio e giugno.\nDistribuzione e habitat.\n\u00c8 diffusa in tutta l'area mediterranea, predilige terreni aridi e calcarei delle zone collinari.\nUsi.\nIn Sicilia i fusti fioriferi vengono raccolti in estate quando sono ormai sfioriti e, privati delle cosiddette ombrelle, e dopo l'essiccatura, vengono usati per lavori di artigianato vari: i tipici sgabelli a forma di cubo (detti \"furrizzuoli\" o \"furrizzi\" nella Sicilia centrale) e non solo, anche come traverse per appendere le foglie di tabacco a essiccare.\nIn tutta la Sardegna, la ferula essiccata viene utilizzata come graticci per la stagionatura di formaggio e insaccati vari, riposti all'interno de \"su Pinnetu\". Ancora oggi si realizzano sgabelli (conosciuti come \"Scannus/os\" o \"scannixeddus/os\"), molto resistenti e leggerissimi.\nIn Puglia, in tempi antichi, come raccontato da Eberhard August Wilhelm von Zimmermann, che visit\u00f2 la Puglia verso la fine del Settecento, la ferula era utilizzata dai pastori per fare gabbie, sedie, panieri, sgabelli (\"freddizza\", sul Gargano \" furrizza\") e quasi tutti i loro utensili. Sotto la ferula, inoltre, nasce una specie di funghi, la cui raccolta e commercio era ed \u00e8 molto abbondante.\nCuriosit\u00e0.\nSulle radici di questa pianta cresce il fungo \"Pleurotus eryngii\" var. ferulae, in Sardegna conosciuto come feurratzu, ricercatissimo e molto apprezzato in cucina.\nTossicologia.\nAlcuni principi attivi che si rinvengono nei tessuti di questa pianta sono di natura dicumarinica ad attivit\u00e0 anticoagulante.\nLa sintomatologia \u00e8 di tipo emorragico ed \u00e8 stata riscontrata in maniera pi\u00f9 frequente in ovini, caprini bovini ed equini che si erano cibati della pianta (mal della ferula).\nComunque normalmente nei pascoli naturali il bestiame scarta la ferula e non se ne ciba e questa di conseguenza, al contrario delle altre erbe, si sviluppa arrivando a fioritura e dispersione del proprio seme diventando infestante di questi luoghi.\nIl rischio maggiore di intossicazione al bestiame lo si corre soprattutto quando questi pascoli-prati con ferula vengono sfalciati (ci\u00f2 normalmente avviene prima della fioritura quando ancora la pianta \u00e8 praticamente mimetizzata alla vista dell'uomo) e utilizzati magari trinciandone ed essiccandone il fieno raccolto per aumentarne la digeribilit\u00e0 e addirittura miscelandolo con altre essenze foraggere. Cos\u00ec facendo anche il bestiame non \u00e8 pi\u00f9 in grado di riconoscere e scartare la ferula e l'intossicazione che procede in modo silente ma continuo aumenta il rischio di falcidia di intere mandrie."}
{"id": "827746", "revid": "1305772", "url": "https://it.wikipedia.org/wiki?curid=827746", "title": "Fajardo", "text": "Fajardo \u00e8 una citt\u00e0 di Porto Rico situata nell'estremit\u00e0 nord-orientale dell'isola. L'area comunale confina a sud con Ceiba e a ovest con Luquillo. \u00c8 bagnata a nord dall'oceano Atlantico e a est dalle acque dello stretto di Vieques. Il comune, che fu fondato nel 1772, oggi conta una popolazione di oltre 40.000 abitanti ed \u00e8 suddiviso in 8 circoscrizioni (\"barrios\")."}
{"id": "827753", "revid": "599013", "url": "https://it.wikipedia.org/wiki?curid=827753", "title": "Gum", "text": ""}
{"id": "827764", "revid": "2232435", "url": "https://it.wikipedia.org/wiki?curid=827764", "title": "Codice etico", "text": "Il termine codice etico definisce quell'insieme di principi di comportamento, che rispecchia particolari criteri di adeguatezza e opportunit\u00e0, visti in astratto ovvero considerati in riferimento a un determinato contesto culturale, sociale o professionale.\nNella morale.\nDal momento che l'etica (dal greco antico \u1f14\u03b8\u03bf\u03c2 - o \u03ae\u03b8\u03bf\u03c2 -, \"\u00e8thos\", comportamento, costume, consuetudine) \u00e8 quella branca della filosofia che studia i fondamenti oggettivi e razionali che permettono di distinguere i comportamenti umani in buoni, giusti, o moralmente leciti, rispetto ai comportamenti ritenuti cattivi o moralmente inappropriati, la definizione di \"codice etico\" rimanda all'antica e complessa problematica della morale ovvero dell'esistenza, o meno, di principi universali ai quali dovrebbero ispirarsi le azioni dell'uomo.\nNella Professione Militare.\nAREA ove alberga l'etica e il codice deontologico con norme e dettami senza di cui il militare stesso non avrebbe modo di esistere.\nNella sociologia.\nInteso come regola di condotta, esprime una \"Weltanschauung\" o comunque una visione della societ\u00e0, dettando i comportamenti che sono richiesti per prendervi parte o per essere accettati dalla comunit\u00e0 circostante.\nIn particolare, il termine \"codice etico\" acquisisce un suo valore specifico nella contemporaneit\u00e0, proprio quando si registra l'indebolimento dei cosiddetti \"pensieri forti\" tradizionali: le ideologie politiche, filosofiche e religiose che dettavano in modo rigido le norme della convivenza sociale e la percezione di s\u00e9 stessi degli attori di questa convivenza. Del resto, \"la comprensione del diritto moderno non pu\u00f2 darsi\nse non attraverso una pi\u00f9 ampia considerazione del \u00abcodice sociale\u00bb della modernit\u00e0, inteso\ncome l'insieme dei significati che strutturano l'auto-rappresentazione della societ\u00e0 moderna\". Ne deriva quindi una crescente domanda di regole di deontologia, capaci di determinare i limiti e le condizioni della prassi umana in particolari contesti.\nNel diritto.\nQuando il sintagma \"codice etico\" \u00e8 utilizzato in ambito giuridico, sono individuate varie sfumature di significato per distinguerlo dal codice deontologico: secondo una di esse, mentre \"il codice etico non parla mai di regole professionali\nma solo di responsabilit\u00e0 delle singole organizzazioni associate ad aggiornare\nil codice ed eventualmente ad emanare linee guida per adeguare i singoli\ncodici nazionali al codice etico internazionale, il codice deontologico introduce\nsubito ai principi ed alle regole che gli Assistenti Sociali devono osservare obbligatoriamente\npena l\u2019esercizio sanzionatorio da parte dell\u2019Ordine competente.\nFra questi contesti, possiamo citare ad es. i \"media\", in particolare la televisione: in questo caso il termine \"codice etico\" viene a identificare quell'insieme di regole, peraltro di incerta determinazione oggettiva, atte a identificare la liceit\u00e0, o meno, della trasmissione pubblica di determinati fatti e contenuti. In casi come questi il codice etico, pi\u00f9 o meno esplicito, \u00e8 di fatto esposto all'obiezione di un potenziale controllo preventivo di tipo censorio, sui contenuti stessi; in realt\u00e0, obiettano a loro volta i fautori di strumenti di auto-disciplina quali il codice etico, \u00e8 proprio attraverso questo intervento auto-regolativo che pu\u00f2 essere evitato l'applicazione di strumenti pi\u00f9 drastici con i relativi interventi sanzionatori (ad es. da parte della pubblica autorit\u00e0, attraverso la magistratura etc.).\nIl problema del codice etico trova poi un campo di applicazione molto importante nell'ambito medico. In questo caso il tema del codice etico finisce per confrontarsi, necessariamente, con la tematica, sempre pi\u00f9 diffusa e problematica, della bioetica, ovvero di quel campo della filosofia morale che si occupa specificamente delle questioni riguardanti la vita umana nella sua effettivit\u00e0 biologica (principalmente in riferimento alle situazioni-limite della vita nascente, sofferente e morente)."}
{"id": "827777", "revid": "247222", "url": "https://it.wikipedia.org/wiki?curid=827777", "title": "Ferula (botanica)", "text": "Ferula \u00e8 un genere di piante cui appartengono circa 170 specie erbacee perenni, alte fino a 4 m, della famiglia Apiaceae; \u00e8 originario del bacino del Mediterraneo e dell'Asia centrale.\nTassonomia.\nAppartengono al genere le seguenti specie:\nUsi.\nLa resina naturale di molte specie di \"Ferula\" viene usata in medicina o in gastronomia:\nLe donne in Asia centrale, come anche un piccolo gruppo sugli Appalachi del Nord Carolina usano questa pianta per provocare l'aborto nel primo trimestre.\nMitologia.\nNella mitologia greca si racconta che Prometeo, rubato il fuoco agli dei per donarlo all'uomo, lo trasport\u00f2 all'interno di un fusto secco di \"ferula\", accendendo il midollo secco contenuto all'interno."}
{"id": "827779", "revid": "125183328", "url": "https://it.wikipedia.org/wiki?curid=827779", "title": "Martin Behaim", "text": " \u00c8 noto per il suo Erdapfel, il primo globo terrestre pervenuto ai nostri giorni, realizzato per la Citt\u00e0 imperiale di Norimberga nel 1492.\nBiografia.\nMartin Behaim nacque a Norimberga il 6 ottobre 1459, figlio maggiore di Martin Behaim e Agnes Schopper. Arriv\u00f2 in Portogallo in giovane et\u00e0 per seguire alcuni commerci intrapresi nelle Fiandre. Grazie alle sue conoscenze scientifiche, era stato discepolo dell'astronomo Regiomontano (Johann Muller), entr\u00f2 presto alla corte del Re Giovanni II.\nLa storia della navigazione gli \u00e8 estremamente debitrice, in quanto fu fautore:\nTra il 1484 ed il 1485 accompagn\u00f2, probabilmente in compagnia dell'astronomo Jos\u00e8 Visinho, Diego Cao nel suo viaggio di esplorazione delle coste dell'Africa occidentale, viaggio che lo port\u00f2 a passare l'equatore e a spingersi fino a Cabo Ledo, nell'attuale Angola.\nAl suo ritorno a Lisbona, venne fatto cavaliere dal re Giovanni II; nello stesso anno si spos\u00f2 e si trasfer\u00ec a Faial, nelle Azzorre, dove il suocero era governatore di una colonia fiamminga.\nNel 1492, alla vigilia della scoperta dell'America, in visita nella natia Norimberga, capitale del rinascimento tedesco, costru\u00ec il famoso Erdapfel, la mela terrestre, conservato al museo nazionale della citt\u00e0 tedesca, il \"Germanisches Nationalmuseum\", un mappamondo ricco di disegni fantastici e leggende che sintetizza perfettamente le approssimative cognizioni geografiche dell'epoca. Nel \"Globo di Behaim\" appare, tra l'altro, l'isola immaginaria di san Brendano, identificata dall'iscrizione \"Jnfula de fant brandon\", ove, secondo una leggenda, sarebbe sbarcato il monaco irlandese del VI secolo Brendano di Clonfert, mentre navigava lungo le coste europee.\nMor\u00ec nell'ospizio di San Bartolomeo a Lisbona il 29 luglio 1507."}
{"id": "827781", "revid": "73560", "url": "https://it.wikipedia.org/wiki?curid=827781", "title": "WSDL", "text": ""}
{"id": "827782", "revid": "1762097", "url": "https://it.wikipedia.org/wiki?curid=827782", "title": "Ophiuroidea", "text": "Gli Ophiuroidea (volgarmente chiamate stelle serpentine) sono una classe appartenente al phylum Echinodermata; presenta molte somiglianze con la classe Asteroidea (le stelle marine).\nRispetto alle stelle marine gli ofiuroidei presentano un disco centrale maggiormente riconoscibile e le punte della stella sono utilizzate per il movimento. Gli ophiuroidei presentano una grande capacit\u00e0 rigenerativa, basta infatti un quinto del disco centrale per rigenerare tutto l'animale."}
{"id": "827783", "revid": "1318658", "url": "https://it.wikipedia.org/wiki?curid=827783", "title": "Tombe imperiali delle dinastie Ming e Qing", "text": "Tombe imperiali delle dinastie Ming e Qing sono il nome in cui vengono raggruppate un insieme di 14 sepolture risalenti alle dinastie Ming e Qing, inserite nell'elenco dei Patrimoni dell'umanit\u00e0 dell'UNESCO.\nI monumenti sepolcrali sono:"}
{"id": "827791", "revid": "2175", "url": "https://it.wikipedia.org/wiki?curid=827791", "title": "Isole Kurili", "text": ""}
{"id": "827806", "revid": "74801", "url": "https://it.wikipedia.org/wiki?curid=827806", "title": "La Ciaspolada", "text": "La ciaspolada \u00e8 una delle pi\u00f9 importanti gare di ciaspole, conosciuta a livello internazionale e organizzata in gennaio a Fondo, in Valle di Non, in Provincia di Trento.\nStoria.\nLa prima edizione risale al 1972. Il percorso \u00e8 lungo circa , tutti da percorrere rigorosamente con le ciaspole sulla neve. La gara \u00e8 aperta non soltanto ai professionisti, ma anche ad amatori, tanto che la partenza, specie negli ultimi anni, \u00e8 sempre affollatissima.\nLa 34\u00aa edizione, svoltasi il 6 gennaio 2007, ha visto una riduzione della lunghezza del percorso a causa della mancanza di neve nella zona. \u00c8 stato comunque garantito un percorso di grazie alla neve artificiale. I partecipanti sono stati circa e ha vinto tra gli uomini Giuliano Battocletti, mentre tra le donne si \u00e8 imposta Cristina Scolari. Entrambi i concorrenti avevano vinto anche l'edizione precedente.\nLa 35\u00aa edizione, svoltasi il 6 gennaio 2008, ha visto tagliare per primo il traguardo, nuovamente, il trentino Giuliano Battocletti. Con la terza vittoria della gara affianca il record di Antonio Molinari.\nLa 40\u00aa edizione, nel 2013, \u00e8 stato scelta dall'European Snowshoe Committee come gara valida per il titolo di campionato del mondo di specialit\u00e0.\nLa bergamasca Maria Grazia Roberti (22'04\u201d) che, dopo due secondi posti dietro a Cristina Scolari nel 2006 e nel 2007, si rif\u00e0 sulla rivale con un vantaggio di 34\u201d.\nIl detentore in campo maschile del record della manifestazione \u00e8 il salernitano Luigi Pastore con 5 vittorie, mentre in campo femminile Laura Fogli anch'essa con 5 vittorie."}
{"id": "827807", "revid": "6839476", "url": "https://it.wikipedia.org/wiki?curid=827807", "title": "Antonio Geraci", "text": ""}
{"id": "827813", "revid": "78273", "url": "https://it.wikipedia.org/wiki?curid=827813", "title": "Gu\u00e9rard des Lauriers", "text": ""}
{"id": "827815", "revid": "287204", "url": "https://it.wikipedia.org/wiki?curid=827815", "title": "Campionati mondiali di canoa/kayak 1978", "text": "I 14esimi Campionati mondiali di canoa/kayak si sono svolti a Belgrado (Jugoslavia) nel 1978."}
{"id": "827818", "revid": "124123", "url": "https://it.wikipedia.org/wiki?curid=827818", "title": "Boris Vladimirovi\u010d Asaf'ev", "text": "Biografia.\nBoris Asaf'ev (Asaf'yev, Asaviev, Asafev, Assafiev, Assafjew, Asafieff) nacque nell'Impero russo, che vide finire a causa della nascita dell'Unione Sovietica, dove ebbe una grande influenza. I suoi scritti comprendono \"Il libro su Stravinsky\", \"Glinka\", \"La forma musicale come processo\", \"Studi per la sinfonia\". Ha composto balletti, opere, lavori sinfonici e cameristici. La sua composizione pi\u00f9 celebre \u00e8 il balletto \"Flames of Paris\" basato sulla Rivoluzione francese. Altra opera importante \u00e8 \"La fontana di Bakhchisarai\", rappresentata per la prima volta nel 1934 al Teatro Mariinskij di San Pietroburgo. Venne a conoscenza della chitarra a sei corde (diversa da quella eptacorde russa) dal chitarrista Andr\u00e9s Segovia durante il suo tour in Unione Sovietica del 1926. Probabilmente a causa dello scoppio della seconda guerra mondiale non riusc\u00ec a far avere al chitarrista le musiche composte."}
{"id": "827819", "revid": "599013", "url": "https://it.wikipedia.org/wiki?curid=827819", "title": "GUU", "text": ""}
{"id": "827822", "revid": "124808", "url": "https://it.wikipedia.org/wiki?curid=827822", "title": "Aut-aut", "text": ""}
{"id": "827823", "revid": "124808", "url": "https://it.wikipedia.org/wiki?curid=827823", "title": "Aut-Aut", "text": ""}
{"id": "827824", "revid": "1318658", "url": "https://it.wikipedia.org/wiki?curid=827824", "title": "Citt\u00e0 capitali e tombe dell'antico regno Goguryeo", "text": "Le Citt\u00e0 capitali e tombe dell'antico regno Goguryeo sono un sito inserito nell'elenco dei Patrimoni dell'umanit\u00e0 dell'UNESCO nel 2004.\nIl sito \u00e8 composto dall'insieme di tre citt\u00e0 e 40 tombe che appartenevano all'antico regno Goguryeo; si trova in Cina, vicino al confine con la Corea del Nord. Delle 40 tombe, 14 appartengono a imperatori mentre le altre 26 sono di nobili."}
{"id": "827833", "revid": "253269", "url": "https://it.wikipedia.org/wiki?curid=827833", "title": "Robert Drivas", "text": "Biografia.\nDrivas studi\u00f2 all'Universit\u00e0 di Chicago e a quella di Miami. Dopo i corsi al Teatro Nazionale Greco di Atene e al teatro Coconut Grove di Miami Beach, nel 1958 fece il suo debutto a New York nel ruolo di Rameses in \"The Firstborn\", con Anthony Quayle nel ruolo di Mos\u00e8. Continu\u00f2 ad esibirsi a teatro in \"One More River\" (1960), \"The Wall\" (1960), \"The Irregular Verb to Love\" (1963) e \"And Things That Go Bump in the Night\" (1965), di cui fu anche regista. Nel 1963 vinse il Theatre World Award per la sua interpretazione in \"Mrs. Dally Has a Lover\".\nDrivas collabor\u00f2 con numerose figure del campo del teatro, come il commediografo Terrence McNally, la cui commedia \"The Ritz\" Drivas diresse nel 1975. Altri lavori da lui diretti furono \"Bad Habits\", per il quale vinse un Obie Award, \"Legend\", \"Cheaters\", \"It Had to Be You\", un revival del musical \"Little Me\" e \"Peg\", una biografia musicale della cantautrice Peggy Lee, con canzoni della star stessa.\nParallelamente all'attivit\u00e0 teatrale, Drivas apparve anche in televisione, fin dal 1958. Tra le sue interpretazioni pi\u00f9 note, quelle in serie poliziesche e di avventura come \"Route 66\", \"N.Y.P.D.\", \"La parola alla difesa\", \"Il fuggiasco\" e \"F.B.I.\".\nIl suo debutto cinematografico avvenne invece nel 1967 con il ruolo di \"Loudmouth Steve\" in \"Nick mano fredda\", accanto a Paul Newman. Questo debutto lo port\u00f2 a recitare in altri film, come \"L'uomo illustrato\" (1969), con Rod Steiger e Claire Bloom, che per\u00f2 fu un fallimento commerciale. Drivas recit\u00f2 nel ruolo del freddo ma idealista figlio di David Janssen in \"La carta vincente\" (1969), ma la sua carriera cinematografica non ebbe ulteriori sviluppi.\nMor\u00ec all'et\u00e0 di 47 anni per AIDS."}
{"id": "827838", "revid": "1522738", "url": "https://it.wikipedia.org/wiki?curid=827838", "title": "Stella (Winx Club)", "text": ""}
{"id": "827847", "revid": "36426", "url": "https://it.wikipedia.org/wiki?curid=827847", "title": "Marmi", "text": ""}
{"id": "827854", "revid": "1305772", "url": "https://it.wikipedia.org/wiki?curid=827854", "title": "GYE", "text": ""}
{"id": "827857", "revid": "767487", "url": "https://it.wikipedia.org/wiki?curid=827857", "title": "Redditi agrari", "text": "I redditi agrari, disciplinati dagli articoli 32 - 35, D.P.R. 22 dicembre 1986 n. 917, sono la parte di reddito fondiario attribuita al capitale di esercizio ed all'organizzazione nell'attivit\u00e0 agricola.\nSono considerate attivit\u00e0 agricole:\nRelativamente all'allevamento di animali, quando il limite di quelli allevabili con mangimi ottenibili per almeno un quarto dal terreno, calcolabile in base alle tabelle ministeriale (per il biennio 2005-2006 D.M. 20 aprile 2006) in cui vengono fissate le quantit\u00e0 di mangimi (unit\u00e0 foraggere) producibili per ogni tipologia di terreno ed occorrenti per ogni capo animale, viene superato, l'eccedenza di reddito \u00e8 sempre considerato reddito d\u2019impresa.\nNon si considerano produttivi di reddito agrario i terreni che costituiscono pertinenze di fabbricati urbani, quelli dati in affitto per usi non agricoli, nonch\u00e9 quelli strumentali all'esercizio di impresa commerciale (Art. 32, c. 4, D.P.R. 917/1986)."}
{"id": "827861", "revid": "287204", "url": "https://it.wikipedia.org/wiki?curid=827861", "title": "Joe McDonnell (attivista)", "text": "Storia.\nJoe McDonnell era nato nella zona di Lower Falls, a Belfast Ovest, roccaforte dell'IRA, quinto di otto tra fratelli e sorelle. Nel 1970 si sposa con Goretti, una ragazza del quartiere di Andersonstown e si stabilisce con lei a Lenadoon, alla periferia occidentale di Belfast. Nascono due bambini, Bernadette e Joe jr., ma Joe, che nel frattempo era entrato a far parte del Primo Battaglione della Brigata Belfast dell'IRA viene internato per due volte nei primi anni Settanta. Nell'ottobre 1976, dopo un'operazione, viene arrestato con altri tre compagni, uno dei quali Bobby Sands, e condannato a 14 anni di carcere.\nDopo la morte di Sands, l'8 maggio 1981 Joe McDonnell prende il suo posto iniziando il digiuno. Durante il digiuno, a giugno, viene candidato alle elezioni nella Repubblica d'Irlanda e per meno di 400 voti non riesce a essere eletto nella circoscrizione Sligo-Leitrim. L'8 luglio, quando sembrava che un accordo tra i detenuti e il governo britannico fosse possibile, Joe McDonnell muore dopo 61 giorni di digiuno. \u00c8 sepolto nel cimitero di Milltown, a Belfast, che accoglie le tombe di tutti i \"volunteers\" dell'IRA di Belfast.\nFunerale.\nIl corteo funebre di Joe McDonnell venne attaccato dall'esercito britannico nel tentativo di arrestare i tre membri dell'IRA che avevano sparato una salva di tre colpi sulla bara di McDonnell, secondo la tradizione dei funerali militari dei membri dell'IRA. Nel corso degli scontri venne ferito e arrestato Padraig Adams, fratello di Gerry Adams. Al funerale partecip\u00f2 anche suo fratello Frankie, rilasciato per qualche ora dai Blocchi H di Long Kesh, dove anche lui era detenuto.\nCultura di massa.\nA Joe McDonnell \u00e8 dedicata una canzone, \"Joe McDonnell\", nota anche come \"The ballad of Joe McDonnell\", scritta da Brian Warfield degli Wolfe Tones."}
{"id": "827867", "revid": "1442080", "url": "https://it.wikipedia.org/wiki?curid=827867", "title": "Francesco Ricci (presbitero)", "text": "\u00c8 stato canonico della cattedrale di Forl\u00ec, assistente ecclesiastico di Comunione e Liberazione e rettore della chiesa di San Filippo Neri a Forl\u00ec.\nBiografia.\nOrdinato sacerdote nel 1955, fu in seguito assistente diocesano dell'Azione Cattolica e cappellano nelle parrocchie forlivesi di Ravaldino e Santa Lucia. Dopo aver trascorso gli anni della Guerra a Premilcuore, fu discepolo di don Pippo Prati, parroco dell'Abazia di San Mercuriale.\nAlla fine degli anni cinquanta incontr\u00f2 don Luigi Giussani e fond\u00f2 con lui Giovent\u00f9 Studentesca, tanto che don Giussani lo defin\u00ec \u00abil primo e pi\u00f9 grande compagno di cammino\u00bb. Grazie all'opera di don Francesco Ricci, Forl\u00ec divenne, insieme a Milano, uno dei principali centri di diffusione dell'esperienza di Comunione e Liberazione in Italia. Viaggi\u00f2 in molti paesi per promuovere Comunione e Liberazione: in Jugoslavia, Per\u00f9, Polonia, Ungheria, Giappone e Corea, Uganda, Paraguay, Cecoslovacchia, Brasile.\nPer il suo interesse verso l'Europa dell'Est, allora sotto governi comunisti, fond\u00f2 a Forl\u00ec il Centro Studi Europa Orientale (CSEO), che intendeva approfondire la conoscenza in Italia dei Paesi di quell'area geopolitica; pubblic\u00f2 inoltre le traduzioni di alcune opere di V\u00e1clav Havel, J\u00f3zef Tischner e altri autori.\nMor\u00ec, dopo una lunga malattia, il 30 maggio 1991.\nLa sua collezione di libri, riviste e documenti personali \u00e8 stata donata alla Biblioteca Centrale Roberto Ruffilli dell'Universit\u00e0 di Bologna, Campus di Forl\u00ec."}
{"id": "827873", "revid": "767487", "url": "https://it.wikipedia.org/wiki?curid=827873", "title": "Big Fat Liar", "text": "Big Fat Liar \u00e8 un film del 2002 diretto da Shawn Levy.\nIn Italia il film \u00e8 uscito soltanto per il mercato dell'home video, l'8 gennaio 2003.\nTrama.\nIl film narra la storia di Jason Shepherd, un ragazzo che dice un sacco di bugie a tutti, alla sua famiglia ed anche a scuola. Per punizione gli viene assegnato un tema da fare a casa su qualsiasi cosa e Jason piano piano si appassiona scrivendo un lunghissimo racconto. Il giorno dopo sta per fare tardi a scuola ma chiede un passaggio al noto produttore Marty Wolf che accetta di accompagnarlo. Jason dimentica il tema nella macchina e Marty lo legge e capisce che il tema \u00e8 un racconto fantastico che potrebbe diventare un film degno di Hollywood, cos\u00ec lo ruba negando il riconoscimento a Jason. Il ragazzo far\u00e0 di tutto per convincere i suoi genitori che \u00e8 l'autore di questo racconto, che sta per diventare un film hollywoodiano.\nJason assieme alla sua amica del cuore Kaylee sbarca quindi ad Hollywood, per far confessare a Marty Wolf che, appunto, \u00e8 lui l'autore del racconto.\nIl produttore per\u00f2 cerca di sbarazzarsi del ragazzo, ma Jason non si d\u00e0 per vinto e insieme alle persone snobbate e ridicolizzate da Wolf far\u00e0 di tutto per fargliela pagare."}
{"id": "827875", "revid": "767487", "url": "https://it.wikipedia.org/wiki?curid=827875", "title": "F.B.I. - Operazione gatto", "text": "F.B.I. - Operazione gatto (\"That Darn Cat!\") \u00e8 un film del 1965 diretto da Robert Stevenson tratto dal libro \"Undercover Cat\" (il gatto sotto copertura) scritto dalla coppia di autori di romanzi polizieschi nota come \"I Gordon\" (composta da Gordon Gordon e Mildred Nixon Gordon).\n\u00c8 una commedia/thriller statunitense prodotta dalla Disney. Diretto dallo stesso regista di Mary Poppins e di molti altri classici Disney, il film \u00e8 un mix di giallo e comicit\u00e0.\nTrama.\nG.G. \u00e8 un astuto e avventuroso gatto siamese che vive con le giovani sorelle Ingrid e Patti Randall. Una sera, durante una delle sue ronde, segue il rapinatore di banche Iggy fino all'appartamento che condivide con il complice Dan. I due si nascondono l\u00ec in attesa di poter abbandonare la citt\u00e0 in sicurezza dopo l\u2019ultimo colpo e tengono in ostaggio la cassiera Mrs. Miller, che hanno rapito, progettando di ucciderla prima di andarsene. La donna sfrutta la presenza del gatto per sostituire di nascosto il suo collare con il proprio orologio da polso su cui ha inciso la maggior parte della scritta \u201cHelp\u201d, per poi rimandarlo da dove \u00e8 venuto.\nPatti scopre l\u2019orologio con il messaggio e intuisce la sua provenienza, quindi va dall'FBI, dove parla con l\u2019agente Zeke Kelso. Quest\u2019ultimo ottiene dal suo superiore il permesso di seguire G.G. nella speranza di trovare il nascondiglio dei rapinatori.\nKelso organizza un quartier generale nella casa dei Randall e assegna una squadra per tenere il gatto sotto sorveglianza ma, nonostante i molteplici tentativi, G.G. riesce sempre a sfuggire loro. Il supervisore dell'agente Kelso interrompe cos\u00ec l'operazione, considerando la prova dell'orologio troppo vaga, ma Patti li inganna con uno stratagemma per convincerli a continuare le indagini. Finalmente il gatto d\u00e0 loro la pista giusta; Patti e Kelso, aiutati da G.G., fermano i criminali prima che uccidano la cassiera e li consegnano alla giustizia. Nel finale si scopre che G.G. ha avuto diversi gattini con la micia vista all\u2019inizio della storia.\nLungo il film si intrecciano varie sottotrame a sfondo comico; ad esempio l\u2019odio nutrito verso G.G. da parte di Benson, arrogante vicino di casa dei Randall; Canoe, il sospettoso amico di Patti, che cerca di capire cosa succeda; la signora MacDougall, vicina di casa ficcanaso dei Randall, che spia tutti dalla finestra.\nProduzione.\nLe scene in esterno dei quartieri dove il gatto fa le sue scorribande, sono state girate sui set dei Walt Disney Studios (Burbank) in California.\nI gatti siamesi che hanno interpretato collettivamente il ruolo di G.G. sono i cosiddetti siamesi \"tradizionali\", definiti Seal Point, con le estremit\u00e0 e la punta del naso nere.\nUno dei gatti usati per il film apparteneva all'allevatrice di gatti e veterinaria Edith Williams, membro della Cat Fanciers' Association, che raccoglie i pedigree dei gatti di razza. Uno degli attori felini inoltre ha interpretato, insieme a due cani, il gatto Tao di L'incredibile avventura.\nDopo il Freedom of Information Act si \u00e8 scoperto che prima della distribuzione del film l'FBI si serv\u00ec della Production Code Administration (PCA), una verifica dei contenuti dei film da parte della Motion Picture Association of America per verificare che il film fosse rispettoso nei confronti dell'Agenzia.\nIl film ha incassato $12,628,000.\nDistribuzione.\nIl titolo originale del film \u00e8 \"That Darn Cat\" (\"Quel dannato gatto\"); ed esso \u00e8 anche il nome del protagonista assoluto (D.C. Darn Cat; G.G. Gatto Guastatore in Italiano).\nAccoglienza.\nIncassi.\nIl film ha incassato complessivamente 28.062.222 dollari nel mondo.\nCritica.\nIl film ottiene il 94% delle recensioni positive sul sito Rotten Tomatoes, con un voto medio di 7 su 10 basato su 16 critiche professionali; sul database di informazioni sul cinema IMDb ottiene un punteggio di 6,7 su 10, basato su 4.888 voti.\nIl remake.\nDel film \u00e8 stato realizzato nel 1997 un remake, prodotto sempre della Disney: \"Operazione Gatto\", nel quale appare l'attore Dean Jones, che nel film originale rivestiva il ruolo del protagonista; qui, tuttavia, interpreta un personaggio differente, che nel film precedente non appariva.\nAltri media.\nDal film \u00e8 stata ricavata una sorta di \"novelisation\" per ragazzi. Si tratta di un volume che, oltre a una trama succinta scritta da Vittorio Cosimini, \u00e8 illustrato con le foto di scena del film. Il libro, che riporta in copertina il marchio Disney e la foto del gatto G.G., \u00e8 stato pubblicato da Mondadori nel 1966."}
{"id": "827880", "revid": "339392", "url": "https://it.wikipedia.org/wiki?curid=827880", "title": "Svanetia", "text": ""}
{"id": "827881", "revid": "339392", "url": "https://it.wikipedia.org/wiki?curid=827881", "title": "Svania", "text": ""}
{"id": "827890", "revid": "1305772", "url": "https://it.wikipedia.org/wiki?curid=827890", "title": "Coro CAI UGET", "text": "Il Coro CAI UGET di Torino, nato nel 1947, \u00e8 uno tra i pi\u00f9 vecchi complessi del Piemonte e, all'interno del genere del canto popolare e di montagna, il pi\u00f9 antico per anzianit\u00e0 di servizio.\nStoria.\nIl Coro nacque a Torino nell'autunno del 1947 su iniziativa di Piero Prochet e Gilberto Zamara. Raggiunse rapidamente i 35 elementi, inizialmente diretti da Zamara, ed ebbe come prima sede la sede UGET nella prestigiosa Galleria Subalpina. Seguirono alla direzione Mario Allia che, assieme a Gino Mazzari, lasci\u00f2 al coro alcune tra le pi\u00f9 moderne armonizzazioni.\nMerito di Mario Allia fu l'allargamento del repertorio, fino a comprendere brani e stili diversi dal canto popolare strettamente inteso ma che, grazie all'originalit\u00e0 delle armonizzazioni, sono entrati di diritto nella tradizione musicale del Coro. Il coro \u00e8 stato in seguito diretto dal M\u00b0 Giuseppe \"Beppe\" Varetto.\nAttualmente, il Coro \u00e8 composto da 32 coristi con et\u00e0 comprese tra i 23 e gli 83 anni ed \u00e8 diretto dal M\u00b0 Andrea Giovando.\nTourn\u00e9e.\nOltre ai concerti in luoghi tradizionali per i cori (piazze, chiese, auditorium e in genere locations \"indoor\") il coro del CAI-Uget ha tra le proprie specificit\u00e0 l'esibizione in localit\u00e0 montane, quali ad esempio quella del 2011 per l'inaugurazione del rifugio Gonella o l'accompagnamento canoro della messa celebrata il 10 marzo 2013 sulla cima del Monte Musin\u00e8 per il centenario della fondazione del CAI-Uget.\nNel 2017, in occasione dei settant'anni dalla nascita, il coro effettua una tourn\u00e9e di concerti in tutti i capoluoghi di provincia del Piemonte, di cui potete trovare i dettagli sul sito."}
{"id": "827893", "revid": "1318658", "url": "https://it.wikipedia.org/wiki?curid=827893", "title": "Antica chiesa di Pet\u00e4j\u00e4vesi", "text": "L'antica chiesa di Pet\u00e4j\u00e4vesi \u00e8 una chiesa finlandese in legno, inclusa nell'elenco dei Patrimoni dell'umanit\u00e0 dell'UNESCO dal 1994. \u00c8 situata nel comune di Pet\u00e4j\u00e4vesi, nella Finlandia centrale, a 31 km a ovest di Jyv\u00e4skyl\u00e4. Fu costruita tra il 1763 e il 1764.\nCostruzione.\nLa chiesa fu eretta come cappella per la comunit\u00e0 di Pet\u00e4j\u00e4vesi, che era compresa nella parrocchia di J\u00e4ms\u00e4. Gi\u00e0 nel 1728 gli abitanti di Pet\u00e4j\u00e4vesi avevano ottenuto un permesso reale per costruire a proprie spese un cimitero e una piccola chiesa, poich\u00e9 la distanza da J\u00e4ms\u00e4 era notevole. La costruzione della chiesa ebbe tuttavia inizio solo alcuni decenni pi\u00f9 tardi. Il luogo su cui venne edificata \u00e8 un piccolo promontorio, situato sulla costa occidentale dello stretto tra i laghi di J\u00e4ms\u00e4nvesi e Garda. La posizione scelta \u00e8 tipica delle antiche chiese di campagna, che i fedeli potevano facilmente raggiungere in barca oppure attraversando i laghi ghiacciati in inverno.\nLa chiesa fu costruita dal mastro carpentiere Jaakko Klemetinpoika Lepp\u00e4nen tra il 1763 e il 1764. Nel 1821 vennero ampliate le finestre e la sacrestia, adiacente in origine al braccio nord, fu spostata sul braccio est dell'edificio. Nello stesso anno Siamrapper, nipote del costruttore, edific\u00f2 il campanile, collegato all'uscita ovest della chiesa da un breve corridoio.\nLa chiesa fu utilizzata fino al 1879, anno in cui fu completata la costruzione di una nuova chiesa situata nel nuovo centro abitato di Bitritto. Il campanile e il cimitero restarono invece in uso fino agli anni 1920.\nArchitettura.\nLa chiesa di Pet\u00e4j\u00e4vesi ha una struttura a croce greca a bracci uguali ed \u00e8 sormontata da una cupola ottagonale. Il modello con pianta a croce greca si diffuse nel nord Europa alla fine del XVII secolo e derivava da quello della chiesa a pianta centrale di et\u00e0 rinascimentale, mentre l'alto tetto spiovente risale alla pi\u00f9 antica architettura ecclesiastica gotica.\nEntrambi i bracci hanno una lunghezza di 17 m e una larghezza di 7 m. L'intero edificio \u00e8 costruito con tavole di pino. L'unica decorazione interna \u00e8 data dall'uso del colore ocra per delineare le volte, secondo una tradizione medievale. Sulle volte sono inoltre incisi i nomi dei carpentieri che parteciparono alla costruzione della chiesa. Il tetto della chiesa e del campanile sono rivestiti con tegole di pino di forma triangolare.\nAll'interno dell'edificio si trova un pregevole pulpito che poggia su un'antica statua di San Cristoforo. Sulle pareti del pulpito sono state scolpite le figure dei quattro apostoli e di numerosi angeli. Dalla parte opposta al coro si trova un soppalco su cui prendeva posto la corale, poich\u00e9 la chiesa non ebbe mai un organo. Dietro all'altare \u00e8 appeso un dipinto di Carl Frederik Blom, la \"Santa confermazione\", e due ritratti di Mos\u00e8 e Martin Lutero.\nPatrimonio dell'umanit\u00e0.\nLa chiesa cadde in disuso dopo il 1879 e rimase abbandonata per decenni. Il primo ad accorgersi del valore architettonico e storico della chiesa fu lo storico dell'arte austriaco Josef Strzygowski negli anni 1920.\nA partire dal 1929 l'edificio sub\u00ec numerosi interventi di restauro, in particolare negli anni dal 1980 al 1990 su impulso del Fondo nazionale per le antichit\u00e0 e il Fondo centrale della Chiesa di Finlandia. I restauri riguardarono principalmente il tetto e le strutture portanti. Nel 1987 si intervenne sulla parete sud e sulle parti marcescenti del campanile nel 1989 e 1992.\nLa chiesa fu inserita nell'elenco dei Patrimoni dell'umanit\u00e0 dell'UNESCO nel 1994 come tipico esempio di architettura tradizionale in legno della Scandinavia orientale. La tecnica di costruzione la distingue nettamente da altri esempi di chiese in legno, come quelle pi\u00f9 antiche della Scandinavia occidentale, come la chiesa di Urnes in Norvegia, o le chiese ortodosse russe dell'isola di Kizhi, nel lago Onega.\nNel 1997 dei volontari hanno ricostruito una barca, sul modello di quella che in passato veniva utilizzata dai fedeli per raggiungere la chiesa attraverso il lago. Secondo la tradizione la barca si chiama \"Maria\", come la moglie del mastro carpentiere che costru\u00ec la chiesa.\nVi ha dedicato una composizione musicale il pianista Olli Mustonen, eseguita la prima volta in Italia a Padova, Auditorium Pollini dal compositore e dall'Orchestra di Padova e del Veneto."}
{"id": "827895", "revid": "1632387", "url": "https://it.wikipedia.org/wiki?curid=827895", "title": "Never, Neverland", "text": "Never, Neverland \u00e8 il secondo album in studio della formazione thrash metal canadese Annihilator e pubblicato nel 1990 dalla Roadrunner Records.\nIl disco.\nCome accadr\u00e0 durante tutta la storia della band, la formazione che prese parte alla registrazione di questo album \u00e8 cambiata rispetto a quella che registr\u00f2 il precedente disco \"Alice in Hell\". Alla voce Coburn Pharr prese il posto di Randy Rampage, mentre il chitarrista ritmico Anthony Greenham venne sostituito da Dave Scott Davis.\nIl sound globale dell'album \u00e8 una evoluzione di quanto proposto dalla band nel precedente album, mantenendosi sulle coordinate di un thrash metal che deve molto, in quanto a \"riffing\", ai migliori Megadeth, ai quali miscela parti che possono essere definite pi\u00f9 \"folli\" e che contribuiscono a rendere l'album pi\u00f9 interessante e fanno emergere un certo humor compositivo (trademark fondamentale della band fin da \"Alice in Hell\").\nL'album contiene una forte dose di sperimentazione e di innovazione, uniti al sempre presente rispetto per lo stile metal da cui gli Annihilator mossero i propri primi passi.\nPunti forti dell'album sono i riff e melodie potenti e precise unite ad assoli di chitarra molto tecnici e complessi.\nAltro valore aggiunto \u00e8 costituito dalle note cantate dal cantante Coburn Pharr, la cui timbrica decisa e coinvolgente rende ancora pi\u00f9 interessante l'intero sound dell'album.\nTra i brani pi\u00f9 importanti del disco si elevano sicuramente \"Phantasmagoria\", \"Imperiled Eyes\", \"Stonewall\" e \"The Fun Palace\" che presto divennero delle pietre miliari all'interno dell'intera produzione della band.\nRistampe.\nL'album fu rimasterizzato 2 volte con l'aggiunta di 3 tracce demo: la prima volta nel 1998 e la seconda il 9 settembre 2003 in accoppiata con l'album \"Alice in Hell\", per la raccolta \"Two From The Vault\" pubblicata dalla Roadrunner Records."}
{"id": "827907", "revid": "1699560", "url": "https://it.wikipedia.org/wiki?curid=827907", "title": "Denholm Elliott", "text": "Candidato all\u2019Oscar nel 1987, ha vinto per tre volte consecutive il BAFTA per miglior attore non protagonista, diventando l\u2019unica persona ad aver mai raggiunto questo obbiettivo. Il celebre critico cinematografico Roger Ebert lo ha definito \u201cil pi\u00f9 affidabile tra tutti i caratteristi britannici\u201d e il New York Times lo ha descritto come un \u201cgrande attore capace di rubare la scena\u201d.\nBiografia.\nNato nel quartiere londinese di Ealing, Elliott frequent\u00f2 il Malvern College e, durante la seconda guerra mondiale, si arruol\u00f2 nella RAF. Nel 1942 il suo bombardiere fu abbattuto in Germania e trascorse il restante periodo della guerra come prigioniero. Nel dopoguerra, debutt\u00f2 sugli schermi nel film \"Dear Mr. Prohack\" (1949). Recit\u00f2 in \"Alfie\" (1966), \"Soldi ad ogni costo\" (1974) e interpret\u00f2 il ruolo del giornalista Bayliss in \"Dossier confidenziale\" (1986). Per la televisione, negli anni settanta partecip\u00f2 a un episodio della serie \"Attenti a quei due\", intitolato \"Una strana famiglia\" e fu protagonista nel decennio successivo delle miniserie \"Blade on the Feather\" e \"Gentle Folk\", che gli fecero conquistare un British Academy Television Award per il miglior attore.\nNegli anni ottanta vinse tre premi BAFTA come miglior attore non protagonista, uno per la commedia \"Una poltrona per due\" (1983), nel ruolo di Coleman, il maggiordomo di Louis Winthorpe III (Dan Aykroyd), gli altri due per \"Pranzo reale\" (1984) e \"Dossier confidenziale\" (1986), oltre ad una candidatura al premio Oscar al miglior attore non protagonista per \"Camera con vista\" (1985) di James Ivory. Divenne molto popolare per il ruolo del dottor Marcus Brody in \"I predatori dell'arca perduta\" (1981) e in \"Indiana Jones e l'ultima crociata\" (1989). Nel 1988 Elliott fu insignito dell'Ordine dell'Impero Britannico per il suo servizio nel campo della recitazione.\nElliott mor\u00ec il 6 ottobre 1992, all'et\u00e0 di 70 anni, a causa di tubercolosi dovuta all'AIDS.\nVita privata.\nSi spos\u00f2 due volte, la prima nel 1954 con l'attrice britannica Virginia McKenna, e una seconda volta con Susan Robinson, dalla quale ebbe due figli.\nDoppiatori italiani.\nCome doppiatore, \u00e8 sostituito da:"}
{"id": "827908", "revid": "183694", "url": "https://it.wikipedia.org/wiki?curid=827908", "title": "Francesco Acri", "text": "Biografia.\nLaureatosi in giurisprudenza a Napoli nel 1857, allievo a Berlino dello studioso di Aristotele e Kant Friedrich Adolf Trendelenburg, fu docente di storia della filosofia dapprima all'Universit\u00e0 di Palermo e, dal 1871, all'Universit\u00e0 di Bologna, dove rimase fino al 1911.\nLegato allo spiritualismo rosminiano, polemizz\u00f2 con gli hegeliani e coi positivisti, in un lungo contraddittorio col suo predecessore nella cattedra bolognese, Francesco Fiorentino.\nClericale in politica, eletto consigliere comunale di Bologna nel 1895, si batt\u00e9 contro il divorzio e per l'introduzione del catechismo nelle scuole, oltre ad essere strenuo difensore della partecipazione dei cattolici alla vita pubblica.\nTra i suoi maggiori impegni di scrittore, la traduzione e il commento dei \"Dialoghi\" di Platone (varie edizioni parziali, raccolte in tre volumi fra il 1913 e il 1915).\n\u00c8 sepolto alla Certosa di Bologna. Nella lapide a lui dedicata si legge il seguente testo:\nF A"}
{"id": "827911", "revid": "1226", "url": "https://it.wikipedia.org/wiki?curid=827911", "title": "Omiletica", "text": "L'omiletica \u00e8 il ramo degli studi teologici cristiani che si occupa dell'arte e della teologia della predicazione. L'arte dell'omiletica ricalca i temi pure trattati dalla retorica, cio\u00e8 l'invenzione (trovare cosa dire), disposizione (sistemare il materiale), memoria (fissare nella mente ci\u00f2 che si deve esporre) ed esposizione.\nGli antichi sermoni cristiani erano chiamati omelie, termine derivante dal latino \"homilia\", cio\u00e8 \"conversazione\".\nStoria.\nLa forma pi\u00f9 antica di predicazione cristiana \u00e8 quella di un'omelia semplice, dialogata, pratica e pastorale, basata sul testo biblico che \u00e8 stato letto, e spesso elaborando la variet\u00e0 di temi che il testo suggerisce, nell'ordine in cui compaiono in esso, senza occuparsi molto della struttura retorica del discorso. Il sermone iniziava dove terminava il testo biblico. Era spesso presentato in modo estemporaneo, sebbene sorgesse da un'attenta preparazione. Era considerato dovere primario del vescovo quello di predicare, e spesso lo faceva seduto su una sorta di trono prospiciente la comunit\u00e0, mentre l'assemblea stava in piedi.\nNotevole \u00e8 stato lo stile omiletico di Origene (185-254). Sebbene il suo approccio allegorico sia eccezionale per il periodo, tipico \u00e8 l'intero suo approccio alla predicazione. Predicava sistematicamente attraverso tutti i libri della Bibbia in serie, capitolo per capitolo, versetto per versetto. Fino al quinto secolo egli rimane il modello per eccellenza da seguire.\nI grandi predicatori del terzo e del quarto secolo: Basilio, Gregorio nazianzeno, Gregorio di Nissa, Crisostomo, ed Agostino erano consapevoli di vivere in un mondo in cui il normale metodo di comunicazione implicava l'uso della retorica tradizionale. Basilio e Crisostomo mettono in grande evidenza l'importanza dell'interpretazione grammaticale e storica della Bibbia. I sermoni di Crisostomo sono rimarchevoli perch\u00e9 coprono sistematicamente tutta la Bibbia, per le loro applicazioni morali e per il loro coraggio profetico. Sebbene essi riconoscessero la grande differenza che intercorreva fra il compito dei predicatori cristiani e quella dei retori pagani, il cui scopo era soprattutto impressionare l'uditorio con grandi discorsi, essi sentivano come la chiesa dovesse accettare l'aiuto che lo studio della retorica offriva alla predicazione.\nLa prima importante discussione sull'omiletica in rapporto alla retorica \u00e8 fatta da Agostino nell'opera \"Sulla dottrina cristiana\", opera che non ha mai cessato d'essere importante. Ambrogio e Agostino predicano sermoni semplici, pratici ed espositivi che non stavano alla pari di quelli del Padri greci, ma nutrivano, ciononostante, la chiesa. Durante il periodo patristico la predicazione \u00e8 in gran parte catechetica. Tratta dalla tradizione rabbinica dell'istruzione morale, era finalizzata ad insegnare la fede cristiana ai neo-convertiti. Il \"sermone festivo\", altro genere omiletico sviluppato durante il periodo patristico, era basato sul panegirico greco. Piuttosto che spiegare un brano delle Sacre Scritture, esso cercava di spiegare ci\u00f2 che veniva celebrato nella festivit\u00e0 ricorrente. Con l'ultimo del Padri latini, San Leone Magno, e poi con San Gregorio Magno il \"sermone festivo\" diventa sempre pi\u00f9 importante.\nDurante le invasioni barbariche era difficile istruire predicatori, eppure si distinguono monaci missionari come Patrizio, Columba, Pirmino e Bonifacio, che sviluppano la predicazione evangelistica. Non c'\u00e8, per\u00f2, molta predicazione, nel Medioevo per il fedele medio. \u00c8 nel periodo di Carlo Magno, per\u00f2, che viene ristabilita l'usanza della predicazione in ogni culto domenicale. Per aiutare i presbiteri nella predicazione, Alcuino prepara il primo lezionario per ogni giorno frestivo e domenica dell'anno con sussidi per i sermoni. Questo sistema non produce molta predicazione ispirata, ma almeno la migliora, soprattutto quando si ripropongono loro i sermoni classici di Agostino, Cesario di Arles ed altri padri della chiesa.\nNel risveglio dell'arte omiletica prodotto dai frati domenicani e francescani, si producono una grande quantit\u00e0 di sussidi omiletici, con sermoni suggeriti per ogni sorta di occasione. Si distinguono nel dodicesimo secolo, San Domenico di Guzm\u00e1n, San Francesco d'Assisi, Sant'Antonio di Padova, Sant'Alberto Magno e San Bonaventura da Bagnoregio, come pure Jean Charlier de Gerson, Jan Hus, Nicola Cusano, Giovanni da Capestrano, e Girolamo Savonarola. L'arte di illustrare i sermoni con favole ed allegorie di fantasia, si sviluppa anche in questo periodo, facendo sorgere molte collezioni di \"exempla\" a questo proposito. Si stampano anche trattati sulla predicazione, come quello di Humbert de Romans, a cui si deve la raccomandazione di una predicazione che sia \"quasi quidam cantus\" (come un canto) e del predicatore che sia coinvolgente come un giullare o un mercante.\nNel tredicesimo secolo appare nei circoli universitari una nuova forma \"moderna\" di predicazione tematica da brevi testi biblici, con attenta introduzione, transizioni, conclusioni e, naturalmente con l'argomento suddiviso nei \"classici tre punti\". Era chiamata \"moderna\" in contrapposizione alla forma pi\u00f9 antica di omelia.\nLa Riforma protestante vede la rinascita della predicazione biblica espositiva. Non era, infatti, tanto questione se si dovesse predicare, ma che cosa. Potente predicatore, Martin Lutero aveva conseguito un dottorato in interpretazione della Bibbia. Ulrico Zwingli, ispirato dall'esempio di Crisostomo incomincia a predicare attraverso il vangelo di Matteo capitolo per capitolo, versetto per versetto, trattando argomenti come il servizio militare mercenario, il celibato dei preti, le pratiche religiose superstiziose, la provvidenza e la giustificazione per fede. Giovanni Ecolampadio pure seguiva Crisostomo ed esortava i predicatori a seguire un'esegesi storico-grammaticale, abbandonando l'esegesi allegorica, cos\u00ec popolare nel Medioevo. I Riformatori promuovono pure molto la predicazione catechetica, in particolare Johannes Zwick sottolinea molto la predicazione catechistica rivolta ai bambini. Giovanni Calvino \u00e8 maestro nell'arte dell'interpretazione biblica e abile linguista. I suoi sermoni sono semplici, chiari ed informativi. Si producono allora opere influenti sull'omiletica, come quelle di Andreas Hyperius (1511-1564) e Bartholom\u00e4us Keckermann (1571-1609). Nelle isole britanniche si distingue John Knox come uno dei pi\u00f9 eccezionali predicatori della storia.\nNel sedicesimo secolo nella Chiesa cattolica si distingue in modo particolare il cardinale agostiniano Egidio da Viterbo (1469-1532), conosciuto anche come umanista, filosofo neoplatonico e \"cabalista cristiano\", dotato di uno stile omiletico di straordinaria efficacia, capace di commuovere ed entusiasmare qualsiasi uditorio. Egidio \u00e8 il predicatore preferito da molti papi rinascimentali, da Alessandro VI a Giulio II, da Leone X a Clemente VII.\nL'opera pi\u00f9 importante sull'omiletica nell'ambito del Puritanesimo \u00e8 \"L'arte di profetizzare\" di William Perkins. Nel diciassettesimo secolo si distinguono pure John Preston e Richard Sibbes per il loro stile semplice e potente. I governi si sentivano allora minacciati da predicatori come Richard Baxter, Edmund Calamy e Thomas Goodwin. Alcuni dei migliori predicatori inglesi come John Cotton, Thomas Shepard e John Davenport emigrano in America, ma vi rimangono diventando molto popolari Thomas Watson (famoso per i suoi sermoni sul Catechismo maggiore di Westminster), Thomas Manton e John Flavel (il \"predicatore marinaio\").\nI Paesi Bassi producono un certo numero di notevoli predicatori durante l'epoca d'oro della Repubblica olandese come Gisbert Voetius (predicatore dottrinale), mentre Johannes Cocceius \u00e8 famoso per aver sviluppato la teologia federale. Fra gli Ugonotti francesi del diciassettesimo secolo vi sono Jean Daill\u00e9, ma Pierre du Moulin e Jean Mestrezat continuano la tradizione riformata di predicazione espositiva e catechetica.\nInfluenzati dalla retorica classica, il periodo barocco vede un approccio diverso alla predicazione. In Inghilterra Lancelot Andrewes e John Donne predicano raffinati sermoni letterari in appoggio alla Chiesa anglicana di stato e al diritto divino della monarchia inglese. Nella Francia cattolica fiorisce la predicazione barocca di Jacques Bossuet, Louis Bourdaloue e Jean Baptiste Massilion, ammirati alla corte francese che, bench\u00e9 corrotta, amava udire buoni sermoni. Jacques Saurin nei Paesi Bassi e Jean Fr\u00e9d\u00e9ric Ostervald in Svizzera sono due pastori riformati che seguono le tendenze barocche conservando incorrotta l'ortodossia riformata nonostante l'imperante razionalismo. Johann Lavater a Zurigo e Friedrich Schleiermacher a Berlino cercano di reinterpretare il Calvinismo in un'epoca che aveva largamente abbracciato il deismo.\nScandalizzati dalla superficialit\u00e0 della religione barocca, il Pietismo comincia a portare la predicazione in una direzione diversa. Evitando sia la teologia dottrinale che l'esegesi biblica, il Pietismo si focalizza soprattutto sulle esperienze interiori. Questo porta un grande risveglio in Inghilterra dove John Wesley e George Whitefield predicano a minatori ed operai fuori dalla chiesa istituzionale e dalle strutture liturgiche. A differenza di Wesley, Whitefierld \u00e8 un calvinista anche se la sua predicazione drammatica ed estemporanea si allontana considerevolmente dal pulpito tradizionale. Andando in America (1739) Whitefield innesca il grande Risveglio insieme a Jonathan Edwards e Gilbert Tennent, che sotto l'influenza sia del Puritanesimo che del Pietismo cominciano a predicare una fede esperienziale.\nAppaiono in questo periodo le opere di Charles Simeons \"Horae Homileticae\" (21 volumi) pubblicati originalmente nel 1832 e Alexandre Rodolphe Vinet (1747-1847): \"Omiletica: la teoria della predicazione\", molto popolari ai loro tempi. Si noti pure l'opera di John Albert Broadus, \"il principe degli espositori\" su \"Lezioni sulla storia della predicazione\" (1893), Francesco di Sales \"Sul predicatore e la predicazione\".\nL'Evangelicalismo del diciannovesimo secolo \u00e8 rappresentato in Scozia da Thomas Chalmers e Thomas Guthrie, interessati non solo alla conversione dell'individuo, ma della societ\u00e0. L'esposizione biblica di Friedrich Wilhelm Krummacher contribuisce molto a rivitalizzare le chiese riformate tedesche, mentre in Francia Adolphe Monod rivitalizza la tradizione degli Ugonotti. Alexander Maclaren, Joseph Parker e Charles Haddon Spurgeon parlano con eloquenza al popolo comune della potenza di Dio per trasformare la vita umana. Traggono i loro sermoni da uno studio attento e percettivo della Bibbia ma ignorano i problemi sollevati dalla ricerca biblica moderna. Spurgeon, convinto calvinista pu\u00f2 essere considerato uno dei pi\u00f9 grandi predicatori della chiesa cristiana.\nIn America si sviluppa una scuola omiletica distinta ispirata da un forte interesse evangelistico e da zelo profetico. Charles G. Finney, che non sopportava le discipline teologiche del Protestantesimo classico, ma profondamente consapevole dei bisogni spirituali della giovane nazione, era il tipico predicatore del revivalismo di frontiera. Predicando la conversione, l'abolizione della schiavit\u00f9 e la temperanza, essi predicavano una fede che esercitava un forte appello nell'americano medio. Mentre Dwight L. Moody, Billy Sunday e George Truett si dedicavano intensamente all'evangelizzazione, Horace Bushnell e Henry Ward Beecher tendevano sempre di pi\u00f9 in direzione del Protestantesimo liberale.\nAll'inizio del ventesimo secolo Harry Emerson Fosdick con il suo linguaggio diretto, illustrazioni dalla vita quotidiana e il suo illimitato ottimismo segnavano fortemente la tradizione moderna dell'omiletica americana.\nNella Chiesa Cattolica, il periodo post-conciliare (dagli anni sessanta del Novecento) \u00e8 segnato dal ricorrente impegno a tornare a un modello di predicazione omiletica di qualit\u00e0 marcatamente biblica.\nLe tendenze contemporanee nel campo dell'omiletica includono: predicazione liturgica, predicazione olistica, predicazione basata sulla teoria della comunicazione, predicazione liberazionista (alcuni omileti includono in questa categoria predicazione femminista e predicazione nera), predicazione costruita intorno alla teoria del linguaggio, predicazione contestuale, predicazione induttiva, predicazione narrativa. Vi \u00e8 oggi un rinnovato interesse nella predicazione teologica. Il senso stesso della predicazione viene oggi posto in discussione, soprattutto per la prevalenza oggi della civilt\u00e0 dell'immagine.\nNel cristianesimo.\nAntico Testamento.\nSin dai tempi pi\u00f9 remoti, la predicazione gioca un ruolo fondamentale nella vita dell'Antico Testamento. Mos\u00e8, Giosu\u00e8 ed Elia, per esempio, facevano grande uso del discorso di fronte alla comunit\u00e0 riunita. Tutti i pi\u00f9 grandi profeti si mettono in evidenza non solo per i loro scritti, ma soprattutto per la loro predicazione. Gli oracoli profetici erano molto probabilmente usati come proclamazione nell'ambito della vita cultuale durante l'Esilio. La sinagoga ebraica sviluppa la pratica di pronunciare discorsi a commento della porzione della Sacra Scrittura letta durante il culto del sabato (cfr. Luca 4:16-21; Atti 15:21).\nNuovo Testamento.\nIl Nuovo Testamento si apre con la predicazione di Giovanni il battezzatore che fa riecheggiare il messaggio profetico sulla prossima venuta del Messia e del Regno di Dio. Ges\u00f9 stesso dedica gran parte del suo ministero alla predicazione, e la sua parola ha un forte impatto al quale nessuno rimane indifferente, dimostrando potenza e l'autorit\u00e0 di Dio stesso. Egli pure invia i suoi discepoli a predicare in suo nome: \"Andando, predicate e dite: \"Il regno dei cieli \u00e8 vicino\"\" (Matteo 10:7). Egli promette che la loro parola avrebbe avuto la stessa potenza ed autorit\u00e0 della sua: \"Chi ascolta voi ascolta me; chi respinge voi respinge me, e chi rifiuta me rifiuta Colui che mi ha mandato\" (Luca 10:16). La predicazione stessa, per Ges\u00f9, avrebbe causato la diffusione del Regno di Dio fino agli estremi confini del mondo: \"Questo vangelo del regno sar\u00e0 predicato in tutto il mondo, affinch\u00e9 ne sia resa testimonianza a tutte le genti; allora verr\u00e0 la fine\" (Matteo 24:14).\nDopo risurrezione, gli apostoli trovano come Ges\u00f9 stesso continui il suo ministero attraverso la loro predicazione (di fatto il ministero di Ges\u00f9 \u00e8 considerato solo \"un inizio\" cfr. Atti 1:1). Essi credono che sia Dio stesso, attraverso la loro predicazione a rivolgere il suo appello all'umanit\u00e0 ed a guarire. Essi non avevano esitazione alcuna ad affermare che stessero predicando la stessa Parola di Dio (cfr. 1 Tessalonicesi 2:13 \"Per questa ragione anche noi ringraziamo sempre Dio: perch\u00e9 quando riceveste da noi la parola della predicazione di Dio, voi l'accettaste non come parola di uomini, ma, quale essa \u00e8 veramente, come parola di Dio, la quale opera efficacemente in voi che credete\"; 1 Pietro 1:23 \"...perch\u00e9 siete stati rigenerati non da seme corruttibile, ma incorruttibile, cio\u00e8 mediante la parola vivente e permanente di Dio\"). La predicazione \u00e8 lo strumento privilegiato di Dio per comunicare la salvezza: \"Poich\u00e9 il mondo non ha conosciuto Dio mediante la propria sapienza, \u00e8 piaciuto a Dio, nella sua sapienza, di salvare i credenti con la pazzia della predicazione\" (1 Corinzi 1:21).\nGli apostoli pure credevano che, attraverso la loro predicazione, le potenze della salvezza e della nuova era fossero impiantate nella vita umana e che la storia cos\u00ec si affrettasse all'adempimento dei propositi di Dio di unire tutte le cose in Cristo e perfezionare pienamente la nuova creazione (cfr. Colossesi 1:22-29; Efesini 1.9,10; 3:4-13).\nI racconti che descrivono la chiesa primitiva indicano come la predicazione assumesse la forma di esposizione delle Sacre Scritture, non solo come attivit\u00e0 missionaria, ma anche nel contesto della comunit\u00e0 riunita dei credenti, specialmente nel Giorno del Signore (Romani 15:4; Atti 18:24-28; 20:7ss). La continuazione di questa pratica si evince pure dalla descrizione che Giustino fa del culto cristiano nel secondo secolo.\nNel tardo Medioevo.\nNel Medioevo l\u2019omiletica vede un fiorire di trattati, esempi, decreti di concili che ne definiscono i connotati. I sermoni hanno la doppia funzione di ammaestramento e proselitismo: servono a radunare i fedeli, attrarne e conquistarne di nuovi, insegnargli il verbo di Dio e mostrargli il modo per svincolarsi dal male imboccando la via della salvezza. Fuori dalla sfera prettamente spirituale, si pu\u00f2 riconoscere ai predicatori un\u2019importante funzione sociale, atta a definire e divulgare un codice comportamentale educando il popolo su cosa \u00e8 giusto e auspicabile fare e su cosa invece va evitato. L\u2019educazione diventa efficace solo se si riesce a persuadere e convincere a mettere in pratica ci\u00f2 che viene appreso.\nI chierici che predicano devono essere ben istruiti. Devono conoscere il credo, il Pater Nostro, il calendario liturgico, il Vangelo, le omelie fino ad arrivare all\u2019esorcismo e al penitenziale. E non \u00e8 sconveniente che sappiano scrivere.\nSpesso infatti i sermoni vengono scritti prima o trascritti poi, in modo da poter circolare ed essere strumento d\u2019appoggio per gli altri colleghi. Nei primi secoli del Medioevo infatti la predicazione \u00e8 piuttosto austera, con sermoni non eccessivamente lunghi e adornati, mai del tutto originali. Bisogna limitarsi a ripetere ci\u00f2 che \u00e8 gi\u00e0 stato detto, ci\u00f2 che \u00e8 l\u2019essenziale parola del Signore.\nNon mancano i casi in cui i vescovi non sono in grado di predicare, per insufficiente abilit\u00e0 o per impedimenti di altra natura, o che seguano un \"habitus vitae\" non esattamente eterodosso. Si ricorre quindi a sostituti, cominciando cos\u00ec a creare l\u2019immagine del predicatore vero e proprio, svincolato dalle altre funzioni ecclesiastiche. A partire dal 1215 questo ruolo viene ufficialmente istituito nel concilio di Roma (con la decima costituzione) grazie ad Innocenzo III, che perseguendo il duplice scopo di reprimere i movimenti eterodossi e favorire la riforma religiosa sente la necessit\u00e0 della presenza di un chierico predicatore adeguatamente istruito in ogni diocesi e in ogni chiesa. L'ordine domenicano e l'ordine francescano si distinguono per abilit\u00e0 e impegno in questo ambito.\nLa predica diviene tanto utile e importante che nel XV secolo Bernardino da Siena la antepone alla messa e fa della sua predicazione la ragione stessa di vivere: \u00absi non debem praedicare, non debem vivere\u00bb.\nI tempi mutano, e mutano gli scenari in cui si muovono i predicatori. Per venire incontro alle nuove esigenze di rivolgersi a fette sempre pi\u00f9 ampie di popolazione nascono le \"artes praedicandi\", generi retorici per rendere la comunicazione religiosa interessante e di facile fruizione. Tra i pi\u00f9 importanti risulta il \"De eruditione praedicatorum\" di Umberto di Romans, tesoro di dritte e consigli per costruire il sermone nel modo pi\u00f9 efficace possibile a seconda del caso, del pubblico, del contesto.\nIn realt\u00e0 non c\u2019\u00e8 da aspettare il XIII secolo per avvertire il valore della predicazione, tanto che nel concilio di Tours dell\u2019813 si dispone: \u00abEt ut easdem omelias quisque aperte transferre studeat in rusticam Romanam linguam aut Thiotiscam, quo facilius cuncti possint intellegere quae dicuntur\u00bb. La divulgazione richiede la piena comprensione da parte di tutti: il latino universale, ma da pochi compreso, deve fare spazio alla lingua del popolo, il volgare. Il \"sermo humilis\" gioca anche un ruolo chiave nel processo di educazione linguistica del popolo. Tuttavia, il latino continua ad essere usato nella stesura e nella trascrizione delle omelie: la prima attestazione scritta in volgare si ha solo nel 1425 con Roberto Caracciolo da Lecce.\nPer riuscire nello scopo di far comprendere e penetrare il messaggio, si ricorre all\u2019essenzialit\u00e0 del linguaggio e dei concetti, corredati da esempi ed immagini di facile memorizzazione.\nTra le \"virtutes elocutionis\" caratteristiche del sermone c\u2019\u00e8 la \"perspicuitas\": la parola del predicatore non deve essere ingannatrice, non deve confondere l\u2019uditore, deve al contrario essere limpida in modo che possa rischiarare la sua mente dalle tenebre del peccato. Ascoltandola e comprendendola l\u2019uditore pu\u00f2 imparare a discernere ci\u00f2 che \u00e8 male da ci\u00f2 che \u00e8 bene per guardarsi dalla perdizione e conseguire una vita retta e irreprensibile. Non solo: l\u2019uditore si sentir\u00e0 infuocato, traboccante dell\u2019amore per Dio e per la verit\u00e0 da Lui rivelata.\nPer ottenere la perfetta riuscita della predicazione occorre adottare la tecnica dell\u2019\"aptum\", adattando tema, stile e linguaggio ai luoghi, ai tempi e soprattutto alla tipologia di pubblico alla quale si parla, considerandone la categoria sociale, il genere, il ruolo istituzionale. In questo modo non solo si guadagna in termini di comprensione ed efficacia, ma si apre anche la possibilit\u00e0 di allargare la predicazione oltre i luoghi di culto, nei boschi, nelle piazze, davanti ai focolari, e in generale in tutti i luoghi dove ci siano congregate delle persone, riuscendo cos\u00ec a raggiungere tutti gli strati della popolazione.\nIl primo a distaccarsi dall\u2019originaria omiletica pi\u00f9 sobria \u00e8 Francesco d\u2019Assisi con il suo stile concionatorio e la sua teatralit\u00e0. I suoi epigoni ne fanno un\u2019arte: nomi come Giordano da Pisa, Bernardino da Siena, Giovanni da Capestrano, Roberto Caracciolo o Bernardino da Feltre diventano famosi per la loro predicazione spettacolare.\nSi mettono a punto delle vere e proprie tecniche per raggruppare il maggior numero di persone, mantenere e accrescere il pubblico: creare aspettative, proclamare tematiche nuove o inusuali, giocare sulla curiosit\u00e0 umana, rimandare al domani un discorso iniziato oggi, esortare solo gli uomini dabbene a rimanere sollecitando la dipartita di mascalzoni, correggere gli errori dolcemente e progressivamente, affrontare tematiche scabrose adattandosi alla reazione del proprio pubblico.\nSi inseriscono dialoghi, contraddittori, pause ad effetto, intercalari, exempla, battute, fino ad arrivare a gesti, effetti speciali, immagini e tutto ci\u00f2 che pu\u00f2 impressionare e commuovere il pubblico. Lo scopo \u00e8 triplice: attrarre, convincere e favorire la memorizzazione. Per far questo si attuano dunque anche tutti gli elementi performativi: modulazione della voce, gestualit\u00e0, espressioni, mimica facciale e corporale. Si \u00e8 parlato di veri e propri sermoni semidrammatici, piccole messinscene all\u2019interno delle omelie. Non mancano parole crude, immagini forti, racconti sulla morte e sulle lotte di potere, oggetti fortemente suggestivi, predicazioni tenute presso cimiteri, minacce di pestilenze, sciagure o incursioni turche. Si usa anche distribuire immagini, brevi, lettere, messaggi da portare sempre appresso. Utile espediente \u00e8 anche la comicit\u00e0, se ben equilibrata, che viene garantita da exempla e racconti gustosi dallo sfondo edificante.\nQualche esempio. Giovanni da Capestrano durante una predica sulla morte e sulla dannazione sfodera un teschio, mentre Roberto da Lecce parlando delle crociate si toglie il saio rivelando un\u2019armatura. Non \u00e8 infatti raro che si ricorra a vestiari particolari e suggestivi, come nel caso di Giovanni Novello a Forl\u00ec nel 1487, presentatosi scalzo e coperto di pelle d\u2019agnello, guanti di volpe, con un cappuccio di tela nera e un cappello di feltro bigio. A volte addirittura si fa nascondere qualcuno sotto al pulpito che simuli le grida dei dannati o suoni la tromba del Giudizio Universale.\nAll\u2019inizio la predicazione avviene nelle chiese. Per garantire la massima capienza, perfetta visibilit\u00e0 e acustica i nuovi Ordini mendicanti iniziano a sviluppare un\u2019edilizia particolare, detta \"Hallenkirche\": a sala, grande, luminosa, con ampie navate della stessa altezza. Il pubblico diventa cos\u00ec numeroso che diventa necessario spostarsi nelle piazze, portando in taluni casi alla costruzione di un pulpito permanente a ridosso delle mura della chiesa. Le prediche vengono tenute in ogni condizione meteorologica e per garantire la presenza di quante pi\u00f9 persone possibile spesso viene richiesto ai Consigli cittadini di promulgare dei bandi che ritardino l\u2019apertura delle botteghe fino a predica terminata. Tantissimi percorrono miglia e miglia per poter partecipare alla predica, i predicatori pi\u00f9 famosi hanno addirittura degli habitu\u00e9s che li seguono anche nelle citt\u00e0 pi\u00f9 lontane. Molti prendono l\u2019abitudine di alzarsi di notte per potersi assicurare un buon posto. Spesso le prediche si tengono all\u2019alba e durano dalle due alle sei ore, ma \u00e8 possibile anche trovarne di sera. Nei periodi liturgici si predica tutti i giorni, a volte anche due volte al giorno, fino ad arrivare a cinque volte nel caso di sant\u2019Antonio o Giovanni Dominici."}
{"id": "827912", "revid": "36426", "url": "https://it.wikipedia.org/wiki?curid=827912", "title": "Santa Maria della Spina", "text": ""}
{"id": "827914", "revid": "2131089", "url": "https://it.wikipedia.org/wiki?curid=827914", "title": "K League 1", "text": "La K League 1 () \u00e8 la massima divisione del campionato sudcoreano di calcio. Vi fanno parte 12 club.\nIl calendario della stagione segue l'anno solare, diversamente da come avviene in Europa, e in linea con gli altri campionati orientali.\nOccupa il 20\u00ba posto del ranking mondiale dei campionati stilato annualmente dall'IFFHS e il 1\u00ba a livello continentale, pertanto \u00e8 considerata la lega calcistica pi\u00f9 competitiva d'Asia.\nStoria.\nLa fondazione della lega risale al 1983. Inizialmente assunse il nome di Korean Super League, ed era composta da sole cinque\nsquadre: \"Hallelujah\", \"Daewoo\", \"POSCO\", \"Yukong Elephants\" e \"Kookmin Bank\". Alcune di queste formazioni erano amatoriali. Fu l'Hallelujah ad aggiudicarsi il primo titolo.\nNel 1994, in seguito ad un momento difficile, la lega venne riformata, ed il nome mutato in Korea League. Da allora il numero di squadre partecipanti \u00e8 aumentato gradualmente, fino alle sedici del 2011. Delle cinque squadre della precedente Korean Super League solo \"Daewoo\", \"POSCO\" e \"Yukong Elephants\" rimasero nella nuova lega; \"Kookmin Bank\" e \"Hallelujah\" non partecipavano pi\u00f9 al campionato rispettivamente dal 1984, i primi, dal 1985, i secondi.\nMolti dei club sono di propriet\u00e0 delle principali \"chaebol\" (conglomerate) coreane: ci\u00f2 traspare anche dal nome delle formazioni. Nel tentativo di integrarsi maggiormente con le comunit\u00e0 locali, le squadre hanno affiancato al loro nome quello di citt\u00e0 coreane. Ne \u00e8 un esempio il nome della squadra \"Daewoo\", che, nel tempo, \u00e8 stato modificato in \"Daewoo Royals\", \"Busan Daewoo Royals\", \"Busan I'cons\" fino all'attuale \"Busan I'Park\".\nStruttura e svolgimento.\nLa K-League ha inizio solitamente intorno a marzo/aprile e termina a novembre dello stesso anno. Il numero di partite e squadre \u00e8 cambiato spesso negli ultimi anni, raggiungendo il picco nella stagione 2012 con 16 squadre partecipanti, per poi ridursi a 12 nella stagione 2014:\nFino al 2012 la K-League \u00e8 stata l'unica lega professionistica presente in Corea del Sud, composta da sedici formazioni. Si trattava di una lega chiusa, senza promozioni n\u00e9 retrocessioni. Sotto la K-League c'era la K2 League, anch'essa lega chiusa e composta da squadre semi-professionistiche ed amatoriali.\nA partire dal 2012 sono state introdotte delle novit\u00e0. La stagione \u00e8 stata divisa in due parti (\"stages\"), seguendo il modello della Scottish Premiership. \u00c8 stato introdotto anche un sistema di promozioni e retrocessioni, essendo stata creata la K League 2: a partire dalla stagione 2014 l'ultima classificata in K League Classic retrocede direttamente in K League 2, mentre la penultima classificata in K League Classic sfida la vincente dei playoff di K League 2 per un posto in massima serie.\nLa squadra vincitrice del titolo si qualifica per la AFC Champions League dell'anno successivo (eccetto il Sangju Sangmu Phoenix, dovuto al fatto che quest'ultima squadra \u00e8 la squadra dell'esercito e non \u00e8 professionista). Si qualificano alla AFC Champions League anche la seconda e la terza classificata, pi\u00f9 la vincitrice della Coppa della Corea del Sud.\nVittorie per squadra.\nEcco l'elenco completo dei titoli vinti da ciascuna squadra (le squadre in grigio non esistono pi\u00f9):\nSquadre partecipanti.\nSono 21 le squadre ad aver preso parte alle 39 edizioni della K-League (in grassetto le squadre che partecipano alla stagione 2021):\nPolitica tesseramento giocatori stranieri.\nIl nunero limite di giocatori stranieri \u00e8 rigorosamente a cinque per squadra, incluso uno slot per un giocatore dei paesi dell'AFC e uno slot per un giocatore della Associazione delle Nazioni del Sud-est asiatico. Una squadra pu\u00f2 utilizzare cinque giocatori stranieri in campo per ogni partita, incluso almeno un giocatore della confederazione AFC. Il nome in grassetto indica che il giocatore \u00e8 stato registrato durante il periodo di trasferimento di met\u00e0 stagione."}
{"id": "827916", "revid": "599013", "url": "https://it.wikipedia.org/wiki?curid=827916", "title": "Frank Pietrangelo", "text": "Carriera.\nPietrangelo cominci\u00f2 a praticare l'hockey su ghiaccio all'et\u00e0 di sei anni nel ruolo di attaccante, ma non essendo particolarmente dotato decise di diventare un portiere. Nel 1982 l'universit\u00e0 del Minnesota gli offr\u00ec una borsa di studio e la possibilit\u00e0 di giocare in NCAA; era questo gi\u00e0 di per s\u00e9 un segno delle potenzialit\u00e0 del giovane: raramente quell'universit\u00e0 offriva borse a studenti provenienti dal di fuori dei programmi statali di reclutamento.\nNel 1983 fu scelto dai Pittsburgh Penguins al quarto giro in 63\u00aa posizione. Rimase in NCAA fino al termine degli studi, per poi passare ad un farm team dei Penguins, i Muskegon Lumberjacks (stagione 1986-87).\nLe ottime prestazioni in IHL convinsero i Penguins ad offrirgli il ruolo di \"back-up\" (secondo portiere), ruolo che ricopr\u00ec con buoni risultati, ma che alternava a ritorni nella IHL. Queste circostanze lo avevano spinto, nel 1990, a prendere in considerazione delle offerte che provenivano dall'Italia.\nIl general manager dei Penguins, Craig Patrick, lo dissuase offrendogli un contratto con cui gli veniva garantita la NHL. Pietrangelo accett\u00f2, e la scelta fu premiante: i Penguins vinsero la Stanley Cup 1991. Ma non solo: il portiere titolare, Tom Barrasso, si infortun\u00f2 in gara 5 del primo turno dei play-off, con una situazione di 3-2 per i New Jersey Devils. Con lui in porta, i Penguins ribaltarono il risultato e passarono il turno.\nCominci\u00f2 anche la stagione successiva a Pittsburgh, ma pass\u00f2 poi agli Hartford Whalers, con cui rimase tre stagioni. Parte dell'ultima la trascorse in AHL, con gli Springfield Indians.\nNon gli fu rinnovato il contratto, e Pietrangelo fu messo sotto contratto dai New York Islanders, che per\u00f2 lo girarono per una stagione (1993-94) ai Minnesota Moose (IHL). Un infortunio ad un dito della mano e ad un ginocchio lo convinse a ritirarsi ad appena 30 anni. Il ritiro, per\u00f2, si trasform\u00f2 di fatto in un anno sabbatico: nel 1996 un'offerta dell'HC Bolzano lo riport\u00f2 sul ghiaccio.\nCoi biancorossi vinse il campionato 1996-97 e disput\u00f2 l'Alpenliga. La stagione successiva si divise tra l'Italia (Asiago Hockey AS) e la Germania (Kaufbeurer Adler, DEL). Nel 1998-99 si accas\u00f2 in Gran Bretagna, coi Manchester Storm, con cui rimase due anni. Il 1\u00ba dicembre 2000 annunci\u00f2 per\u00f2 il suo ritiro, per un nuovo infortunio.\nIl nipote di Pietrangelo \u00e8 il difensore della NHL Alex Pietrangelo."}
{"id": "827918", "revid": "767487", "url": "https://it.wikipedia.org/wiki?curid=827918", "title": "Space Cowboys", "text": "Space Cowboys \u00e8 un film del 2000 diretto e interpretato da Clint Eastwood.\nPresentato fuori concorso alla 57\u00aa Mostra internazionale d'arte cinematografica di Venezia (della quale \u00e8 stato il film d'apertura), \u00e8 uscito nelle sale italiane il 1\u00ba settembre 2000.\nTrama.\nNei tardi anni cinquanta, il Progetto \"Dedalus\" mirava a portare degli uomini sulla Luna ma, in un volo sull'aereo sperimentale X-2, il pilota William \"Hawk\" Hawkins commette un errore e si deve lanciare da alta quota, assieme al secondo uomo di equipaggio. Il secondo dell'equipaggio \u00e8 Frank Corvin che, appena a terra, viene alle mani con Hawk perch\u00e9 l'aereo \u00e8 andato perduto per un suo errore di manovra. In ogni caso, il progetto viene accantonato quindi Hawk e Frank, insieme ad altri due coinvolti, perdono per sempre la possibilit\u00e0 di andare sulla Luna.\nPassano circa quarant'anni e i quattro sono oramai anziani, ma, da una visita di una delegazione NASA, Frank viene messo al corrente che un satellite russo \u00e8 uscito dall'orbita e minaccia di schiantarsi sulla Terra. IKON \u00e8 un dispositivo orbitale fondamentale per le comunicazioni, immesso in orbita nel 1986, con tecnologia obsoleta per gli ingegneri moderni, cos\u00ec hanno richiamato lui, che aveva progettato il sistema operativo, per aiutare una missione NASA a riportarlo in orbita. Ma Frank pretende dal responsabile Bob Gerson, un suo vecchio \"nemico\" ai tempi del programma \"Dedalus\", di andare in orbita di persona perch\u00e9 i tecnici non hanno tempo per istruirsi sui vecchi apparecchi. Inoltre pretende di richiamare anche i suoi tre compagni.\nCorvin inizialmente contatta il suo vecchio ufficiale di rotta Tank Sullivan, divenuto Ministro della Chiesa Battista, e poi Jerry O'Neill, ex ingegnere militare che lavora come progettista di montagne russe, ed entrambi accettano con entusiasmo. Infine \u00e8 il turno di Hawk, il quale vivacchia pilotando piccoli aerei da volo acrobatico, con i quali scarrozza turisti in cerca di emozioni che, dopo un'iniziale, ma solo apparente diffidenza, si unisce alla squadra.\nAddestrati rapidamente, vengono trattati come vecchietti dai giovani colleghi del programma spaziale moderno. Vengono sottoposti a fatiche e prove, dalle marce al simulatore di volo, e dimostrano un'inaspettata capacit\u00e0 di far volare lo Shuttle tra una tribolazione e l'altra. Frank riesce anche a farsi pubblicit\u00e0 indesiderata in un bar, dopo aver suscitato le gelosie di un tizio facendo lo spiritoso con una cameriera, e da l\u00ec si sparge rapidamente la notizia: la NASA sta preparando un'altra missione Shuttle. La TV ne approfitta subito e di conseguenza il vicepresidente convince Gerson a far partecipare il gruppo di Frank alla missione per avere una buona immagine pubblica.\nLanciati in orbita con lo Shuttle, gli astronauti arrivano al satellite e notano che c'\u00e8 qualcosa che non va; non sembra un satellite di comunicazione, e ha reagito minacciosamente al radar della navetta americana. Allora entrano nell'enorme oggetto e trovano al suo interno sei missili nucleari armati e pronti al lancio. Inoltre Frank ha la conferma che le tecnologie che studi\u00f2 con lo Skylab sono finite nelle mani dei sovietici tramite il KGB, e ora si trovano in quel satellite.\nA causa di un intervento non autorizzato del giovane Ethan, il satellite si aziona danneggiando gravemente s\u00e9 stesso e lo Shuttle, e ferendo lo stesso astronauta. Adesso non \u00e8 pi\u00f9 possibile rimettere in orbita il satellite. L'unica cosa che si pu\u00f2 fare per impedire una catastrofe \u00e8 spedire il satellite verso la Luna, ma per farlo qualcuno deve guidarlo nel tragitto. Hawk, che ha un tumore al pancreas e pochi mesi di vita, decide di sacrificarsi. Si fa portare tutte le riserve di ossigeno di bordo e poi aziona i motori dei missili. Cos\u00ec tutto il complesso, con Hawk che praticamente lo \"cavalca\", parte verso la Luna.\nNel frattempo, \"Dedalus\" deve rientrare; si stima che lo Shuttle abbia troppi danni e, a causa della eccessiva velocit\u00e0 di rientro e con un solo motore, non possa ammarare. Gli astronauti dovrebbero quindi lanciarsi prima di atterrare per avere qualche possibilit\u00e0 di salvezza. In prossimit\u00e0 del punto di atterraggio riescono a paracadutare fuori dallo Shuttle i due astronauti feriti, Roger Hines e Ethan Glance. Frank vuole rimanere sul modulo e chiede ai compagni di lanciarsi ma sia Jerry O'Neill che Tank Sullivan vogliono rimanere sullo Shuttle con Frank, che riesce, solo con i comandi manuali, ad atterrare con la navetta intatta.\nGuardando la Luna, la moglie di Frank si chiede se Hawk ce l'abbia fatta. Sulla superficie lunare, vicino al satellite schiantato sulla superficie, Hawk giace appoggiato a una roccia. La sua visiera protettiva riflette il pianeta Terra.\nProduzione.\nLe riprese sono cominciate nel luglio del 1999 e sono durate tre mesi. La pellicola \u00e8 stata filmata al Lyndon B. Johnson Space Center a Houston, al John F. Kennedy Space Center e all'adiacente Cape Canaveral Air Force Station a Cape Canaveral, Florida. Gli interni del simulatore di volo, dello Shuttle e del mission control sono stati ripresi nei set della Warner Bros.\nLe scene iniziali in cui si vedono i protagonisti da giovani sono state girate da differenti attori ma con le voci della loro controparte anziana, anche nel doppiaggio italiano le voci sono le stesse per tutti e due i gruppi di attori.\nColonna sonora.\nLe musiche originali del film sono state composte da Lennie Niehaus, compositore e sassofonista statunitense, e Clint Eastwood, coppia collaudata del cinema americano. I due artisti avevano gi\u00e0 collaborato in precedenza nei film: \"Corda tesa\" (1984), \"Per piacere... non salvarmi pi\u00f9 la vita\" (1984), \"Il cavaliere pallido\" (1985), \"Gunny\" (1986), \"Bird\" (1988), \"Cacciatore bianco, cuore nero\" (1990), \"La recluta\" (1990), \"Gli spietati\" (1992), \"Un mondo perfetto\" (1993), \"I ponti di Madison County\" (1995), \"Potere assoluto\" (1997), \"Mezzanotte nel giardino del bene e del male\" (1997), \"Fino a prova contraria\" (1999) e collaboreranno ancora nei film \"Debito di sangue\" (2002) e \"Changeling\" (2008). Niehaus e Eastwood si erano conosciuti prima della loro collaborazione professionale grazie al musicista e amico comune Jerry Fielding, che aveva scritto le musiche del film \"Il texano dagli occhi di ghiaccio\" (1976). L'attivit\u00e0 nel campo cinematografico del compositore Niehaus \u00e8 stata pressoch\u00e9 monopolizzata dalle pellicole dell'attore e regista Eastwood.\nLa sigla finale del film \u00e8 Fly Me to the Moon cantata da Frank Sinatra."}
{"id": "827931", "revid": "767487", "url": "https://it.wikipedia.org/wiki?curid=827931", "title": "Fino a prova contraria", "text": "Fino a prova contraria (\"True Crime\") \u00e8 un film del 1999 diretto da Clint Eastwood, tratto dal romanzo \"Prima di mezzanotte\" di Andrew Klavan.\nIn Italia \u00e8 uscito il 30 aprile 1999, ed \u00e8 stato trasmesso per la prima volta in chiaro il 3 febbraio 2002 su Rete 4.\nTrama.\nIl film si dipana intorno alla storia personale di Everett, un giornalista appena uscito dal buco nero dell'alcolismo, che sostituisce una sua collega di lavoro, morta in un incidente d'auto la sera prima, nel compito di scrivere un articolo \"umano\" sulla condanna a morte e prossima esecuzione (allo scadere della mezzanotte) di Frank Beechum.\nIl giornalista per\u00f2 trova tutta una serie di circostanze e dettagli non approfonditi n\u00e9 dalla polizia n\u00e9 dal pubblico ministero, i quali lo portano a pensare che Beechum non sia il vero colpevole; in particolare viene colpito dal fatto che sulla scena sia presente un altro giovane, ma che questi non sia stato preso in considerazione nella lista dei sospetti.\nDopo tutta una serie di colpi di scena (compreso il licenziamento dello stesso Everett e la decisione di divorziare presa dalla moglie), il giornalista riesce a risalire all'identit\u00e0 dell'altro giovane e infine a provare l'innocenza di Beechum: \u00e8 un particolare pendente appeso al collo della nonna del giovane, che nel frattempo \u00e8 stato ucciso, e che apparteneva precedentemente proprio alla vittima.\nA questa rivelazione segue una lunga scena divisa tra il tentativo di Everett di raggiungere il governatore, per poter fermare l'esecuzione, e l'esecuzione stessa.\nLa scena finale vede un Everett licenziato, \"senza casa\", ma candidato al Pulitzer, che compra un regalo per la figlia e incontra, appena uscito dal negozio, lo stesso Beechum, salvato proprio all'ultimo secondo.\nColonna sonora.\nLa canzone presente nei titoli di coda \u00e8 \"Why Should I Care?\" interpretata da Diana Krall e composta da Clint Eastwood.\nAccoglienza.\nNella prima settimana di apertura il film ha incassato 5.276.109 di dollari negli Stati Uniti: in totale, sempre negli Stati Uniti, ha incassato complessivamente 16.649.768 di dollari, su un budget di 55.000.000."}
{"id": "827932", "revid": "729019", "url": "https://it.wikipedia.org/wiki?curid=827932", "title": "Acidosi organiche", "text": "Le acidosi organiche sono un gruppo di patologie identificate da un abbassamento del pH ematico (\"acidosi\"), per lattacidemia, e da aciduria.\nL'acidosi \u00e8 quindi un sintomo, il sintomo preponderante di diverse patologie, e a queste ha dato il nome.\nIn senso stretto si considerano\nNel senso pi\u00f9 lato, consideriamo anche"}
{"id": "827933", "revid": "745179", "url": "https://it.wikipedia.org/wiki?curid=827933", "title": "Edgecution", "text": ""}
{"id": "827935", "revid": "1305772", "url": "https://it.wikipedia.org/wiki?curid=827935", "title": "HAO", "text": ""}
{"id": "827936", "revid": "1656773", "url": "https://it.wikipedia.org/wiki?curid=827936", "title": "Mezzanotte nel giardino del bene e del male", "text": "Mezzanotte nel giardino del bene e del male (\"Midnight in the Garden of Good and Evil\") \u00e8 un film del 1997 diretto da Clint Eastwood e interpretato da John Cusack, Kevin Spacey e Jack Thompson.\nTratto dal romanzo omonimo di John Berendt (sceneggiato da John Lee Hancock), rielabora un fatto di cronaca realmente accaduto.\nTrama.\nSavannah 1981: il cronista John Kelso giunge in citt\u00e0 per scrivere un articolo sulla festa di Natale organizzata dal miliardario Jim Williams, antiquario divenuto ricco da poco tempo: l'avvenimento richiama molti invitati e durante la sua permanenza Kelso fa la conoscenza di diversi pittoreschi personaggi della citt\u00e0.\nDurante la festa assiste a una lite tra Jim e il giovane scapestrato Billy, che irrompe con una scenata nello studio dell'antiquario, visibilmente drogato e ubriaco. Dopo qualche ora, a festa terminata, si consuma una tragedia lontano da occhi indiscreti. Il giovane Billy viene ucciso da Jim, che dichiara la legittima difesa.\nKelso si ferma cos\u00ec in citt\u00e0 e ottiene il permesso di scrivere un libro sull'accaduto, invece del semplice articolo. Mentre si svolge il processo, il cronista indaga cercando di accumulare fatti: si scopre che i due uomini erano amanti e la cosa ha il sopravvento nelle discussioni e all'atto dell'accusa. Grazie alle arringhe del suo avvocato e soprattutto con la testimonianza della drag queen Lady Chablis, Jim viene assolto e scarcerato. Ma una volta tornato a casa, ha un infarto e muore, nello studio dove era morto Bill."}
{"id": "827937", "revid": "339392", "url": "https://it.wikipedia.org/wiki?curid=827937", "title": "Korea League", "text": ""}
{"id": "827940", "revid": "599013", "url": "https://it.wikipedia.org/wiki?curid=827940", "title": "J\u00fcrgen Hingsen", "text": "Biografia.\nGiunse secondo nel decathlon alle Olimpiadi di Los Angeles nel 1984 dietro a Daley Thompson. Nel 1984 stabil\u00ec inoltre il suo record personale con 8832, che fu temporaneamente anche il record mondiale ed \u00e8 ancora il record tedesco. Nel 1988 Hingsen partecip\u00f2 alle Olimpiadi di Seul ma fu squalificato dalla competizione in seguito a tre false partenza nella gara dei 100 metri."}
{"id": "827941", "revid": "775372", "url": "https://it.wikipedia.org/wiki?curid=827941", "title": "Consiglio privato", "text": "Il consiglio privato (o segreto) \u00e8 un collegio che consiglia il capo di Stato, solitamente un monarca.\nTerminologia.\nI suoi membri sono detti \"consiglieri privati\" (o \"segreti\"). In certe monarchie il collegio \u00e8 diversamente denominato, per esempio: consiglio di Stato (come in Danimarca), \"consiglio della corona\" (come in Belgio) o \"consiglio del re\" (come nella Francia dell'\"Ancien R\u00e9gime\").\nL'aggettivo \"privato\" o \"segreto\" deriva dal fatto che nel collegio erano riuniti i pi\u00f9 stretti consiglieri del sovrano ai quali questi si rivolgeva confidenzialmente per i pi\u00f9 importanti affari dello Stato. Con il passaggio alla monarchia costituzionale e, poi, parlamentare, dal consiglio privato riunito attorno al monarca \u00e8 andato via via staccandosi il gabinetto, riunito attorno al primo ministro, che in alcune monarchie odierne \u00e8 tuttora formalmente considerato un comitato interno al consiglio privato.\nAttualmente alcune monarchie parlamentari mantengono ancora un organo del genere, con funzioni essenzialmente cerimoniali (\u00e8 il caso della Danimarca e del Belgio, il cui consiglio della corona si \u00e8 riunito solo cinque volte dal 1870) o con competenze concernenti, per lo pi\u00f9, la famiglia reale e la successione al trono (\u00e8 il caso della Thailandia).\nRegno Unito e Commonwealth.\nNel Regno Unito e in alcuni Stati del Commonwealth delle nazioni che riconoscono il monarca britannico come loro capo dello Stato (per esempio il Canada) il consiglio privato svolge ancora alcune funzioni di un certo rilievo, per esempio consigliando il monarca o, rispettivamente, il governatore generale in merito all'esercizio del potere di grazia; sono inoltre formalmente adottati dal capo dello Stato sentito il consiglio privato, ma in realt\u00e0 predisposti dal gabinetto, i cosiddetti \"order-in-Council\", atti con i quali sono tra l'altro emanati i regolamenti. In Australia, Nuova Zelanda e altri stati del Commonwealth, anche repubblicani, un ruolo analogo \u00e8 svolto dal \"consiglio esecutivo\" (\"executive council\").\nI membri del consiglio privato o esecutivo sono nominati dal capo dello Stato su proposta, di fatto vincolante, del primo ministro; il gabinetto \u00e8 considerato un comitato interno al consiglio; in alcuni Paesi (come Regno Unito e Canada ma non l'Australia) viene usualmente nominato nel consiglio anche il \"leader\" dell'opposizione. In certi Paesi, come Regno Unito e Canada, il consiglio ha un proprio presidente, che nel Regno Unito porta il titolo di Lord presidente del Consiglio (\"Lord President of Council\"); in altri Paesi, come l'Australia, \u00e8 presieduto dal governatore generale oppure, in caso di sua assenza o impedimento, da un vicepresidente. La carica di presidente o vicepresidente del consiglio \u00e8 attribuita a un membro del gabinetto, in aggiunta o meno al portafoglio ministeriale; nel secondo caso il titolare \u00e8 una sorta di ministro senza portafoglio e pu\u00f2 avere incarichi particolari, come quello di \"leader\" della camera.\nAll'interno del consiglio privato britannico (la cui denominazione ufficiale \u00e8 \"Her/His Majesty's Most Honourable Privy Council\" e che conta attualmente svariate centinaia di membri) opera un \"Comitato giudiziario\" (\"Judicial Committee\") che funge da giudice di ultima istanza, con un ruolo quindi analogo alla corte suprema, per la Gran Bretagna (limitatamente ad alcune materie), per i territori britannici d'oltremare ma anche per molti Stati indipendenti del Commonwealth (Giamaica, Bahamas, Belize, Trinidad e Tobago, Mauritius ecc.)"}
{"id": "827943", "revid": "339392", "url": "https://it.wikipedia.org/wiki?curid=827943", "title": "K League", "text": ""}
{"id": "827944", "revid": "767487", "url": "https://it.wikipedia.org/wiki?curid=827944", "title": "Potere assoluto (film 1997)", "text": "Potere assoluto (\"Absolute Power\") \u00e8 un film del 1997, diretto e interpretato da Clint Eastwood, basato sul romanzo omonimo di David Baldacci.\n\u00c8 stato presentato fuori concorso al 50\u00ba Festival di Cannes.\nTrama.\nLuther Whitney, ladro professionista, si introduce nella residenza del miliardario Walter Sullivan, un anziano filantropo considerato uno degli uomini pi\u00f9 ricchi e potenti degli Stati Uniti e gran sostenitore del Presidente in carica fin dalla sua candidatura alla presidenza, per svuotargli il \"caveau\".\nDurante il furto, mentre si trova all'interno della camera blindata, celata da un falso specchio nella stanza da letto di Sullivan, Luther \u00e8 costretto a nascondersi perch\u00e9 si accorge della presenza della giovane moglie di Sullivan, Christy, e di Alan Richmond, il Presidente degli Stati Uniti d'America, che si trovano l\u00ec per un incontro amoroso clandestino. A un certo punto Richmond diventa sessualmente violento e Christy, per legittima difesa, lo accoltella al braccio con un tagliacarte. Richmond chiede aiuto agli agenti dei Servizi Segreti Bill Burton e Tim Collin, che irrompono e sparano a Christy, convinti che questa stia per uccidere il Presidente degli Stati Uniti con il tagliacarte.\nSempre nascosto nel \"caveau\", Luther assiste quindi alle operazioni organizzate da Gloria Russell, capo dello \"staff\" del Presidente, e dai due agenti, per eliminare ogni prova che possa ricondurre alla verit\u00e0 e per simulare un furto con scasso non riuscito, per giustificare la morte della vittima. La scena del delitto viene accuratamente ripulita e rimessa in ordine e il Presidente viene condotto via dagli agenti, i quali dimenticano per\u00f2 accidentalmente il tagliacarte, rimasto nella stanza da letto. Luther s'impadronisce dell'arma e fugge dalla residenza con la refurtiva e l'arma incriminante, inseguito da Burton e Collin, che nel frattempo si sono accorti di non aver preso il tagliacarte. Luther diviene cos\u00ec un testimone scomodo da eliminare.\nIl tenente Seth Frank \u00e8 a capo delle indagini sull'omicidio. Sebbene Luther, noto alle autorit\u00e0 come un ladro di alto profilo, diventi il principale sospettato, Frank non crede che sia l'assassino ma Burton chiede a Frank di tenerlo informato sul caso e mette sotto controllo il telefono dell'ufficio di Frank. Proprio mentre Luther sta per lasciare il paese, vede Richmond in televisione commiserarsi pubblicamente con il suo amico Sullivan per la perdita della giovane moglie e, irritato e indignato, decide di consegnare Richmond alla giustizia.\nLa figlia di Luther, Kate, avvocato che esercita la funzione di pubblico ministero, accompagna Frank a casa di Luther in cerca di indizi e accetta d'incastrare suo padre, organizzando un incontro in un bar all'aperto dove la polizia pu\u00f2 prenderlo in custodia, con la garanzia di Frank sulla sicurezza di Luther. Tuttavia Burton viene a conoscenza del piano attraverso le intercettazioni telefoniche e sia Collin che McCarty, un sicario assunto da un vendicativo Sullivan, si preparano a uccidere Luther. I due cecchini, ognuno ignaro dell'altro, cercano di sparare a Luther quando incontra Kate ma entrambi, abbagliati dal riflesso di uno grosso vetro, mancano il bersaglio e Luther riesce a scappare, ma ha la possibilit\u00e0 di spiegare a Kate come siano andate esattamente le cose.\nLuther inganna Gloria Russell, inviandole la collana di diamanti di Christy come se provenisse dal Presidente, e la Russell la indossa durante un evento alla Casa Bianca. Sospettando che Kate possa conoscere la verit\u00e0, il presidente Richmond decide che debba essere eliminata. Quando Luther viene a sapere da Frank che i servizi segreti hanno Kate sotto controllo, corre di nuovo a Washington per proteggerla e arriva pochi istanti dopo che Collin ha spinto l'auto di Kate, con lei dentro, in un dirupo. Collin tenta di nuovo di uccidere Kate in ospedale con una siringa piena di veleno, ma anche in questo caso Luther sventa il tentativo, uccidendo Collin.\nLuther sostituisce l'autista di Sullivan e racconta a Sullivan cosa sia realmente accaduto quella notte in cui la sua giovane moglie \u00e8 stata uccisa. Sullivan non \u00e8 convinto fino a quando Luther non gli riporta il dialogo tra la moglie Christy e il presidente Richmond, con alcuni dettagli che solo la moglie poteva conoscere. D\u00e0 a Sullivan il tagliacarte con il sangue e le impronte digitali di Richmond e gli dice che da allora ha restituito gli oggetti rubati in casa sua.\nLuther accompagna Sullivan fuori dalla Casa Bianca. Sullivan, con il tagliacarte appresso, riesce a passare i controlli di sicurezza ed entra nello studio ovale. Nel frattempo, allertato da Luther che il suo telefono \u00e8 intercettato, Frank scopre che l'agente Burton si \u00e8 suicidato e usa le prove che Burton ha lasciato per arrestare Russell. La mattina dopo in televisione arriva la sconvolgente notizia di Sullivan che il presidente Richmond si \u00e8 suicidato utilizzando un pugnale. Luther \u00e8 soddisfatto che la giustizia abbia prevalso e felice che sua figlia sia al sicuro, che faccia di nuovo parte della sua vita e che accetti la corte di Frank."}
{"id": "827945", "revid": "18397", "url": "https://it.wikipedia.org/wiki?curid=827945", "title": "Black Holes &amp; Revelations", "text": ""}
{"id": "827947", "revid": "729019", "url": "https://it.wikipedia.org/wiki?curid=827947", "title": "Telekom Malaysia", "text": "Telekom Malaysia \u00e8 la pi\u00f9 grande compagnia di telecomunicazioni in Malaysia.\nHa il monopolio nelle reti fisse e una considerevole fetta di mercato nelle comunicazioni mobili dopo la sua acquisizione di Celcom e fondendo la sua parte mobile, TMTouch.\nHa un fornitore di servizi internet sussidiaria (TMNet) offrendo sia una connessione alla rete lenta che a banda larga.\nLa connettivit\u00e0 a banda larga \u00e8 fornita tramite DSL sotto il marchio Streamyx di TMNet.\n\u00c8 l'unico fornitore di servizi bandalarga DSL nel paese a causa della questione dell'ultimo miglio.\nNel 2005 ha cambiato il suo logo in TM."}
{"id": "827948", "revid": "125549656", "url": "https://it.wikipedia.org/wiki?curid=827948", "title": "Elettrotreno FS ETR.600", "text": "L'ETR.600 \u00e8 un elettrotreno ad assetto variabile del parco rotabili Trenitalia, progettato e costruito da Alstom.\nLa parte stilistica, ergonomica e lo studio degli ambienti interni \u00e8 ad opera dell'azienda di progettazione Italdesign Giugiaro.\nLa piattaforma utilizzata, denominata dal costruttore \"Nuovo Pendolino\", \u00e8 declinata in diversi gruppi destinati a imprese ferroviarie europee e cinesi.\nStoria.\nIl treno \u00e8 stato sviluppato a partire dal 2004 come evoluzione della filosofia progettuale a sistema attivo di inclinazione della cassa dei treni della precedente famiglia Pendolino e venne acquistato in 12 esemplari dalle societ\u00e0 Trenitalia in una commessa congiunta rispetto a quella coeva, ordinata dalla allora impresa Cisalpino, di 14 treni simili.\nI primi treni furono consegnati nel 2007 ed entrarono in servizio sulla linea Roma-Bari con una percorrenza fissata in 3 ore e 59 minuti e sulla Roma-Reggio Calabria con una percorrenza di 5 ore e 14 minuti.\nDall'8 gennaio 2022 \u00e8 partito il primo Frecciargento Roma Termini - Lecce composto da due ETR 600 in unit\u00e0 multipla con partenza dalla Capitale d\u2019Italia alle 15.05 e arrivo a destino alle 20.29. Una volta giunto, il giorno dopo il complesso riparte alle 11.55 arrivando a Roma Termini alle 16.55 e mantenendo le medesime fermate.\nCaratteristiche tecniche.\nL'ETR.600 \u00e8 costituito da sette elementi, di cui uno, il numero 3, \u00e8 per met\u00e0 adibito al trasporto viaggiatori e l'altra \u00e8 arredata a bar/self service. In tale elemento si trova anche il compartimento del capotreno.\nL'alimentazione \u00e8 politensione/policorrente: a a corrente continua e a 25 kV a corrente alternata a in modo da permetterne la circolazione sia sulle tratte ad alta velocit\u00e0 che sulla rete tradizionale.\nIl rotabile \u00e8 attrezzato di sistema ERTMS e SCMT ed \u00e8 in grado di essere guidato da un solo macchinista. La cabina di guida dispone di una poltrona di guida fissa, alla quale si affianca uno strapuntino allo scopo di ospitare in cabina anche un agente sussidiario qualora necessario.\nL'ETR.600 \u00e8 in grado di raggiungere la velocit\u00e0 massima di .\nIl convoglio \u00e8 munito di gancio automatico fisso: il musetto \u00e8 retrattile a comando scoprendo il gancio automatico e permette l'accoppiamento in multiplo di due convogli senza l'intervento di un manovratore a terra. In questo modo sono possibili composizioni multiple per eventuali servizi con tratte comuni.\nDurante l'orario estivo 2013 tutti i 12 treni erano impiegati in turno nelle relazioni Udine-Roma, Venezia-Roma e Venezia-Napoli, anche se, seppur raramente, a volte era impiegato qualche treno anche sulle tratte Brescia-Roma e Bolzano-Roma, dove da orario figuravano gli ETR 485.\nSu tutti i convogli ETR.600 la numerazione dei posti a sedere \u00e8 stata modificata rispetto a quella originaria, con posti suddivisi in file (in prima classe A, B, D; in seconda A, B, C, D). Tale numerazione non varia in base alla carrozza ad eccezione di quelli presenti in carrozza 3, in quanto met\u00e0 di questa carrozza \u00e8 occupata dal Bar di bordo e i posti sono quindi la met\u00e0 rispetto a quelli vendibili nelle altre carrozze.\nLa piattaforma di questa nuova versione di Pendolino \u00e8 servita da base anche per lo sviluppo degli ETR.610, i quali a differenza degli ETR.600 si differenziano per un diverso allestimento interno e per l'equipaggiamento policorrente, indispensabile per circolare sia sulla rete ferroviaria italiana (alimentata a 3 kV in corrente continua) che su quella svizzera (alimentata a 15 kV in corrente alternata).\nServizi.\nInizialmente dotati di una livrea basata sul grigio metallizzato, in occasione dell'entrata in servizio della nuova linea ad alta velocit\u00e0 Milano-Bologna, nel dicembre 2008 gli ETR.600 ricevettero le iscrizioni \"Frecciargento\", categoria di servizi alla quale sono destinati."}
{"id": "827950", "revid": "767487", "url": "https://it.wikipedia.org/wiki?curid=827950", "title": "La recluta", "text": "La recluta (\"The Rookie\") \u00e8 un film del 1990 diretto ed interpretato da Clint Eastwood.\nTrama.\nLos Angeles: una banda di ladri d'auto di lusso, capeggiata da una coppia formata da Strom e dalla sua compagna Liesl, \u00e8 seguita senza successo dall'esperto poliziotto della sezione furti d'auto Nick Pulovski; durante un appostamento Strom uccide il partner di Nick ed a questi, una volta finita la convalescenza dopo il ferimento, viene affidato dal suo comandante tenente Garcia come nuovo compagno la recluta David Ackerman, un giovane proveniente da una famiglia molto ricca con l'incubo ricorrente della morte del fratello in giovane et\u00e0, di cui l'agente si sente responsabile.\nIl rapporto tra i due presenta diverse problematiche a causa della differenza di et\u00e0 e di carattere, del disaccordo sui metodi da utilizzare per compiere il lavoro, dell'ingerenza del padre Eugene che vorrebbe \"assumere\" Nick per proteggere la vita del figlio e dell'inesperienza di David; proprio l'inesperienza della recluta contribuisce al fallimento di un'operazione che doveva portare alla cattura dei due ladri d'auto: David infatti viene colpito alle spalle da Liesl e si salva solo grazie al giubbotto antiproiettile mentre Nick viene rapito dalla coppia che, vistasi scoperta, ha la necessit\u00e0 di cambiare aria ed allo scopo chiede al sindaco un riscatto di due milioni di dollari per il suo rilascio.\nLa cittadinanza non \u00e8 in grado, e nemmeno sembra avere la volont\u00e0, di pagare la somma e quindi David ricorre all'aiuto del ricco padre per ottenere quanto richiesto dai delinquenti; egli acconsente ma a condizione che il figlio lasci la polizia per non correre il rischio di perdere anche lui; David non intende rinunciare a quello che sembra essere diventato lo scopo della sua vita e quindi, una volta ottenuto il denaro, consente al dipartimento di organizzare l'operazione per liberare Pulovsky e per catturare la banda.\nL'azione sembra riuscire ma i due, arrivati in aeroporto, riescono a scappare ed a confondersi tra la folla pur perdendo la valigia contenente il denaro; Nick e David, dopo un'acrobatica fuga dall'edificio dove il poliziotto era tenuto prigioniero e che era stato minato, li rincorrono riuscendo ad ucciderli rimanendo per\u00f2 feriti. Quando David riprender\u00e0 servizio trover\u00e0 Nick promosso tenente al posto di Garcia: il nuovo capo affider\u00e0 al giovane una recluta, una ragazza, come compagna."}
{"id": "827951", "revid": "767487", "url": "https://it.wikipedia.org/wiki?curid=827951", "title": "Leonard Frey", "text": "Biografia.\nDopo il college, dove studi\u00f2 per diventare pittore, frequent\u00f2 i corsi di recitazione alla prestigiosa Neighborhood Playhouse di New York City, sotto la supervisione di Sanford Meisner, e decise di proseguire la sua carriera in teatro. Nel 1968, conquist\u00f2 il favore della critica per la sua interpretazione di un gay nella commedia off-Broadway \"The Boys in the Band\". Egli stesso era omosessuale, e morir\u00e0 per le conseguenze dell'AIDS. Con i componenti del cast originale della commedia, Frey apparve nella versione cinematografica, intitolata \"Festa per il compleanno del caro amico Harold\" (1970) e diretta da William Friedkin.\nFrey fu nominato nel 1975 al Tony Award al miglior attore non protagonista in uno spettacolo per il suo ruolo in \"The National Health\". Ottenne altri riconoscimenti in \"The Time of Your Life\" (1969), \"Beggar on Horseback\" (1970), \"La dodicesima notte\" (1972), e \"Quel signore che venne a pranzo\" (1980).\nGrazie al numero \"Miracle of Miracles\" in \"Il violinista sul tetto\" (1971), Frey ottenne la nomination al premio Oscar al miglior attore non protagonista per il ruolo di Motel il sarto. \nFrey apparve inoltre in numerose serie televisive, tra le quali \"Hallmark Hall of Fame\", \"Medical Center\", \"The Mary Tyler Moore Show\", \"La famiglia Bradford\", \"Quincy\", \"Cuore e batticuore\", \"Barney Miller\", \"Moonlighting\" e \"La signora in giallo\"."}
{"id": "827962", "revid": "1543377", "url": "https://it.wikipedia.org/wiki?curid=827962", "title": "Santa Cruz de Mompox", "text": "Santa Cruz de Mompox (o anche Santa Cruz de Mompos, Mompox e Momp\u00f3s) \u00e8 una municipalit\u00e0 che si trova nel dipartimento di Bol\u00edvar, in Colombia, e che ha conservato il suo stile dell'epoca coloniale. La citt\u00e0 si trova sull'isola Margarita, un'isola situata all'incrocio fra i fiumi Magdalena e Cauca, a 250 chilometri di distanza da Cartagena. Conta circa 30.000 abitanti e la sua economia si basa principalmente sul turismo, sulla pesca e sull'allevamento di bestiame.\nSim\u00f3n Bol\u00edvar, il liberatore di gran parte del Sud America, ebbe a dire: \u00abSe a Caracas devo la vita, a Mompox devo la gloria\u00bb. Egli infatti giunse nella cittadina nel 1812 e reclut\u00f2 quasi tutti gli uomini abili al combattimento, circa 400, che andarono a formare la base di quell'esercito che sarebbe poi risultato vittorioso a Caracas.\nStoria.\nLa citt\u00e0 venne fondata il 3 maggio 1537 da Don Alonso de Heredia, in cerca di un porto sicuro lungo il fiume Magdalena.\nAll'arrivo dei colonizzatori spagnoli, in questa zona si trovava una trib\u00f9 indigena il cui capo era un certo Mampo (o Mompoj); Mompox significa infatti \"terra del capo Mampo\".\nGrazie alla sua posizione, Santa Cruz de Mompox divenne un prospero centro di commercio di beni verso l'interno. Vi venne fondata una zecca e la citt\u00e0 divenne famosa per i suoi orafi. Questa prosperit\u00e0 dur\u00f2 fino a tutto il XIX secolo, ma declin\u00f2 con l'inizio del XX poich\u00e9 il fiume cambi\u00f2 corso e il porto principale divenne quello di Magangu\u00e9.\nArchitettura.\nSanta Cruz de Mompox \u00e8 nota per aver mantenuto gran parte del suo fascino coloniale, un misto di stili spagnoli e autoctoni.\nProprio per questa ragione nel 1995 la citt\u00e0 \u00e8 stata inserita nell'elenco dei Patrimoni dell'umanit\u00e0 dell'UNESCO. Molti degli storici edifici sono ancor oggi utilizzati per lo scopo per cui vennero costruiti. Notevoli sono i lavori in ferro battuto che decorano porte, cancelli e inferriate lungo la maggior parte delle strade della citt\u00e0.\nGli edifici pi\u00f9 importanti sono:"}
{"id": "827964", "revid": "287204", "url": "https://it.wikipedia.org/wiki?curid=827964", "title": "Andre Wohllebe", "text": ""}
{"id": "827965", "revid": "767487", "url": "https://it.wikipedia.org/wiki?curid=827965", "title": "Cacciatore bianco, cuore nero", "text": "Cacciatore bianco, cuore nero (\"White Hunter Black Heart\") \u00e8 un film del 1990 diretto da Clint Eastwood.\nIl film \u00e8 un racconto sottilmente camuffato delle esperienze dello scrittore Peter Viertel mentre lavorava al famoso film \"La regina d'Africa\" del 1951. Il personaggio principale, lo sfacciato regista John Wilson, interpretato da Eastwood, \u00e8 basato sulla vita reale del regista John Huston. Jeff Fahey interpreta Pete Verrill, un personaggio basato su Viertel. Il personaggio di George Dzundza \u00e8 basato sul produttore del film Sam Spiegel. Il personaggio di Marisa Berenson, Kay Gibson e il personaggio di Richard Vanstone, Phil Duncan, sono basati rispettivamente sui celebri protagonisti Katharine Hepburn e Humphrey Bogart.\n\u00c8 stato presentato in concorso al 43\u00ba Festival di Cannes.\nTrama.\nNei primi anni '50, il regista di fama mondiale John Wilson si reca in Africa per preparare il suo prossimo film, portando con s\u00e9 un giovane sceneggiatore Pete Verrill. Tuttavia, nei suoi piani di viaggio include anche un \"safari\" per cacciare un elefante, a cui d\u00e0 priorit\u00e0 rispetto alla realizzazione del film. &lt;br&gt;\nLa ricerca ostinata della preda ideale porta a inevitabili problemi e ritardi nella lavorazione; da ci\u00f2 sorgono numerosi contrasti tra lui e lo \"staff\" di produzione.\nAlla fine, il tanto desiderato \"safari\" si concluder\u00e0 in maniera tragica: il \u201ctracker\u201d locale Kivu, sar\u00e0 travolto da un elefante a cui Wilson aveva deciso di non sparare.\nProduzione.\nIl film venne prodotto dalla Malpaso Productions, Rastar Pictures e Warner Bros.\nAccoglienza.\nIl film incass\u00f2 al botteghino 2,3 milioni USD, a fronte di un budget stimato di 24 milioni USD."}
{"id": "827968", "revid": "110157", "url": "https://it.wikipedia.org/wiki?curid=827968", "title": "Mullsj\u00f6 (comune)", "text": "Mullsj\u00f6 \u00e8 un comune svedese di 7.012 abitanti, situato nella contea di J\u00f6nk\u00f6ping. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "827970", "revid": "1432830", "url": "https://it.wikipedia.org/wiki?curid=827970", "title": "Sinagoga di Pisa", "text": "La sinagoga di Pisa \u00e8 un edificio di culto ebraico che si trova in via Palestro 24.\nStoria e descrizione.\nRisale all'inizio del secolo XVII, ma fu trasformato una prima volta nel 1785 e interamente ristrutturato nel 1863 ad opera di Marco Treves. In quell'occasione fu rifatta la facciata, con portale centrale, finestre a tutto sesto, occhi ovali e timpano triangolare.\nAnche l'interno fu in gran parte rifatto pur mantenendo la stessa suddivisione degli spazi. Si tratta di una grande aula quadrata, con matroneo su di un ballatoio sporgente in corrispondenza dell'ingresso e pareti decorate da stucchi. La tev\u00e0 \u00e8 di legno con ringhiera a balaustri torniti mentre l'\"Ar\u00f2n ha-Kodesh\" \u00e8 di marmo affiancato da coppie di colonne con capitelli corinzi e timpano triangolare.\nTuttavia nel corso del 2007 l'edificio fu gravemente danneggiato a causa di una tempesta di fulmini la quale praticamente distrusse il tetto rendendo la sinagoga inagibile per circa otto anni terminati, il 21 giugno 2015 con la riapertura e la inaugurazione del restauro della sinagoga.\nNella cerimonia di inaugurazione sono stati presenti vari ospiti di riguardo, tra i quali anche il leader spirituale della comunit\u00e0 musulmana di Pisa, l'Imam Mohamed Khalil. Il rabbino della comunit\u00e0 ebraica di Pisa ha salutato calorosamente l'Imam definendolo \"un nostro confratello\".\nStoria della comunit\u00e0.\nLa prima testimonianza diretta riguardo all'esistenza di una comunit\u00e0 ebraica a Pisa risale alla seconda met\u00e0 del dodicesimo secolo, tratta dal resoconto di viaggio di Beniamino di Tudela. Da allora, grazie a varie documentazioni della comunit\u00e0, risale una presenza stabile della comunit\u00e0 fino al diciottesimo secolo. Durante il diciottesimo secolo la popolazione ebraica comincia a subire una crescita, dovuta tra l'altro ad un maggiore trasferimento in citt\u00e0 di numerosi commercianti ebrei provenienti dalla comunit\u00e0 di Livorno, come anche l'aumento generale del tenore di vita. Durante i primi decenni del ventesimo secolo parte dei membri della comunit\u00e0 fecero parte dell'ambiente politico e sociale della citt\u00e0. Un esempio di tale partecipazione della comunit\u00e0 fu la carica di sindaco della citt\u00e0 coperta da Alessandro D'Ancona, noto membro della comunit\u00e0 ebraica pisana, come anche il grande coinvolgimento da parte della comunit\u00e0 in iniziative patriottiche durante la prima guerra mondiale. Nel corso del 1938, in seguito alle leggi razziali i membri della comunit\u00e0 subirono vari disagi e persecuzioni che hanno danneggiato ampiamente la vita della comunit\u00e0. Dal dopoguerra in poi, la comunit\u00e0 ebraica si occup\u00f2 rigorosamente affinch\u00e9 gli ebrei di Pisa potessero tornare e mantenere la loro presenza in citt\u00e0. Oggi la comunit\u00e0 pisana funge come punto di riferimento anche per le comunit\u00e0 ebraiche di Lucca e Viareggio.\nEpisodi di Neoantisemitismo.\nNella notte del 12 gennaio 2009, il muro della facciata della sinagoga \u00e8 stato imbrattato da anonimi mediante 5 uova riempite di vernice rossa. Secondo le forze dell'ordine l'evento \u00e8 legato ai disordini avvenuti a Gaza nello stesso periodo."}
{"id": "827973", "revid": "106908", "url": "https://it.wikipedia.org/wiki?curid=827973", "title": "Albergotti", "text": "Albergotti \u00e8 una illustre famiglia italiana, tuttora fiorente e divisa in un ramo marchionale e in uno baronale.\nPu\u00f2 forse essere considerata la pi\u00f9 grande famiglia aretina per il ruolo avuto nella vita politica, religiosa e militare della citt\u00e0. Insieme ai Bostoli e ai Camajani, gli Albergotti si posero a capo della fazione guelfa, mentre altre grandi famiglie di origine feudale, tra cui gli Ubertini (vedi Guglielmino degli Ubertini) e i Tarlati (vedi Guido Tarlati), sostenevano la parte ghibellina.\nOrigini ed esponenti illustri.\nAntichissima famiglia di origine germanica, si stabil\u00ec ad Arezzo con Tebaldo Albergotti, primo personaggio della famiglia storicamente attestato (anno 870). In seguito gli Albergotti divennero signori di numerosi castelli, tra cui quelli di Toppole in Casentino, di Argiano e di Castelnuovo, mentre numerosi sono i dottori, i giudici e i consiglieri della Repubblica che provennero da questa famiglia.\nGli Albergotti hanno dato ad Arezzo tre vescovi. Il primo fu Giovanni I (1371-1375), che monsignor Tafi descrive geniale, dotato di grandi capacit\u00e0 politiche, militari e organizzative, impegnato al servizio del Papa in numerose missioni fuori della diocesi, a Milano, Padova, Bologna e in Piemonte. Fu poi la volta di Giovanni II (1375-1390), nipote del precedente, che osteggi\u00f2 il partito guelfo, ormai troppo legato a Firenze, e tent\u00f2 di impadronirsi del governo della citt\u00e0 (agosto 1376). Dovette rifugiarsi presso i Tarlati, tradizionali nemici di famiglia, per sfuggire all'ira dei guelfi, che avevano incendiato il palazzo vescovile. Questa \"protezione-prigionia\" (come l'ha definita Tafi) presso i Tarlati dur\u00f2 otto anni, fino al 1384, anno terribile per la citt\u00e0 di Arezzo, che fu venduta a Firenze da Enguerrand de Coucy, dopo i due saccheggi operati da capitani di ventura nel 1381 e nel 1382. Il terzo vescovo fu Agostino (1802-1825).\nTra gli altri illustri membri della famiglia si ricordano il giureconsulto Francesco, vissuto nel XIV secolo, il generale Francesco Albergotti, che serv\u00ec nell'esercito di Luigi XIV, e il marchese Giovanni Battista, attivo durante il Viva Maria, membro del governo militare in qualit\u00e0 di maggiore della Piazza.\nPalazzi e altre testimonianze.\nLa famiglia Albergotti ha posseduto numerosi palazzi all'interno della citt\u00e0 di Arezzo, in particolare il Palazzo Albergotti, detto anche Palazzo delle Statue, che fu per un breve periodo residenza del Granduca di Toscana. L'unica parte visitabile di questo palazzo \u00e8 il giardino interno, in quanto il palazzo \u00e8 oggi sede della Soprintendenza per i beni ambientali, architettonici, artistici e storici.\nDi grande interesse storico \u00e8 l'archivio della famiglia Albergotti, in parte conservato presso l'Archivio di Stato di Arezzo.\nStemma.\n\"Bandato d'oro e di nero; la seconda banda caricata nel capo di una stella di sei raggi d'oro\" (G. B. di Crollalanza)."}
{"id": "827975", "revid": "767487", "url": "https://it.wikipedia.org/wiki?curid=827975", "title": "Bird (film)", "text": "Bird \u00e8 un film del 1988 prodotto e diretto da Clint Eastwood, e scritto da Joel Oliansky.\nNasce come tributo alla vita e soprattutto alla musica jazz del sassofonista nero Charlie \"Bird\" Parker.\nTrama.\nIl film, che racconta la storia di Charlie \"Bird\" Parker, sassofonista, genio del jazz, con un altro grande come Dizzy Gillespie, iniziatore del be-bop e con il trombettista bianco Red Rodney, \u00e8 costruito come un collage di scene dalla vita di Parker, dalla sua infanzia in Kansas, attraverso il suo matrimonio con Chan Richardson, fino alla sua prematura morte all'et\u00e0 di trentaquattro anni. Accanto agli amori andati, Parker attraversa fiumi di alcol e droga che lo devasteranno. Morir\u00e0 a soli trentaquattro anni quasi in miseria, ma verr\u00e0 ricordato come uno dei pi\u00f9 grandi musicisti jazz della storia.\nDescrizione.\nLa struttura del film \u00e8 costituita da una narrazione non lineare, sono presenti continui andirivieni temporali con ampio utilizzo di flashback. A tal proposito, a chi gli faceva notare la forse eccessiva frammentariet\u00e0 della narrazione che avrebbe reso difficile al pubblico il seguire la storia, Eastwood rispose: \"\u00abSe avessi dovuto raccontare la storia secondo l'ordine cronologico, il film sarebbe dovuto durare parecchie ore!\u00bb\".\nLe atmosfere del film sono principalmente notturne, e posseggono una fotografia molto contrastata. Le poche scene girate alla luce del giorno rappresentano momenti cupi della vita di Parker, come il funerale della figlioletta, la degenza al manicomio Camarillo, e infine il suo stesso funerale. Viceversa la notte \u00e8 rappresentata come l'habitat ideale per il Parker musicista, libero di suonare e di sbizzarrirsi in ardite improvvisazioni suonando nei vari locali jazz.\nIn definitiva \"Bird\" non \u00e8 un film biografico in senso tradizionale, possiede piuttosto una struttura narrativa analogica-poetica pi\u00f9 che descrittiva-storica, con personaggi inventati (Buster il sassofonista rivale di Parker), imprecisioni (sembra che al contrario di quanto mostrato nel film, a Parker piacesse il nascente Rhythm and blues, e che lo trovasse divertente piuttosto che scandalizzarsi per l'ascesa del genere stesso) e contiene episodi della vita di Parker abbastanza \"romanzati\" (vedasi il lancio del sassofono attraverso la vetrata dello studio di registrazione durante le sessioni per \"Lover Man\", in realt\u00e0 mai avvenuto) anche se non in senso prettamente hollywoodiano.\nLe maggiori critiche che furono mosse al film, riguardarono comunque la sfera musicale. A Eastwood venne rimproverato di aver fatto isolare in studio il suono del sassofono di Parker eliminando l'accompagnamento delle incisioni originali, per sovraincidervi un nuovo accompagnamento strumentale da parte di musicisti jazz contemporanei. Il regista motiv\u00f2 la scelta adducendo il fatto di voler avere a disposizione nastri della pi\u00f9 elevata qualit\u00e0 sonora all'epoca disponibili, ma i fan di jazz pi\u00f9 accaniti non gli perdonarono di aver cos\u00ec snaturato l'essenza delle registrazioni originali, eliminando le parti suonate da leggende come Max Roach, Dizzy Gillespie, ecc.\nNote di produzione.\nEra dal 1981 che una sceneggiatura incentrata sulla vita di Parker, intitolata \"Competition\", giaceva dimenticata nei cassetti della Columbia Pictures. Eastwood, appassionato di jazz sin dall'infanzia, volle che la Warner Brothers si assicurasse i diritti della sceneggiatura scambiandola con quella del film \"Revenge - Vendetta\" in loro possesso. Eastwood scelse come protagonista l'allora sconosciuto Forest Whitaker al posto del previsto Richard Pryor, gi\u00e0 famoso e che avrebbe garantito maggior richiamo di pubblico, scontentando non poco i dirigenti della Warner.\nPremi.\nPresentato in concorso al 41\u00ba Festival di Cannes, vinse il Grand Prix tecnico per la qualit\u00e0 della colonna sonora e valse a Forest Whitaker il premio per la miglior interpretazione maschile.\nIl film vinse il Premio Oscar 1989 per il Miglior sonoro.\nA Eastwood valse il Golden Globe 1989 per la miglior regia."}
{"id": "827976", "revid": "15756", "url": "https://it.wikipedia.org/wiki?curid=827976", "title": "Cappella di Sant'Agata", "text": "La cappella di Sant'Agata di Pisa si trova in via San Paolo.\nStoria.\nFu edificata nella prima met\u00e0 del XII secolo dai monaci vallombrosani della chiesa di San Paolo a Ripa d'Arno, cui era collegata da edifici medievali. In particolare, entro la fine dello stesso secolo fu costruito un chiostro del quale la cappella occupava il centro. La prima attestazione scritta dell'esistenza della cappella \u00e8 del 1132. Dopo i bombardamenti del 1943, il chiostro e l'edificato circostante andarono distrutti e nel piano di ricostruzione si scelse di non ricostruirli, lasciando la cappella in un'area destinata a verde pubblico.\nAll'inizio del 2022 \u00e8 stato completato un restauro conservativo della cappella, si esternamente che all'interno, oltre alla recinzione dell'area a verde pubblico.\nDescrizione.\nHa struttura ottagonale in laterizio articolata da pilastri, archi includenti trifore, archetti sottotetto e copertura piramidale. All'interno conserva resti di decorazioni murali del XII secolo.\nLa scelta della pianta centrale ottagonale, la somiglianza con la chiesa del Santo Sepolcro e il periodo di costruzione (XII secolo) suggerisce come architetto Diotisalvi."}
{"id": "827978", "revid": "36426", "url": "https://it.wikipedia.org/wiki?curid=827978", "title": "Ottagonale", "text": ""}
{"id": "827979", "revid": "1305772", "url": "https://it.wikipedia.org/wiki?curid=827979", "title": "Piramidale", "text": ""}
{"id": "827980", "revid": "521112", "url": "https://it.wikipedia.org/wiki?curid=827980", "title": "Edon\u00e9", "text": "Nella mitologia greca Edon\u00e9 (Hedon\u00e9,\u1f29\u03b4\u03bf\u03bd\u03ae), \u00e8 una divinit\u00e0 di straordinaria bellezza figlia di Eros e Psiche, \u00e8 l'incarnazione del piacere. Pu\u00f2 essere annoverata fra le divinit\u00e0 dette \"Astrazioni\". \nNella mitologia romana \u00e8 chiamata Volupta.\nIl mito di Psiche e la nascita di Edon\u00e9.\nAfrodite era gelosa della bellezza di una donna mortale di nome Psiche (Psych\u00e9, \u03a8\u03c5\u03c7\u03ae). Chiese quindi a Eros di usare le sue frecce dorate per farla innamorare dell'uomo pi\u00f9 brutto della terra. Eros accett\u00f2 ma si innamor\u00f2 egli stesso di Psiche (o pungendosi inavvertitamente con una delle sue frecce). Nel frattempo, i genitori di Psiche erano ansiosi perch\u00e9 temevano che la figlia rimanesse senza marito. Consultarono un oracolo che disse loro che Psiche non era destinata ad un amante mortale, ma ad un mostro che viveva in cima ad una certa montagna. Psiche era rassegnata al suo destino e scal\u00f2 la cima della montagna. L\u00ec, Zefiro, il vento dell'ovest, la sospinse gentilmente verso il basso. Psiche entr\u00f2 in una caverna di detta montagna, sorpresa di trovarla piena di gioielli e abiti lussuosi. Eros la visit\u00f2 ogni notte nella caverna ed ebbero dei rapporti sessuali. Eros le chiese solo di non accendere mai alcuna lampada, poich\u00e9 non voleva che lei sapesse chi egli fosse (avere le ali lo rendeva individuabile). Le due sorelle, gelose di Psiche, la convinsero a trasgredire e cos\u00ec una notte ella accese una lampada, riconoscendo Eros all'istante. Una goccia di olio bollente cadde sul petto di Eros svegliandolo e facendolo fuggire.\nQuando Psiche disse alle sue sorelle maggiori che cosa era successo, esse gioirono in segreto e ognuna si rec\u00f2 separatamente in cima alla montagna per ripetere il modo in cui Psiche era entrata nella caverna, sperando che Eros avrebbe scelto loro. Zefiro invece non le raccolse ed entrambe morirono precipitando fino ai piedi della montagna.\nPsiche and\u00f2 in cerca del suo amante vagando per la Grecia, quando infine giunse a un tempio di Demetra, il cui pavimento era coperto da mucchi di granaglie mischiate. Psiche inizi\u00f2 a suddividere i semi per tipo e quando ebbe finito, Demetra le parl\u00f2, dicendole che il modo migliore per trovare Eros era quello di trovare la madre di costui, Afrodite, e guadagnarsi la sua benedizione. Psiche trov\u00f2 un tempio di Afrodite e vi entr\u00f2. Afrodite le assegn\u00f2 un compito simile a quello del tempio di Demetra, ma le diede anche una scadenza impossibile per terminarlo. Eros intervenne, dato che la amava ancora, e fece s\u00ec che delle formiche sistemassero i semi per lei. Afrodite si infuri\u00f2 per il successo e quindi invi\u00f2 Psiche in un prato dove pascolavano delle pecore dorate per procurarsi della lana dorata. Psiche and\u00f2 al pascolo e vide le pecore, ma venne fermata dal dio del fiume che avrebbe dovuto attraversare per entrare nel pascolo. Egli le disse che le pecore erano cattive e pericolose e l'avrebbero uccisa, ma se avesse aspettato fino a mezzogiorno, le pecore sarebbero andate a cercare l'ombra dall'altra parte del campo per mettersi a dormire; Psiche avrebbe quindi potuto raccogliere la lana rimasta impigliata tra i rami e sulle cortecce degli alberi. Psiche fece cos\u00ec e Afrodite si infuri\u00f2 ancor pi\u00f9 per lo scampato pericolo ed il successo. Alla fine Afrodite sostenne che lo stress del doversi prendere cura del figlio, depresso e malato per via dell'infedelt\u00e0 di Psiche, le aveva fatto perdere parte della sua bellezza. Psiche doveva recarsi nell'Ade a chiedere a Persefone, la regina degli Inferi, un po' della sua bellezza da mettere in una scatola nera che le era stata consegnata da Afrodite. Psiche and\u00f2 fino ad una torre, avendo deciso che il modo pi\u00f9 rapido per raggiungere gli inferi era quello di morire. Una voce la ferm\u00f2 all'ultimo minuto e le rivel\u00f2 un percorso che le avrebbe permesso di entrare e fare ritorno ancora viva, oltre a dirle come passare oltre Cerbero, Caronte e altri pericoli sul percorso. Psiche plac\u00f2 Cerbero, il cane a tre teste, con un dolce al miele e pag\u00f2 a Caronte un obolo perch\u00e9 la portasse nell'Ade. Lungo il percorso vide delle mani che spuntavano dall'acqua. Una voce le disse di lanciare loro un dolce al miele. Una volta arrivata, Persefone le disse che sarebbe stata lieta di fare un favore ad Afrodite. Al ritorno Psiche pag\u00f2 nuovamente Caronte, gett\u00f2 il miele alle mani e ne diede ancora a Cerbero.\nPsiche lasci\u00f2 gli Inferi e decise di aprire la scatola e prendere per s\u00e9 una piccola parte della bellezza, credendo che cos\u00ec facendo Eros l'avrebbe sicuramente amata; nella scatola c'era per\u00f2 un \"sonno infernale\" che la sopraffece. Eros, che l'aveva perdonata, vol\u00f2 da Psiche e le tolse il sonno dagli occhi, quindi implor\u00f2 Zeus e Afrodite affinch\u00e9 dessero il loro consenso a sposarla. Essi accettarono e Zeus la rese immortale. Afrodite danz\u00f2 alle nozze di Eros e Psiche e i due ebbero una figlia chiamata Edon\u00e9, o (nella mitologia romana) Volupta."}
{"id": "827982", "revid": "767487", "url": "https://it.wikipedia.org/wiki?curid=827982", "title": "Gunny", "text": " \nGunny (\"Heartbreak Ridge\") \u00e8 un film del 1986 diretto e interpretato da Clint Eastwood.\nIl titolo originale della pellicola \u00e8 un riferimento alla battaglia di Heartbreak Ridge, svoltasi durante la guerra di Corea, mentre 'Gunny' \u00e8 l'abbreviazione informale di \"Gunnery sergeant\", grado dei sottufficiali dei Marines.\nTrama.\n1983. Il sergente artigliere Thomas \"Gunny\" Highway, eroe della guerra di Corea, dove \u00e8 stato insignito della Medal of Honor, e veterano del Vietnam, \u00e8 odiato dai suoi superiori, in particolare il comandante del battaglione, il maggiore Powers, per i suoi metodi bruschi e l'insofferenza verso la disciplina militare. Nonostante cerchi ripetutamente di tornare in servizio attivo le sue domande sono puntualmente respinte, soprattutto dopo la sua aggressione a un ufficiale.\nA seguito dell'ennesimo episodio di ubriachezza molesta viene arrestato e, dopo essersi azzuffato con un altro detenuto, una volta scarcerato viene trasferito a una destinazione nelle vicinanze della sua residenza per gli ultimi mesi di servizio prima del pensionamento: vi ritrova un vecchio compagno d'armi, il sergente maggiore Choozhoo, ma si scontra immediatamente con il comandante del battaglione, il maggiore Powers, un ufficiale che segue in modo pedissequo e marziale i regolamenti ma privo di esperienza di combattimento, che non vede di buon occhio l'arrivo dell'anziano veterano e perci\u00f2 gli affida il comando di un plotone di esploratori, che il precedente sergente ha lasciato allo sbando essendo anch'egli in attesa della pensione. Nel plotone ritrova il soldato e musicista \"Stitch\" Jones che, ignaro di chi fosse, lo aveva gi\u00e0 derubato, truffato e appiedato durante il viaggio in autobus verso la base.\nGunny sottopone i suoi uomini a un duro ma motivante addestramento, acquistandone lentamente la stima e il rispetto; allo stesso tempo tenta di riconquistare la ex moglie Aggie, ancora risentita per la vita piena di angosce che ha dovuto sopportare a causa delle sue missioni. Tra varie vicissitudini, l'addestramento dei soldati e l'opera di riavvicinamento ad Aggie proseguono fino allo sbarco nell'isola di Grenada, dove si consuma una battaglia lampo che vede il plotone di Gunny prevalere contro le forze cubane nonostante il sergente disobbedisca ancora una volta agli ordini del maggiore.\nAl ritorno trova Aggie ad aspettarlo per vivere, dopo il suo congedo, un'esistenza finalmente tranquilla, mentre con sorpresa riceve la notizia che Jones ha deciso di proseguire la carriera nei Marines e abbandonare ogni velleit\u00e0 da musicista.\nRiferimenti storici.\nLa figura di Gunny Highway si potrebbe riferire a quella del soldato Herbert Pililaau, personaggio reale che combatt\u00e9 nella battaglia di Heartbreak Ridge, e che mor\u00ec, guadagnando la Medal of Honor (o MoH) per le sue azioni.\nCi\u00f2 pu\u00f2 sostenersi sia dal fatto che anche Gunny ha combattuto in Corea e ricevuto la MoH per le sue azioni in combattimento, sia dal racconto che fa il Sergente Choozoo dell'azione che valse l'onorificenza al protagonista: Choozoo narra che \"quel giorno (non \u00e8 specificato in quale battaglia) -Gunny- pur esausto e ferito, da solo si lanci\u00f2 all'assalto del bunker e lo fece saltare in aria... salvando molti dei nostri\". La dinamica riporta appunto alla battaglia di Heartbreak Ridge, in cui un reparto USA effettivamente port\u00f2 un assalto frontale a una formazione di bunker nordcoreani.\nNella realt\u00e0 per\u00f2 non furono i Marines (infatti sia Gunny che Choozoo ricordano di quando erano pivelli in fanteria per poi solo dopo passare ai Marines) bens\u00ec i 3 battaglioni del 29\u00ba reggimento di fanteria dello US Army e un reparto francese aggregato. Il soldato Pililaau era un fuciliere BAR (Browning Automatic Rifle) che si offr\u00ec volontario per coprire la ritirata del reparto americano e che mor\u00ec, non prima di aver ucciso diverse decine di sino-coreani, poich\u00e9 ormai senza pi\u00f9 munizioni. Altro elemento a sostegno della tesi \u00e8 il titolo originale: \"Heartbreak Ridge\", dal nome di uno dei pi\u00f9 cruenti della Guerra di Corea, appunto la battaglia di Heartbreak Ridge."}
{"id": "827986", "revid": "773636", "url": "https://it.wikipedia.org/wiki?curid=827986", "title": "Chiesa dei Santi Jacopo e Filippo (Pisa)", "text": "La chiesa dei Santi Iacopo e Filippo (o San Iacopo in Orticaia) si trova in via San Michele degli Scalzi a Pisa.\nStoria e descrizione.\n\u00c8 documentata come sede canonicale agostiniana dal 1110. La struttura, originariamente ad aula unica coperta a capanna con abside, ha la facciata incompiuta con architrave in marmo romano di reimpiego. Il fianco \u00e8 decorato in alto da archetti con peducci figurati.\nRestaurata nei secoli XVI e XVIII, il suo interno diviso in tre ambienti costituiti dall'atrio, dalla chiesa vera e propria e dalla sagrestia, posta dietro la parete settecentesca dell'altar maggiore. Alle pareti, affreschi successivi al 1754, attribuiti a Mattia Tarocchi (probabilmente autore delle quadrature) e ai fratelli Giuseppe e Francesco Melani, con la \"Confessione di san Ranieri\", l\u2019\"Ultima Cena\", il \"Martirio dei santi Giacomo il Minore e Filippo\", le \"Tentazioni di sant\u2019Antonio\" (i temi sono legati alle confraternite che qui si riunivano nel Settecento); sulle porte della sagrestia due ovali: \"Sant\u2019Antonio Abate\" e \"San Ranieri pellegrino con un angelo\".\nSull'altare maggiore si trova una tavola con la \"Madonna col Bambino\" tra due angeli, frammento di un'opera pi\u00f9 grande di scuola pisano-senese della seconda met\u00e0 del Trecento."}
{"id": "827987", "revid": "36426", "url": "https://it.wikipedia.org/wiki?curid=827987", "title": "Chiesa di San Iacopo in Orticaia", "text": ""}
{"id": "827990", "revid": "767487", "url": "https://it.wikipedia.org/wiki?curid=827990", "title": "Il cavaliere pallido", "text": "Il cavaliere pallido (\"Pale Rider\") \u00e8 un film western del 1985 diretto e interpretato da Clint Eastwood, omaggio, probabilmente, al vecchio western \"Il cavaliere della valle solitaria\" (1953) di George Stevens.\nIl film richiama inoltre il personaggio interpretato da Eastwood nei western di Sergio Leone, ossia l'Uomo senza nome.\nIl titolo \u00e8 anche un chiaro riferimento ai quattro Cavalieri dell'Apocalisse.\nIl film \u00e8 stato presentato in concorso al 38\u00ba Festival di Cannes. Dopo la proiezione a Cannes, \u00e8 uscito negli Usa il 28 giugno 1985, mentre in Italia il 5 settembre dello stesso anno.\nTrama.\nIn una zona montuosa del Far West degli Stati Uniti il proprietario di miniere Coy LaHood vuole scacciare i cercatori d'oro indipendenti che vivono in comunit\u00e0 tra loro nella zona di Carbon Canyon. Tuttavia i cercatori si sono stabiliti legalmente, e per impossessarsi del loro terreno LaHood li minaccia usando anche la violenza contro gli accampamenti e le famiglie, dando ordine agli uomini che lavorano per lui di travestirsi da banditi e di assaltare le loro abitazioni vicino ai torrenti.\nQuando sembra che i cercatori d'oro stiano per rinunciare a tutto e andarsene, appare uno sconosciuto che, appena arrivato nella cittadina fondata da LaHood, difende il cercatore d'oro Hull Barret dagli uomini di LaHood. Poco dopo lo sconosciuto fa la sua apparizione nel villaggio dei cercatori proprio mentre Megan, figlia di Sarah, la donna amata da Barret, sta leggendo il brano dell'Apocalisse di San Giovanni: \"...e quando l'angelo aperse il quarto sigillo, ecco si present\u00f2 un \"cavaliere su un cavallo pallido\", il suo nome era Morte, e l'inferno lo seguiva\".\nPer sdebitarsi Barret invita lo sconosciuto a casa sua per lavarsi, e per caso vede nella schiena dello straniero sei cicatrici provocate da pallottole sparate molto tempo prima, alle quali l'uomo sembra sopravvissuto. Poi Barret invita lo straniero a mangiare a casa di Sarah, e lui si presenta vestito come un predicatore. Poi inizia a soggiornare con loro, portando il suo aiuto alla comunit\u00e0.\nIn seguito, il figlio di Coy LaHood manda Club, un rozzo gigante, al villaggio per scacciare il religioso, poich\u00e9 il pastore gli sta mettendo i bastoni tra le ruote. Tuttavia il tentativo fallisce miseramente, ed il gigante torna piegato in due, dopo aver ricevuto una violenta bastonata nei testicoli. Il tentativo di corrompere il predicatore fallisce ugualmente. LaHood assolda, quindi, lo sceriffo corrotto Stockburn e i suoi sei assistenti per mettere definitivamente la parola \"fine\" a tutta la vicenda. Gli scagnozzi deviano con un'esplosione il ruscello, che alimenta l'accampamento dove si erano stabiliti i cercatori. Uno di questi riesce a trovare una grossa pepita d'oro e va in paese a festeggiare. All'arrivo \u00e8 ucciso brutalmente da Stockburn e i suoi vicesceriffi.\n\u00c8 la resa dei conti. Lo straniero predicatore collabora con Hull Barret e i due fanno saltare la cava mineraria di LaHood. Lo straniero giunge quindi in citt\u00e0, uccidendo in una sparatoria gli scagnozzi di LaHood. Subito dopo affronta i vice-sceriffi, uccidendoli uno dopo l'altro; quindi, lo sceriffo Stockburn, rimasto da solo, affronta lo straniero, riconoscendo in lui l'uomo al quale aveva sparato quei colpi alla schiena e dato per morto. Un istante dopo, i due si sfidano in un rapido duello, nel quale lo straniero piazza sei colpi in cerchio sullo sceriffo, nello stesso identico modo di quelli ricevuti, ed un settimo - quello fatale - in piena fronte.\nLaHood cerca di sparare allo straniero dalla finestra del suo edificio, ma viene ucciso da Barret. Infine, il predicatore riprende il proprio cavallo, andandosene dal paese liberato dal dominio del proprietario, e tocca a Megan, invaghitasi di lui come la madre, salutarlo urlando nella vallata, che riporta l'eco delle sue parole.\nLocation.\nIl film \u00e8 stato girato alla fine del 1984 nelle montagne Boulder in Idaho, a nord di Dom Valley; nel Columbia State Historic Park (Columbia, California) e nella vecchia ferrovia del Railtown 1897 State Historical Park (Jamestown, California). Inoltre, nella scena iniziale e quella finale, si notano le frastagliate Sawtooth Mountains, situate a sud di Stanley (Idaho).\nAccoglienza.\n\"Il cavaliere pallido\" ha incassato oltre 41 milioni di dollari contro un budget di 7 milioni. \u00c8 il film western di maggior successo al botteghino negli anni ottanta."}
{"id": "827992", "revid": "18397", "url": "https://it.wikipedia.org/wiki?curid=827992", "title": "Stratovarius 2005", "text": ""}
{"id": "827994", "revid": "830939", "url": "https://it.wikipedia.org/wiki?curid=827994", "title": "Paola Zannoner", "text": "Biografia.\nPaola Zannoner, nata a Grosseto, da molti anni vive a Firenze, dove si \u00e8 anche laureata in Lettere. Ha inizialmente lavorato come bibliotecaria e critico letterario, collaborando con le pi\u00f9 importanti riviste del settore. Nel 1998 Mondadori ha pubblicato il suo primo racconto nella collana Junior. La sua produzione narrativa, diretta specialmente ai giovanissimi, spazia nei diversi generi e temi; ha scritto anche saggi, racconti, libri per adulti. Alcuni suoi romanzi hanno ricevuto riconoscimenti e sono tradotti in numerosi paesi del mondo. Paola Zannoner inoltre dirige un laboratorio di scrittura da cui \u00e8 nato il collettivo di autori letterari noto come Scrittori di Massa (Massa Marittima - GR)."}
{"id": "827995", "revid": "1318658", "url": "https://it.wikipedia.org/wiki?curid=827995", "title": "Parco nazionale Los Katios", "text": "Il parco nazionale Los Kat\u00edos \u00e8 un'area protetta che si trova nella Colombia nord-occidentale e si estende su di una superficie di 720 chilometri quadrati. Il parco possiede un'amplissima biodiversit\u00e0, sia per quanto riguarda la flora che la fauna, e incorpora gran parte della foresta che si trova al confine fra la Colombia e Panama. Qui si trovano molte specie in pericolo d'estinzione e anche alcune endemiche della Colombia.\nNel 1994 il parco nazionale Los Kat\u00edos venne inserito nell'elenco dei Patrimoni dell'umanit\u00e0 dell'UNESCO, per poi passare nel 2009 tra quelli in pericolo. L'iscrizione tra i beni in pericolo \u00e8 stata richiesta dalla Colombia, per facilitare gli interventi governativi contro la deforestazione illegale."}
{"id": "827997", "revid": "1573940", "url": "https://it.wikipedia.org/wiki?curid=827997", "title": "Chiesa della Madonna dei Galletti", "text": "La chiesa della Madonna dei Galletti si trova sul Lungarno Pacinotti a Pisa.\nStoria e descrizione.\nAttestata dal 1227, sorge in luogo della chiesa di San Salvatore in Porta Aurea, antica porta delle mura altomedievali.\nAd aula unica, fu ristrutturata nel XVI secolo. La facciata del 1757 \u00e8 di Ignazio Pellegrini. All'interno, a navata unica dotata di una cappella su ogni lato, vanno segnalate il soffitto ligneo dorato del 1642, attribuito a Del Norcia, e le tele di Jacopo Vignali, Cecco Bravo, Lorenzo Lippi e Francesco Curradi. Il nome della chiesa deriva dall'immagine affrescata della \"Madonna col Bambino\" attribuita a Taddeo di Bartolo (XIV secolo), trovata nel 1640 nelle case dei Galletti, che oggi si conserva sull'altare maggiore."}
{"id": "827998", "revid": "767487", "url": "https://it.wikipedia.org/wiki?curid=827998", "title": "Eve of Destiny", "text": "Gli sono una band indie goth/metal giapponese.\nStoria.\nGli Eve of Destiny sono un duo composto dagli amici di lunga data e musicisti HARUHIKO ASH e K\u00f6zi che spesso avevano collaborato nei rispettivi altrui lavori (ad esempio, HARUHIKO compare come \"consulente\" per l'album \"memoire\"). Il nome Eve of Destiny appare per la prima volta nella tracklist di \"The Black Bible\", una compilation del 1998 di musica metal/industrial pubblicata dalla label indie statunitense Cleopatra Records, su cui \u00e8 presente la canzone \"Desperado\". Dato il riscontro positivo delle riviste del settore, gli Eve of Destiny sono stati invitati a suonare al Wave Gotik Treffen di Lipsia nel 1999, dove si \u00e8 esibito il solo HARUHIKO con alcuni musicisti di supporto; successivamente HARUHIKO ha continuato a tenere concerti da solo essendo K\u00f6zi impegnato con il suo gruppo e potendo partecipare solo in due occasioni nelle Filippine.\nLa combo si \u00e8 poi ricomposta in maniera stabile dopo la pausa dei MALICE MIZER del 2001, e dall'anno dopo hanno iniziato tour in Nuova Zelanda e Svizzera, girando poi anche vari club e festival in Europa nel 2003; solo nel febbraio del 2004 gli Eve of Destiny suonano per la prima volta anche in patria, ma continuano a rivolgere la loro attenzione al mercato europeo, pi\u00f9 ricettivo nei confronti dei generi legati al movimento dark, partecipando a molte compilation ed apparendo su importanti riviste di settore come \"Astan Magazine\". Quando finalmente firmano un contratto discografico con la tedesca Celtic Circle Production, questo si rivela per\u00f2 fallimentare: la label pospone il loro disco di debutto \"nervous and innocence\" molteplici volte fino al 2005, ma una gestione pessima della promozione e la cancellazione all'ultimo minuto di tutti gli eventi a cui il duo avrebbe dovuto partecipare hanno limitato la distribuzione del CD rendendolo praticamente introvabile; la successiva scomparsa del sito Internet e di ogni possibilit\u00e0 di comunicazione costringe gli Eve of Destiny alla cancellazione del contratto.\nDopo l'uscita di \"nervous and innocence\" gli Eve of Destiny si sono esibiti diverse volte nell'autunno del 2005, ma vari impegni e l'attivit\u00e0 solista di K\u00f6zi hanno nel tempo dilazionato sempre pi\u00f9 l'attivit\u00e0 fino ad interrompersi nel 2006, con conseguente chiusura del sito Internet. Il gruppo \u00e8 comunque ancora teoricamente in attivit\u00e0, bench\u00e9 sporadica: nel 2007 sono uscite delle informazioni sugli Eve of Destiny sul sito della label di HARUHIKO, la Evil Boy Productions, ma pochi mesi dopo il sito ha chiuso ed attualmente non ci sono attivit\u00e0 in corso.\nDiscografia.\nLe note sono indicate dopo il punto e virgola \";\"."}
{"id": "828002", "revid": "50026", "url": "https://it.wikipedia.org/wiki?curid=828002", "title": "Testudo graeca floweri", "text": ""}
{"id": "828004", "revid": "767487", "url": "https://it.wikipedia.org/wiki?curid=828004", "title": "Bronco Billy", "text": "Bronco Billy \u00e8 un film del 1980 diretto da Clint Eastwood.\nTrama.\nBronco Billy \u00e8 un cowboy moderno, che organizza il Wild West Show, uno spettacolo itinerante. Nel frattempo Antoinette Lilly e John Arlington si sposano per interesse."}
{"id": "828007", "revid": "219110", "url": "https://it.wikipedia.org/wiki?curid=828007", "title": "Chiesa di San Biagio in Cisanello", "text": "La chiesa parrocchiale di San Biagio in Cisanello si trova nella citt\u00e0 di Pisa, in via San Biagio, nel quartiere Cisanello. \u00c8 dedicata a San Biagio vescovo cattolico armeno vissuto nel III secolo, martirizzato sotto l'impero romano.\nStoria.\n\u00c8 documentata fin dal 1 dicembre 1122, e poi nel 1179; l'attuale edificio in cotto risale alla prima met\u00e0 del XIII secolo.\nSusseguirono altri lavori nel XVII secolo: in questo periodo l'orientamento fu invertito e furono intonacate le pareti interne della chiesa.\nNel 1765 la chiesa venne rinnovata in virt\u00f9 di una collaborazione tra l'Opera della Spina, l'Opera della Primaziale e alcune nobili famiglie pisane.\nNel 1913 si tent\u00f2 di riportarla allo stato originale, tentativo che comport\u00f2, tra l'altro, la demolizione di opere barocche. Venne poi di nuovo ristrutturata negli anni venti del Novecento.\nDurante la seconda guerra mondiale, il 2 agosto 1944 un gruppo di SS tedesche uccisero e poi dettero fuoco nella canonica della chiesa a undici persone civili: Barachini Anide, Barachini Arduina, Barachini Lina, Barachini Omero, Cervelli Nella, Chelli Vittorio, Cipolli Narciso, Guerri Giuseppe, Tacchi Giovanni ed altre due persone rimaste non identificate.\nL'8 settembre 2019 \u00e8 stata apposta sulla facciata esterna della canonica una lapide commemorativa della strage del 1944 che riporta queste parole:\nLa chiesa \u00e8 sede della omonima parrocchia, parte del vicariato Pisa Nordest dell'arcidiocesi di Pisa. Essa conta oltre quattromila abitanti.\nDescrizione.\nLa struttura \u00e8 a capanna; il campanile \u00e8 a vela, del XIII secolo, ma rifatto nel 1922, \u00e8 dotato di campane antiche: una del 1245 e una del 1462. Conservava in facciata, le decorazioni a bacini ceramici islamici coevi (ora vi sono le copie; gli originali sono al Museo di San Matteo di Pisa). \nAll'interno conserva un dipinto su tavola bizantino del XIII secolo con la \"Madonna col Bambino\", attribuita al Maestro di San Martino (probabilmente Ugolino di Tedice) e recentemente restaurata.\nAnche un pregevole crocifisso in stile, attribuito a Giunta Pisano (XIII secolo), veniva conservato nella chiesa di San Biagio ma, per motivi di sicurezza \u00e8 stato musealizzato, e sostituito con una copia.\nCulto.\nLa parrocchia, un tempo solamente rurale, oggi \u00e8 formata da un tessuto sociale assai variegato ma prevalentemente simile a una periferia di grande citt\u00e0.\nAlle tradizionali proposte di liturgia, oratorio, catechesi e gruppi vari si \u00e8 aggiunto nel 2012 un gruppo caritativo che si pone in ascolto delle famiglie del quartiere che vivono un momento di fragilit\u00e0 o difficolt\u00e0 consegnando viveri di prima necessit\u00e0.\nIl 3 febbraio in cui il calendario romano festeggia San Biagio che era medico e vescovo, che tra l'altro guar\u00ec in modo miracoloso dal soffocamento una persona si perpetua il Rito della Benedizione della gola con una reliquia del Santo. Sempre il 3 febbraio vengono distribuite le \"piccette\": panini benedetti in ricordo dell'antica usanza di donare in questo giorno un po' di pane alla povera gente.\nIl 23, 24 e 25 maggio 2018 nell'anno giubilare pisano 900\u00b0 della consacrazione del Duomo, la chiesa ha ospitata per la devozione dei fedeli l'antichissima icona della \"Madonna di sotto gli organi\" (anno 1200 circa) proveniente dalla Cattedrale di Pisa.\nIl 3 febbraio 2021 i festeggiamenti della giornata di san Biagio sono avvenuti alla presenza del vescovo di Volterra."}
{"id": "828011", "revid": "36426", "url": "https://it.wikipedia.org/wiki?curid=828011", "title": "Dipinto su tavola", "text": ""}
{"id": "828012", "revid": "120291750", "url": "https://it.wikipedia.org/wiki?curid=828012", "title": "Wadi El-Natrun", "text": "Wadi El-Natrun \u00e8 una depressione desertica (circa 23 metri sotto il livello del mare) lunga circa 60 chilometri sita nel governatorato di Al Buhayrah (Egitto), circa 90 chilometri a nord-ovest del Cairo. In arabo, il suo nome significa \"Valle del Natrun\" (carbonato decaidrato di sodio), a causa della presenza nel territorio circostante di otto diversi laghi contenenti questa sostanza. In copto la regione \u00e8 anche nota come Shi-Hyt, che pu\u00f2 essere tradotto come \"bilancia del cuore\" o \"misura dei cuori\".\nNella letteratura cristiana la regione \u00e8 anche chiamata lo Scete (\u03a3\u03ba\u03ae\u03c4\u03b9\u03c2 o \u03a3\u03ba\u03ad\u03c4\u03b7 in greco, \"Scetis\" in latino).\nStoria.\nLa regione di Wadi El-Natrun era e rimane una delle regioni pi\u00f9 sacre per la cristianit\u00e0. Il primo insediamento cristiano si deve a san Macario il Grande, che vi si stabil\u00ec attorno al 330. Tra il III e il VII secolo, tale localit\u00e0 attrasse un numero enorme di persone che qui giungevano per entrare in uno dei pi\u00f9 di cento monasteri del Deserto di Nitria. Molti anacoreti, eremiti e monaci vissero al suo interno, nel deserto stesso o sulle colline che la costeggiano, attratti dalla solitudine e dalla durezza della vita nel deserto. Infatti tali individui ritenevano che vivere in questa regione avrebbe insegnato loro il disprezzo del mondo materiale e avrebbe permesso agli asceti di rispondere in modo migliore alla chiamata di Dio.\nL'importanza della regione declin\u00f2 a partire dal VII secolo. Gi\u00e0 a partire dall'inizio del V secolo i monasteri subirono attacchi e saccheggi da parte dei nomadi che abitavano il deserto libico. Con la conquista musulmana dell'Egitto del 641 molti dei monasteri furono distrutti e saccheggiati dagli Arabi.\nSono tutt'oggi esistenti nella regione quattro monasteri copti ortodossi, dove vive un consistente gruppo di monaci (circa 500). I cenobi, fondati nel IV secolo, sono considerati i pi\u00f9 antichi monasteri della cristianit\u00e0:\nSanti vissuti nella regione.\nAlcuni dei santi nati nella regione sono annoverati tra i Padri del deserto. Ecco l'elenco completo:"}
{"id": "828021", "revid": "38120", "url": "https://it.wikipedia.org/wiki?curid=828021", "title": "Space cowboys", "text": ""}
{"id": "828027", "revid": "97953382", "url": "https://it.wikipedia.org/wiki?curid=828027", "title": "Spianamento della superficie", "text": "Lo spianamento della superficie in agronomia \u00e8 una lavorazione del terreno finalizzata a rendere pi\u00f9 regolare la superficie di un terreno agrario, appena destinato ad usi agricoli, oppure la superficie di un terreno gi\u00e0 lavorato, prima della semina falso\nAspetti concettuali.\nQuesta operazione si colloca come lavoro straordinario insieme ad altri interventi che sono finalizzati a rendere un terreno naturale adatto alla coltivazione, oppure come lavoro complementare per ridurre l'eccessiva irregolarit\u00e0 lasciata da una lavorazione grossolana, come ad esempio l'aratura.\nUna superficie regolare si presenta indispensabile o consigliabile per i seguenti motivi:"}
{"id": "828028", "revid": "118537746", "url": "https://it.wikipedia.org/wiki?curid=828028", "title": "Alessandro Salimbeni", "text": "Laureatosi in medicina a Universit\u00e0 di Siena, divenne professore di anatomia patologica nella stessa universit\u00e0.\nAlla fine del 1895 entr\u00f2 a far parte dell'Istituto Pasteur di Parigi, nel laboratorio di Elia Metchnikoff, uno dei padri dell'immunologia, vincitore del Premio Nobel per la medicina nel 1908. Qui collabor\u00f2 con un altro grande immunologo, il belga Jules Bordet, Premio Nobel per la medicina nel 1919, e col direttore dell'Istituto Pasteur \u00c9mile Roux. Con costoro pubblic\u00f2 un primo lavoro sulla tossina e sull'antitossina colerica. Nel 1899 In seguito and\u00f2 in missione per studiare gli agenti etiologici delle Peste e della febbre gialla.\nNel corso di una missione in Brasile per lo studio di quest'ultima malattia, isol\u00f2 con Emile Marchoux l'agente della spirochetosi nel pollo e ne svel\u00f2 le modalit\u00e0 di trasmissione. Nel 1908 in Russia, a San Pietroburgo, speriment\u00f2 il siero anticolerico preparato con Roux e Metchnikoff. Sempre in Russia, nel 1910 partecip\u00f2 a una missione per lo studio di colera, tubercolosi e peste. Nel 1918 fond\u00f2 il \"Servizio vaccini\" dell'Istituto Pasteur. Fu lui a guidare nel 1933, in qualit\u00e0 di direttore nel laboratorio di microbiologia dell'Istituto Pasteur, il giovane F\u00e9lix Hubert d'H\u00e9relle nelle sue ricerche sui batteriofagi e il giovane Federico Nitti nelle sue prime ricerche, sugli streptococchi."}
{"id": "828029", "revid": "36426", "url": "https://it.wikipedia.org/wiki?curid=828029", "title": "Coronarie", "text": ""}
{"id": "828031", "revid": "287204", "url": "https://it.wikipedia.org/wiki?curid=828031", "title": "Lingua Turca", "text": ""}
{"id": "828032", "revid": "339392", "url": "https://it.wikipedia.org/wiki?curid=828032", "title": "American Wedding", "text": ""}
{"id": "828034", "revid": "1318658", "url": "https://it.wikipedia.org/wiki?curid=828034", "title": "Tierradentro", "text": "Tierradentro \u00e8 un \"parco archeologico\" che si trova nel dipartimento colombiano di Cauca. Qui vennero scavate numerose tombe fra il VI e il X secolo, con decorazioni simili a quelle che si trovavano all'interno delle abitazioni dello stesso periodo.\nSi tratta di uno dei pi\u00f9 importanti siti archeologici di et\u00e0 precolombiana, situato nel nord delle Ande e dichiarato Patrimonio dell'umanit\u00e0 dell'UNESCO nel 1995."}
{"id": "828040", "revid": "219110", "url": "https://it.wikipedia.org/wiki?curid=828040", "title": "Chiesa di San Domenico (Pisa)", "text": "La chiesa di San Domenico \u00e8 una chiesa cristiana cattolica situata a Pisa, in Corso Italia 143.\nStoria e descrizione.\nEdificata per volere di Pietro Gambacorti nel 1385, ebbe l'annesso convento per le monache Domenicane, dove risiedeva la figlia di Pietro, la beata Chiara Gambacorti.\nNel 1724-1732 l'interno fu ristrutturato in forme barocche. Gravemente danneggiata dalla seconda guerra mondiale con la distruzione anche del convento, \u00e8 oggi in uso all'Ordine dei Cavalieri di Malta.\nHa struttura a capanna in pietra e laterizio. L'interno \u00e8 decorato con stucchi, dipinti murali medievali e dipinti su tela di Giovanni Battista Tempesti con \"Storie della beata Chiara\" (1782). La chiesa conserva una reliquia del beato Gerardo Sasso, fondatore dell'Ordine di Malta."}
{"id": "828042", "revid": "36426", "url": "https://it.wikipedia.org/wiki?curid=828042", "title": "Dipinti su tela", "text": ""}
{"id": "828043", "revid": "110157", "url": "https://it.wikipedia.org/wiki?curid=828043", "title": "Museo del merletto (Rapallo)", "text": "Il museo del merletto \u00e8 un sito museale di Rapallo, nella citt\u00e0 metropolitana di Genova. Sito all'interno del parco comunale \"Luigi Casale\", le sedi espositive sono ospitate ai piani inferiori di villa Tigullio, quest'ultima di propriet\u00e0 comunale e gi\u00e0 sede della locale biblioteca civica internazionale.\nLa sede.\nIl museo \u00e8 stato ufficialmente aperto al pubblico nel 1990 e ulteriori lavori di restauro e di ampliamento ne hanno permesso l'allargamento del sito anche nei vani sottostanti il piano terra dal 1997. Ad oggi la struttura dell'edificio risulta essere composta dalle cinque sale espositive inferiori e da tre stanze superiori.\nNella stessa villa, costruita dalla famiglia genovese Serra come dimora nella cittadina rapallese, \u00e8 ubicata la biblioteca civica internazionale - nei due piani superiori - e un collegamento tramite scale interne (o, in alternativa, tramite ascensore) permette di visitare entrambe le sedi culturali senza uscire dall'edificio.\nLa struttura museale \u00e8 facilmente raggiungibile, sia in auto che a piedi, dalla stazione di Rapallo distante all'incirca due chilometri - se in auto - dal museo. Il museo dista dal celebre castello sul mare circa 500 metri. Alternativamente \u00e8 possibile usufruire del servizio di trasporto pubblico urbano, autobus di linea 9 e 90, diretti verso Zoagli e Chiavari fermandosi all'apposita fermata adiacente al parco cittadino.\nEsposizione.\nCollezione.\nL'intera collezione museale si compone di oltre 1.400 manufatti in merletto, molti dei quali rari e preziosi, databili all'incirca tra il XVI e il XX secolo. Tra i pezzi conservati la maggior parte di essi \u00e8 costituito da pregiati capi di abbigliamento dell'epoca o singoli merletti, oltre che a una decina di tomboli - denominati \"rapallesi\", proprio dalla citt\u00e0 che li esport\u00f2 in tutta la regione - databili a partire dalla seconda met\u00e0 del Settecento fino a tutto l'Ottocento. La collezione si completa con oltre cinquemila disegni e cartoni utilizzati per la produzione del merletto locale.\nQuasi tutta l'esposizione trae origine da una donazione pervenuta al Comune di Rapallo, intorno agli anni settanta del Novecento, dalla sede locale del Lions Club a seguito della chiusura di una celebre azienda manifatturiera locale attiva nel settore. L'azienda fu molto importante per la cittadina ligure, in quanto esport\u00f2 i propri prodotti oltre i confini della Liguria e dell'Italia, facendo conoscere anche all'estero questa speciale lavorazione del merletto, ricevendo tra l'altro diversi premi e riconoscimenti. Ad oggi tutta la collezione, precedentemente appartenuta all'azienda, fa parte della vasta esposizione del museo e altri pezzi rari si aggiunsero dopo l'ampliamento effettuato nel 1997.\nTra i pezzi pi\u00f9 pregiati vi \u00e8 sicuramente un grande pannello in merletto, realizzato nel 1966, poco prima della chiusura della ditta manifatturiera, su commissione della compagnia di navigazione genovese Home Lines per essere esposto nella \"grill room\" di prima classe della motonave \"Oceanic\". Il pannello, realizzato su disegno del pittore Lele Luzzati, \u00e8 lungo all'incirca otto metri e alto pi\u00f9 di un metro atto a rappresentare la \"Commedia dell'Arte Italiana\".\nNel piano inferiore sono invece presenti merletti fini in argento e oro, realizzati secondo tecniche diverse a seconda del luogo d'origine o di produzione, e altri oggetti come completi da battesimo, cuffie, ombrellini o abiti borghesi - nobiliari del Novecento.\nParte della collezione \u00e8 possibile ammirarla anche in un apposito cd-rom, posto in vendita assieme a diversi cataloghi esplicativi o cartoline d'epoca."}
{"id": "828044", "revid": "36426", "url": "https://it.wikipedia.org/wiki?curid=828044", "title": "Barocche", "text": ""}
{"id": "828055", "revid": "300067", "url": "https://it.wikipedia.org/wiki?curid=828055", "title": "Kaspars Kambala", "text": "Carriera.\nAla/pivot di 206 centimetri, si caratterizzava per la sua aggressivit\u00e0 in campo e, fisicamente, per la sua testa spesso pelata.\nMaturato cestisticamente in patria e negli Stati Uniti, nel 2001 firma per l'Efes Pilsen dove resta per due anni debuttando anche in Eurolega. Nel 2003 gioca con il Real Madrid, mentre nel 2004 \u00e8 all'UNICS Kazan.\nNel 2005 passa al Fenerbah\u00e7e Istanbul, ma dal 13 dicembre 2006 al 12 dicembre 2008 viene squalificato per doping (positivit\u00e0 alla cocaina). Durante il periodo di inattivit\u00e0 Kambala intraprende la carriera di pugile: disputa quattro incontri a Las Vegas, vincendone tre e pareggiandone uno.\nTerminata la squalifica torna nel mondo del basket, e nel gennaio del 2009 passa in Russia all'Enisey Krasnojarsk. Poi si trasferisce in Bulgaria, Turchia, Iran e nuovamente Turchia."}
{"id": "828058", "revid": "465169", "url": "https://it.wikipedia.org/wiki?curid=828058", "title": "Autoblindo", "text": "L'autoblindo \u00e8 un veicolo ruotato, protetto da blindatura leggera. Comparsi sui campi di battaglia, all'inizio del XX secolo, la loro evoluzione \u00e8 stata limitata dal movimento su ruote che, se da una parte favoriva la loro mobilit\u00e0 su strada, dall'altra le rendeva nettamente inferiori ai carri armati nel movimento su terreno non preparato. Dalla seconda guerra mondiale ad oggi il loro ruolo principale \u00e8 stato la ricognizione del campo di battaglia.\nStoria.\nI primi esempi concettuali.\nLa prima battaglia in cui la mobilit\u00e0 di uno dei due combattenti ebbe un ruolo determinante sull'esito fu Kadesh (XIII secolo a.C.), in cui i carri da guerra ittiti nella prima fase della battaglia scompaginarono totalmente le fanterie egiziane. Nella seconda met\u00e0 del XIX secolo Barsanti e Matteucci svilupparono il motore endotermico, che, nel 1886 fu installato su una vettura da Daimler. Fu subito chiaro che questo nuovo mezzo rappresentava un moltiplicatore della mobilit\u00e0 di diversi ordini di grandezza, quindi in diverse nazioni i tecnici cominciarono a svilupparne l'uso per scopi militari. I primi mezzi che usavano ruote e motore endotermico furono quasi subito forniti di una corazzatura che proteggesse l'equipaggio dai colpi di arma leggera (fucile) del nemico, e ben presto furono forniti di mitragliatrici, , (automitrailleuse, in lingua francese) per assicurare una maggiore potenza di fuoco all'equipaggio. Data la tecnologia dell'epoca (inizi del XX secolo) le ruote erano generalmente a raggi con battistrada di gomma piena, senza camera d'aria. Pi\u00f9 o meno tutti gli stati tecnologicamente evoluti studiarono questi nuovi veicoli da guerra.\nTradizionalmente la prima autoblindo \u00e8 indicata nel Quadriciclo Simms del 1898, in cui un'unica persona (che, quindi, doveva essere tanto guidatore che mitragliere) viaggiava appunto su un quadriciclo (bicicletta a quattro ruote) motorizzato e fornito di una mitragliatrice Maxim scudata. Non si sa che accoglienza abbia avuto questo veicolo, comunque qualche anno dopo (1902) fu progettato un veicolo con una blindatura globale su cui erano impegnate un certo numero di persone ed armato con tre mitragliatrici, sempre progettato dallo stesso Simms. Nel frattempo, nel corso della Seconda guerra anglo-boera (1900) era stato prodotto, con scarso successo, un veicolo a vapore che trainava un certo numero di carri blindati per il trasporto dei fanti che, pi\u00f9 che dell'autoblindo, dovrebbe essere considerato il capostipite dei veicoli trasporto truppe. I primi veicoli che cominciano a somigliare alle autoblindo sono le Charron (Francia, 1904), che, tuttavia, furono rifiutate sia per il costo ( francesi dell'epoca) sia perch\u00e9 i militari non avevano ben chiari i canoni di impiego tattico di simili veicoli.\nNel frattempo veniva sviluppata l'autoblindo Daimler (Austria, 1905), questo veicolo era fornito di una blindatura che proteggeva tutta la carrozzeria e di armamento in torretta ruotante. Inoltre poteva contare, primo veicolo militare con questa caratteristica, della trazione integrale sulle quattro ruote. Il destino della Daimler tuttavia fu segnato da un incidente, quando il nuovo mezzo bellico fu presentato al Kaiser, il guidatore arriv\u00f2 in presenza della guardia a cavallo schierata dando potenza al motore. Il rumore fece imbizzarrire i cavalli, con la conseguente caduta a terra di diversi ufficiali, fra cui anche l'aiutante di campo del Kaiser. Ovviamente da quel momento fu proibito di parlare di autoblindo nello Stato maggiore tedesco.\nDopo questi tentativi la prima nazione a interessarsi nuovamente alle autoblindo fu la Francia, dove il colonnello Estienne (omonimo del futuro sostenitore dei carri armati) defin\u00ec i criteri tattici per l'impiego di questi veicoli, criteri che si rifacevano praticamente a quelli della cavalleria, cio\u00e8 l'uso per la ricognizione e per la presa di contatto con il nemico. In base alle sue linee guida fu costruita un'autoblindo Gentry, che aveva una velocit\u00e0 massima di 70\u00a0km/h ed era armata con una mitragliatrice incavalcabile su due supporti, uno in caccia ed uno in ritirata. Nel corso delle manovre dell'esercito francese effettuate nel 1907, questa autoblindo fu usata in cooperazione con la cavalleria, mostrando cos\u00ec le sue notevoli potenzialit\u00e0. I buoni risultati di queste manovre indussero i responsabili dell'esercito a produrne una serie di 12 esemplari, da utilizzare in Marocco.\nTuttavia il primo impiego effettivo in guerra dell'autoblindo avvenne nella Guerra italo-turca (1911-1912), dove gli italiani usarono due autoblindo nel deserto libico, una su telaio Fiat 15 ed una su telaio Isotta Fraschini. I risultati, sebbene validi dal punto di vista tattico, mostrarono tuttavia che l'affidabilit\u00e0 di questi veicoli era ancora troppo limitata.\nLa prima guerra mondiale.\nAll'inizio della prima guerra mondiale nessuno degli eserciti coinvolti aveva reparti organici di autoblindo, ma praticamente fin dall'inizio il Belgio utilizz\u00f2 vetture Minerva blindate e fornite di una mitragliatrice brandeggiabile per 360\u00b0 per contrastare la cavalleria tedesca.\nI primi ad organizzare le loro autoblindo in reparti organici furono gli inglesi, che il 14 ottobre 1914 crearono la \"Royal Navy Armoured Car Division\" (Divisione di autoblindo della Regia Marina), questa divisione era (sulla carta) su un comando e 15 \"squadrons\" (squadroni) di autoblindo, ognuno su 3 sezioni e con 4 autoblindo per sezione (quindi, teoricamente, avrebbe dovuto avere 180 autoblindo). Questa forza sulla carta, in realt\u00e0 non aveva una corrispondenza sul campo, in quanto il primo squadrone fu disponibile solo a dicembre, ed a fine gennaio ne erano stati completati solo 8, che, tuttavia, non erano operativi per la mancanza di armi da fornire in dotazione agli autoveicoli.\nDalla sua entrata in guerra, nel 1915, l'Italia mise in campo 150 autoblindomitragliatrici Ansaldo-Lancia 1Z, assegnate in Squadriglie alle Divisioni di cavalleria, che furono ampiamente utilizzate in varie battaglie, quali mezzi di copertura e sfondamento dei reticolati, durante gli assalti.\nBen presto fu chiaro che le autoblindo, nella guerra di trincea, non potevano avere un impiego significativo, in quanto le basse potenze dei motori e le gommature dell'epoca non permettevano a tali veicoli un movimento ottimale sul terreno sconvolto dal tiro di artiglieria che si trovava nella terra di nessuno fra le trincee. Per risolvere questo problema si inizi\u00f2 lo studio del carro armato.\nPer questi motivi le autoblindo furono usate estensivamente solo sul fronte del Medio Oriente. Le autoblindo sul fronte del Vicino Oriente operarono contro l'Impero ottomano organizzate in \"Light Armoured Motor Batteries\" (batterie blindate leggere motorizzate), quindi sotto il controllo dell'esercito sui vari fronti di guerra di quel teatro, praticamente in Egitto (sotto controllo britannico fin dall'inizio del conflitto), in Siria, in Mesopotamia, in Palestina ed in Persia (alleato della Gran Bretagna). Un uso particolare ne fu fatto nella Penisola araba, dove, a partire dalla conquista di Aqaba (6 luglio 1917), una sezione di autoblindo cooper\u00f2 con le truppe irregolari arabe controllate dal colonnello T.E. Lawrence nelle azioni di guerriglia contro l'esercito turco.\nNello stesso teatro operativo le autoblindo furono utilizzate proficuamente dall'esercito britannico nel corso della Rivolta dei Senussi, che aveva il suo centro nell'oasi di Giarabub (nella Libia italiana) per rioccupare l'oasi di Siwa (esattamente di fronte a Giarabub, ma dall'altra parte del confine egiziano).\nL'impiego interbellico.\nNel periodo intercorrente fra le due guerre mondiali le autoblindo furono spesso impiegate per mantenere l'ordine pubblico, in particolare in Germania, contro i movimenti operai e in Irlanda in occasione delle sollevazioni che portarono alla Pasqua di sangue (\"Bloody Easter\").\nA fianco a questi impieghi le dottrine per l'impiego bellico delle autoblindo non ebbero uno sviluppo dottrinario significativo, dato che la maggiore attenzione dei teorici era rivolta all'impiego dei carri armati. In pratica si riteneva che i compiti di esplorazione e presa di contatto col nemico potessero essere effettuati meglio con l'utilizzo dei carri leggeri. Tuttavia, soprattutto considerando il maggiore costo e la minore affidabilit\u00e0 di un carro leggero rispetto a un'autoblindo, lo sviluppo di questi veicoli non si arrest\u00f2.\nIn particolare in Germania a partire dal 1931 furono sviluppati modelli di autoblindo a 4 ed a 6 ruote. Le prime, generalmente armate con fuciloni anticarro da 28\u00a0mm o con il 2\u00a0cm KwK 30 da 20\u00a0mm in torretta, rappresentavano i modelli meno costosi e pi\u00f9 agili, capaci di velocit\u00e0 fino a 80\u00a0km/h. Le seconde, che derivavano dai camion militari 6x4, avevano praticamente lo stesso armamento e furono i primi modelli ad essere costruiti e provati nelle manovre del 1932. Indipendentemente dal tipo di autoblindo (4 o 6 ruote) a fianco dei veicoli armati furono sempre previsti veicoli con apparati radio ad elevata potenza per poter tenere i contatti con i comandi nel corso delle attivit\u00e0 di esplorazione.\nIn Gran Bretagna vennero invece sviluppate le Lanchester 6x4.\nLa seconda guerra mondiale.\nNel corso della seconda guerra mondiale le autoblindo si svilupparono su due linee di concezione diversa. La prima (molto vicina alla linea di sviluppo dei carri leggeri) prevedeva che le autoblindo dovessero avere compiti essenzialmente di impegno in primo scaglione delle forze nemiche, quindi un'autoblindo doveva essere in grado di impegnare forze analoghe e di tenere il possesso del campo di battaglia fino all'arrivo delle forze da combattimento (carri armati). In base a questa teoria di impiego le caratteristiche principali delle autoblindo dovevano essere (nell'ordine) armamento e protezione. La seconda linea invece considerava le autoblindo come veicoli unicamente da ricognizione, quindi non destinate ad impegnare forze nemiche, ma, anzi, a sottrarsi per quanto possibile al combattimento, lasciando ai veicoli di scorta il compito di impegnare il nemico. Questo imponeva per le autoblindo lo sviluppo soprattutto della mobilit\u00e0, ma soprattutto imponeva che le autoblindo, in presenza di reazione nemica, operassero in distaccamenti in cui fossero presenti anche veicoli con armamento pesante.\nLa prima linea di pensiero fu seguita soprattutto dai britannici, che, gi\u00e0 dal 1941, installarono sulle loro autoblindo il 2 pdr (40 mm) ed, alla fine della guerra, arrivarono ad installare il cannone statunitense 75 mm M3 L/40, uguale a quello installato inizialmente sui carri Sherman. Invece gli statunitensi installarono sulle loro autoblindo solo il cannone da 37 mm M2, installato sugli Stuart e sui Lee. I tedeschi per tutta la prima parte della guerra installarono sulle loro autoblindo principalmente il cannone-mitragliatrice da 20 mm, tuttavia, una volta constatato che sul fronte orientale erano contrastati dai carri sovietici, installarono sulle loro autoblindo Sd.Kfz. 234 il 50 mm lungo.\nIn genere le autoblindo erano supportate da carri leggeri o da cacciacarri per poter impegnare forze corazzate nemiche che fossero intervenute a contrastarle. Sul fronte orientale i sovietici utilizzarono un numero limitato di autoblindo, dato che le loro priorit\u00e0 erano per la produzione di carri. Per questo motivo i mezzi pi\u00f9 usati per la ricognizione erano carri leggeri (T-50, T-70). Le autoblindo sovietiche furono principalmente le BA-10 e BA-20, mentre la BA-3/6 e la BA-32 furono utilizzate nei primi mesi di guerra e la BA-64 fu utilizzata a partire dal 1942.\nDalla guerra fredda ed oggi.\nDopo la seconda guerra mondiale l'autoblindo, come tutti i veicoli corazzati, si \u00e8 evoluta, spesso sostituendo l'armamento di artiglieria con missili e, generalmente, standardizzando una serie di veicoli ruotati con compiti differenti (autoblindo, veicolo trasporto truppe, veicolo comando, etc). Le autoblindo leggere sono tornate alle 4 ruote, tutte motrici, mentre le autoblindo pesanti conservano 6 o 8 ruote, tutte su sospensioni indipendenti e tutte motrici. In genere si tende a rendere le autoblindo . Per i compiti di ricognizione subito dietro al fronte la superiorit\u00e0 dell'autoblindo attualmente \u00e8 pesantemente minacciata dagli elicotteri che, potendo operare in volo, hanno maggiori possibilit\u00e0 esplorative. I notevoli vantaggi che si hanno con le autoblindo sono il costo limitato, una maggiore mobilit\u00e0 e la necessit\u00e0 di un addestramento meno specifico per il personale che opera con questi mezzi rispetto a quello che opera con .\nDescrizione.\nCi\u00f2 che distingue un'autoblindo dagli altri veicoli corazzati \u00e8:"}
{"id": "828060", "revid": "773636", "url": "https://it.wikipedia.org/wiki?curid=828060", "title": "Chiesa di San Francesco (Pisa)", "text": "La chiesa di San Francesco di Pisa si trova in piazza San Francesco.\nPer dimensioni \u00e8 la seconda chiesa della citt\u00e0, preceduta solo dalla cattedrale.\nStoria.\nLa chiesa \u00e8 citata dal 1233. Nel 1261 l'arcivescovo Federico Visconti, riconoscendo l'importanza acquisita dall'ordine francescano, ne decret\u00f2 l'ampliamento; dal 1265-70 Giovanni di Simone diresse i lavori, cui risalgono l'impianto ad aula unica coperta a capanna e l'ardito e tipico campanile poggiante all'interno per due lati su mensole.\nTuttavia il cantiere sub\u00ec alcuni rallentamenti a causa delle difficolt\u00e0 finanziarie legate alle vicende belliche; all'inizio del Trecento la chiesa era ancora incompleta della facciata, iniziata grazie ai marmi forniti dai Gualandi, che sar\u00e0 ultimata solo nel 1603, in epoca medicea.\nNel tempo la chiesa e l'attiguo convento subirono diversi restauri e modifiche; nel Quattrocento furono innalzati due chiostri e la cappella di San Bernardino, mentre tra i secoli XVI e XVII, in pieno spirito della Controriforma, furono realizzati gli altari laterali e furono aperte le finestre nella navata, compromettendo gli affreschi trecenteschi che adornavano le pareti.\nTra il Settecento e l'Ottocento, a seguito delle soppressioni lorenesi e napoleoniche, furono dispersi gran parte degli arredi; in particolare, i furti napoleonici la privarono di importanti dipinti, quali la \"Maest\u00e0\" di Cimabue, le \"Stigmate di San Francesco\" di Giotto e \"San Tommaso d'Aquino fra i Dottori della Chiesa\" di Benozzo Gozzoli, oggi esposti al Museo del Louvre.\nNel 1863, a seguito della legge nr. 384 del 22 dicembre 1861, la chiesa ed il convento di San Francesco furono sconsacrati e destinati a caserma militare. Tutti gli oggetti, i quadri e gli ornamenti vennero pertanto ufficialmente ritirati dalle famiglie, che vi avevano esercitato il diritto di patronato, come emerge dall'inventario redatto dall'ultimo priore. Il 7 luglio 1866 la chiesa venne trasformata in magazzino di propriet\u00e0 del Regio Demanio. Il 4 marzo 1875 il Comune di Pisa riusc\u00ec ad ottenere la \u201cespropriazione per pubblica utilit\u00e0\u201d di diversi immobili di propriet\u00e0 del Regio Demanio, tra cui l'ex chiesa di San Francesco, che fece sorgere un lungo e complesso contenzioso giuridico sulle indennit\u00e0 e sulle modalit\u00e0 dell'esproprio effettuato.\nIl 22 maggio 1893 il Ministero della pubblica istruzione dichiar\u00f2 l'ex chiesa ed il vicino ex convento monumento nazionale, prendendola in consegna dal Regio Demanio.\nL'8 luglio 1893 vennero consegnati al Comune di Pisa solamente \u201cper la conservazione e l'uso del monumento nazionale\u201d. Il 15 giugno 1899 il Comune di Pisa concedeva alla Curia Arcivescovile l'ex chiesa \u201cper il solo uso del culto\u201d e \u201cper la conservazione delle opere d'arte\u201d che la Curia Arcivescovile avrebbe eventualmente provveduto a collocare.\nLa Curia riusc\u00ec a riaprire al culto la chiesa, fortemente degradata all'interno, solo nel 1901, grazie ai cospicui interventi economici di un comitato cittadino di cui fecero parte molti cittadini. Il Comitato cittadino ricostru\u00ec anche le vetrate della chiesa, secondo nuovi disegni e decorazioni di Galileo Chini e di Francesco Mossmeyer nello stabilimento Quentin.\nSan Francesco oggi \u00e8 sede parrocchiale assieme alla vicina chiesa di Santa Cecilia, con una comunit\u00e0 italo-rumena.\nTuttavia, la chiesa attualmente \u00e8 chiusa; infatti il tetto \u00e8 gravemente danneggiato, l'interno \u00e8 inagibile e sono in corso i lavori di restauro. Anche il chiostro, il convento e la scuola attigua sono in cattive condizioni, ma i lavori di ricostruzione e restauro dovrebbero iniziare nel 2019. Per questa causa vengono realizzate numerose campagne e raccolte fondi, promosse dall'apposito comitato, dal FAI e da altre istituzioni parrocchiali.\nDescrizione.\nArte e architettura.\nCaratterizzata da una pianta a croce latina, \u00e8 preceduta da una facciata a capanna, in marmo di San Giuliano, il cui registro inferiore, di stampo trecentesco, si armonizza con la met\u00e0 superiore, terminata solo nel Seicento.\nL'interno \u00e8 uno dei pi\u00f9 riusciti esempi di architettura francescana a navata unica umbro-toscana, con capriate lignee a vista.\nLa navata, larga 18 metri, in prossimit\u00e0 del transetto si allarga fino a 22 metri; dimensioni che la pongono come la pi\u00f9 ampia navata tra le chiese toscane insieme a quella della basilica di San Francesco a Siena, che deriva direttamente dal modello pisano.\nDei ricchi affreschi trecenteschi, tra i cui autori si segnalano Spinello Aretino e Taddeo Gaddi, non rimangono che frammenti o le sole sinopie. L'unica pala salvata dalle razzie francesi, \"San Francesco e i sei miracoli\" di Giunta Pisano, si trova in copia nella prima cappella a sinistra dell'altare (che era gi\u00e0 sotto il titolo di Santa Maria Maddalena), in patronato alla famiglia Agostini Venerosi della Seta, mentre l'originale \u00e8 conservato al Museo nazionale di San Matteo.\nGli altari realizzati durante la Controriforma ospitano tele e tavole di grande formato dei migliori artisti toscani dell'epoca: la \"Nativit\u00e0 di Ges\u00f9 con Adorazione dei pastori\" del Cigoli, l\"Assunzione della Vergine\" di Ventura Salimbeni, il \"Battesimo di Cristo\" dell'Empoli, \"San Francesco riceve le stigmate\" di Santi di Tito, \"San Francesco riceve l'indulgenza\" di Francesco Vanni.\nNotevoli sono le sepolture ospitate dalla chiesa, tra le quali quella del conte Ugolino della Gherardesca, qui sepolto con i propri figli e nipoti una volta che le spoglie di questi sventurati furono rimosse dalla non lontana torre della fame (o della muda) dove si consum\u00f2 secondo Dante il \"fiero pasto\". In origine la tomba di Ugolino era nel chiostro della chiesa in quanto, morendo da traditore, non poteva essere posto assieme alle ossa dei propri familiari nella monumentale tomba, scolpita da Lupo di Francesco, che si trovava all'interno della chiesa. Successivamente, sia perch\u00e9 tale monumentale tomba fu smembrata e spostata in vari luoghi, sia per una successiva rivalutazione del Conte Ugolino, agli inizi del XX secolo i supposti resti di Ugolino, figli e nipoti vennero spostate nell'attuale cappella all'interno della chiesa.\nNella sagrestia, affreschi di Taddeo di Bartolo (1397, ripristinati nell'Ottocento da Guglielmo Botti) con \"Storie mariane\"; nella sala del Capitolo, affreschi staccati con \"Storie cristologiche\" di Niccol\u00f2 di Pietro Gerini (1392) e sinopie. Pur in stato di conservazione non ottimale sono entrambe, specie i dipinti della sala capitolare, opere di grande forza espressiva e di notevole perizia esecutiva.\nNella sagrestia era attestata la presenza di una piccola \"Maest\u00e0\" della scuola di Cimabue, oggi al National Gallery of Art di Washington."}
{"id": "828063", "revid": "1494169", "url": "https://it.wikipedia.org/wiki?curid=828063", "title": "Egeria (disambigua)", "text": ""}
{"id": "828067", "revid": "36426", "url": "https://it.wikipedia.org/wiki?curid=828067", "title": "Chiesa di San Paolo a Ripa D'Arno", "text": ""}
{"id": "828071", "revid": "767487", "url": "https://it.wikipedia.org/wiki?curid=828071", "title": "Tot\u00f2 terzo uomo", "text": "Tot\u00f2 terzo uomo \u00e8 un film del 1951, diretto da Mario Mattoli.\nTrama.\nNel borgo di pescatori di Santa Serenella vivono Pietro e Paolo, due fratelli gemelli di opposti caratteri; Pietro, sindaco del paese, \u00e8 burbero, preciso, pignolo tutto d'un pezzo e non lascia mai parlare la moglie; totalmente diverso dal fratello \u00e8 Paolo, che ama la bella vita e le belle donne, come la moglie dell'oste Oreste a discapito della moglie.\nLa diatriba tra i due fratelli si ripercuote su tutto il paese, perch\u00e9 la costruzione del nuovo carcere, che dar\u00e0 pane e lavoro a tutti, sorger\u00e0 su un terreno di propriet\u00e0 di Paolo e nonostante gi\u00e0 ci sia la delibera comunale all'acquisizione del terreno da parte del comune, Pietro si rifiuta di portare avanti la transazione con il fratello, bloccando cos\u00ec l'inizio dei lavori, perch\u00e9 teme si possa pensare che faccia favoritismi al fratello.\nA tentare di approfittare della situazione ci prover\u00e0 Anacleto, il sarto del paese, pi\u00f9 bravo ad imbastire truffe che vestiti: egli in galera ha conosciuto Tot\u00f2, il terzo fratello gemello segreto di Pietro e Paolo, che, una volta tornato libero, ha istruito per entrare a casa di Pietro, spacciandosi per quest'ultimo, per farsi dare i soldi spettanti a Paolo per la vendita del terreno.\nLa messa in scena genera una serie di equivoci, perch\u00e9 Tot\u00f2, nelle vesti di Pietro, nonostante le istruzioni di Anacleto per assomigliargli in tutto e per tutto, si comporter\u00e0 in modo totalmente diverso dal burbero sindaco, generando non pochi equivoci, ma uscendone a mani vuote, perch\u00e9 i soldi sono stati direttamente consegnati dal messo comunale a casa di Paolo.\nPer recuperarli, Tot\u00f2 entra pure a casa di Paolo, spacciandosi per quest'ultimo e creando altri equivoci con la moglie e con la procace cameriera dello stesso, senza per\u00f2 recuperare i soldi a causa del sopraggiungere del vero Paolo.\nPietro e Paolo, convinti rispettivamente che l'altro sia entrato in casa propria spacciandosi per s\u00e9, si denunciano al procuratore; cos\u00ec mentre va in scena un processo surreale senza capo n\u00e9 coda, Tot\u00f2 viene rapito dall'oste Oreste che, credendolo Paolo, vuole farlo fuori per gelosia; Tot\u00f2 riesce a salvarsi grazie all'aiuto dell'ubriacone del paese, l'unico che aveva visto sia Tot\u00f2 che Paolo uscire da casa di quest'ultimo, ma non era stato creduto perch\u00e9 regolarmente ubriaco.\nIntanto in tribunale, tra la confusione generale, qualcuno inizia a sospettare che possa esistere un terzo fratello: in questo caso Pietro \u00e8 pronto a regalargli il suo capanno da pesca e Paolo i suoi fucili e i suoi cani da caccia. A questo punto, Tot\u00f2 raggiunge il tribunale rivelando tutta la verit\u00e0. Per il terzo fratello si prospetta finalmente una vita tranquilla e agiata, grazie ai lasciti dei suoi fratelli, in compagnia della bella ex-cameriera di Paolo.\nLocations.\nIl paesino di Santa Serenella non esiste nella realt\u00e0: \u00e8 stato ricreato mettendo insieme scorci di Formia e Minturno (provincia di Latina, Lazio)."}
{"id": "828076", "revid": "828781", "url": "https://it.wikipedia.org/wiki?curid=828076", "title": "Lago Toba", "text": "Il lago Toba \u00e8 un lago vulcanico di 100\u00a0km di lunghezza e 30\u00a0km di larghezza situato nella parte settentrionale dell'isola di Sumatra in Indonesia e vestigia di una teorizzata catastrofe naturale.\nGeologia.\nNel 1949 il geologo olandese Rein van Bemmelen dimostr\u00f2 che il lago Toba \u00e8 il risultato di una caldera vulcanica, completamente ricoperta di ignimbrite. Ulteriori ricerche dimostrano che le ceneri di riolite che l'eruzione emise si trovano sparse in un raggio di 3000\u00a0km. Esse interessano oltre all'isola di Sumatra anche la Malaysia e l'India; inoltre se ne trovano anche sul fondo dell'oceano Indiano e nel Golfo del Bengala.\nL'eruzione del supervulcano viene fatta risalire a 70-78\u00a0000 anni fa. Essa \u00e8 ritenuta una delle pi\u00f9 catastrofiche degli ultimi 500\u00a0000 anni. Nella scala Volcanic Explosivity Index viene classificata con una magnitudo di 8. Secondo i ricercatori Bill Rose e Craig Chesner della Michigan Technological University, il volume del materiale eruttato fu all'incirca di 2800\u00a0km\u00b3, di cui circa 2000\u00a0km\u00b3 di ignimbrite e 800\u00a0km\u00b3 di ceneri che seppellirono l'intera regione sotto numerosi metri di depositi. Si calcola che nella regione attorno al vulcano esse raggiunsero un'altezza superiore ai 400 metri e sedimenti di oltre 4\u00a0m sono presenti in molte regioni indiane.\nL'eruzione ebbe luogo su pi\u00f9 settimane e alla fine l'intera regione collass\u00f2 lasciando un grande cratere che si riemp\u00ec d'acqua e al centro una nuova montagna che oggi raggiunge i 1600 metri di altitudine e che forma l'isola di Samosir.\nTeoria della catastrofe di Toba.\nSicuramente un simile evento lasci\u00f2 delle ferite tremende in tutto l'ecosistema mondiale del tempo. Molti organismi vennero spinti sull'orlo dell'estinzione e da studi sul mitocondrio umano alcune ricerche suggeriscono che circa 75.000 anni or sono la specie umana fu ridotta a poche migliaia di individui. Questo collo di bottiglia nella numerosit\u00e0 della popolazione umana spiega in parte la scarsa variabilit\u00e0 genetica nella nostra specie. Alcuni ricercatori fanno risalire all'eruzione del Toba la causa di quella drastica riduzione. \nQuesta teoria per ora non appare in contraddizione con le datazioni matrilineari dell'Eva mitocondriale e patrilineari dell'Adamo Y-cromosomale (Y-mrca)."}
{"id": "828082", "revid": "1318658", "url": "https://it.wikipedia.org/wiki?curid=828082", "title": "Forte San Felipe del Morro", "text": "Il forte San Felipe del Morro, conosciuto anche come castello San Felipe del Morro o pi\u00f9 semplicemente El Morro, \u00e8 una fortezza del XVI secolo situata nell'estremit\u00e0 nord-occidentale dell'isoletta di San Juan, laddove sorge la Vecchia San Juan, in Porto Rico. Venne costruita per difendere la baia di San Juan e la stessa citt\u00e0 dagli attacchi dei nemici e fu intitolata al re Filippo II di Spagna.\nFa parte del sito storico nazionale di San Juan che nel 1983 \u00e8 stato inserito nella lista dei Patrimoni dell'umanit\u00e0 dell'UNESCO.\nLa costruzione nel tempo.\nLa costruzione della cittadella e delle sue mura intorno ebbe inizio nel 1539 su ordine del re di Spagna, Carlo V. La fortezza originale fu eretta sotto la direzione del \"conquistador\" Diego Ramos de Orozco, il cui scopo principale era la difesa del porto di San Juan controllandone l'entrata. Per avere una difesa vitale mentre il resto del forte veniva completato, durante il primo anno di costruzione fu eretta una proto-fortezza. Solo nel 1587 gli ingegneri Juan de Tejada e Battista Antonelli disegnarono la versione finale del forte, basato sui principi ferrei delle fortificazioni militari spagnole di quel tempo. Fortificazioni simili del XVII e XVIII secolo possono essere ammirate a Cuba, Santo Domingo, nella Repubblica Dominicana, Porto Rico, Veracruz e Acapulco, in Messico, Portobelo, Cartagena de Indias e Citt\u00e0 di Panama, Panam\u00e1, Guatemala, Honduras e molte altre localit\u00e0 dell'America latina, che facevano parte dell'Impero spagnolo durante il periodo delle grandi scoperte.\nNel 1632 il governatore Enrique Enr\u00edquez de Sotomayor inizi\u00f2 la costruzione della mura che avrebbero circondato la citt\u00e0 di San Juan, terminandole nel 1680. Ma fu solo fino al 1765 che gli ufficiali militari guidati da Alejandro O'Reilly, ispettore generale della fanteria dell'Impero spagnolo, insieme al colonnello Tom\u00e1s O'Daly, iniziarono a trasformare San Juan in una delle pi\u00f9 potenti piazze delle Americhe. Alla fine degli anni 1780 O'Daly e i suoi ingegneri militari avevano completato le modifiche di El Morro, dandogli la attuale forma.\nLa pi\u00f9 grande opera di fortificazione costruita dagli Spagnoli nelle Americhe, El Morro, aveva 450 cannoni, utilizzati nel 1797 dal capitano generale Ramon de Castro per respingere l'assedio, il blocco navale e gli attacchi del generale britannico Ralph Abercromby e dai suoi 7000 soldati inglesi e tedeschi.\nMolte strutture complesse furono aggiunte successivamente a El Morro per aggiornarlo alle nuove tecnologie militari; ad esempio, le sue mura esterne, che erano state originalmente costruite con uno spessore di 1,8\u00a0metri, furono ancora ispessite fino a 5\u00a0metri alla fine del XVIII secolo.\nLa cittadella faceva parte delle quattro linee di difesa, con il castello di San Crist\u00f3bal, essendo la prima linea format dalla fortezza di San Ger\u00f3nimo e dal ponte di Sant'Antonio.\nOggi El Morro ha sei livelli emergenti dal livello del mare a un'altezza di 44\u00a0metri. Tutto lungo i muri si vedono garitte a tetto a cupola, che sono diventate un simbolo culturale della stessa Porto Rico. Il faro del Castillo de San Felipe del Morro fu eretto in cima alla cittadella stessa nel 1843, ma fu distrutto nel corso dei bombardamenti del 1898 da parte della flotta statunitense, nel corso della guerra ispano-americana; fu rimpiazzato dai militari statunitensi con l'attuale faro nel 1908. El Morro avrebbe una superficie di oltre 280000\u00a0m\u00b2, compresa la parte esterna aperta, nota come \"pendio e spianata\", che poteva essere dominata dai cannoni nei secolo XVII e XVIII."}
{"id": "828087", "revid": "1043", "url": "https://it.wikipedia.org/wiki?curid=828087", "title": "Castello San Felipe del Morro", "text": ""}
{"id": "828088", "revid": "104252", "url": "https://it.wikipedia.org/wiki?curid=828088", "title": "Louis Saint-Just", "text": ""}
{"id": "828089", "revid": "1318658", "url": "https://it.wikipedia.org/wiki?curid=828089", "title": "Parco Archeologico San Agust\u00edn", "text": "Il parco archeologico San Agustin si trova nel comune di San Agust\u00edn nel dipartimento di Huila, nella Colombia meridionale, a 227 chilometri da Neiva. Il villaggio originale venne fondato nel 1752 da Alejo Astudillo, ma venne in pochi anni distrutto dagli indigeni. Il villaggio odierno venne fondato nel 1790 da Lucas de Herazo y Mendiga\u00f1a.\nQuest'area \u00e8 molto famosa per le sue numerose architetture di origine precolombiana, erette fra il I e l'VIII secolo, che attirano numerosi turisti e rappresentano la principale voce economica della regione. Si tratta del pi\u00f9 grande complesso di monumenti religiosi e strutture megalitiche del Sud America.\nNel 1995 il parco archeologico venne inserito nell'elenco dei Patrimoni dell'umanit\u00e0 dell'UNESCO."}
{"id": "828091", "revid": "1043", "url": "https://it.wikipedia.org/wiki?curid=828091", "title": "El Morro", "text": ""}
{"id": "828092", "revid": "122664637", "url": "https://it.wikipedia.org/wiki?curid=828092", "title": "Bombino bianco", "text": "Il Bombino bianco \u00e8 un vitigno a bacca bianca italiano. \u00c8 uno dei vitigni pi\u00f9 antichi e pi\u00f9 diffusi nel centrosud, in particolare in Puglia, dove la sua uva costituisce materia prima per eccellenti vini quali il Castel del Monte Bombino Bianco, il Castel del Monte Bombino Bianco frizzante, il San Severo Bianco, il San Severo Bianco frizzante e il Cacc'e mmitte di Lucera.\nAntica la presenza in Lazio, Marche e Abruzzo, in quest'ultima regione per\u00f2 veniva erroneamente chiamato ed associato al Trebbiano Abruzzese, variet\u00e0 da cui si ottiene l'omonimo vino bianco Trebbiano d'Abruzzo. \nIl Legislatore nella prima stesura del disciplinare di produzione del \"Trebbiano d'Abruzzo\" ha associato il Bombino Bianco al Trebbiano Abruzzese rendendo il vino \"Trebbiano d'Abruzzo\" fatto esclusivamente di uve Bombino Bianco o in miscela con il Trebbiano Toscano; il Disciplinare di Produzione relativo ad una delle maggiori DOC Abruzzesi \u00e8 stato modificato successivamente in corrispondenza della riscoperta dei primi cloni di vite di Trebbiano Abruzzese, quindi \u00e8 stato possibile inserire anche quest'ultima variet\u00e0 come idonea ala produzione del \"Trebbiano d'Abruzzo\". \nL'elevata produttivit\u00e0 unita all'ottima qualit\u00e0 del prodotto da vino hanno contribuito alla sua diffusione nelle regioni del nord e in Emilia-Romagna, dove viene anche denominato Pagadebit e \"Straccia Cambiale\", con riferimento alla sua convenienza e al reddito che i viticoltori riescono ad ottenere."}
{"id": "828094", "revid": "375960", "url": "https://it.wikipedia.org/wiki?curid=828094", "title": "Dur \u0160arrukin", "text": "Dur \u0160arrukin (lett. \"Fortezza del Vero Re [Sargon]\"), l'odierna Khorsabad (\u062f\u0648\u0631 \u0634\u0631\u0648\u0643\u064a\u0646 in arabo), circa 20\u00a0km a nord-est di Mosul (l'antica Ninive) in Iraq, fu la capitale dell'Impero neo-assiro al tempo di Sargon II che la fond\u00f2. La citt\u00e0 fu edificata nell'inospitale e quindi pi\u00f9 facilmente difendibile regione a nord di Ninive, tra il 717 a.C. e il 706 a.C. ed abbandonata nel 705 a.C. a seguito della morte di Sargon II.\nLe mura di Dur \u0160arrukin, oggi quasi del tutto scomparse, racchiudevano un'area di circa 300 ettari, di cui 10 occupati dal palazzo reale.\nLa costruzione.\nNel 713 a.C. Sargon II ordin\u00f2 la costruzione di una nuova citt\u00e0 20\u00a0km a nord di Ninive, alla confluenza di Tigri e Grande Zab, ai piedi del Gebel Musri. La terra fu comprata e la citt\u00e0 costruita con l'aiuto delle genti straniere sottomesse. L'inaugurazione della citt\u00e0 si tenne nel 706 a.C. con l'introduzione dei simulacri divini di Assur e Ishtar. La terra alla periferia della citt\u00e0 venne resa terreno agricolo, e boschetti di olivi furono piantati per aumentare la scarsa produzione assira di olio.\nLa citt\u00e0.\nLa citt\u00e0 era a forma rettangolare e misurava 1760 per 1635 metri. L'area inclusa era di circa 3 chilometri quadrati (700 acri). La lunghezza delle massicce mura era di 16.280 unit\u00e0 assire e 157 torri proteggevano i suoi lati. Sette porte permettevano di entrare nella citt\u00e0 da tutte le direzioni (quelle sul lato est erano dedicate a Shamash e Adad, sul lato nord a Bel e Belit, sul lato ovest ad Anu e Ishtar e sul lato sud a Ea e Belit-ilani). Un terrazzo murato conteneva i templi ed il palazzo reale. I templi principali erano dedicati agli dei Nabu, Shamash e Sin, mentre ad Adad, Ningal e Ninurta erano dedicati dei sacrari pi\u00f9 piccoli. Fu inoltre costruita una ziqqurat a sette piani.\nIl palazzo reale.\nIl palazzo del re Sargon II aveva lunghezza e larghezza di 290 metri, comprendeva oltre 200 stanze ordinate intorno a numerose corti interne, ed era cinto da ulteriori mura di mattoni. Al suo interno si accedeva mediante una monumentale porta ai cui stipiti erano scolpiti due giganteschi lamassu, mostri alati in forma di toro con testa umana, cio\u00e8 androcefali. Il palazzo era suddiviso in tre zone principali: l'area templare, il quartiere amministrativo e di immagazzinamento e l'area palatina. Al suo interno era presenti numerose sculture e rilievi che correvano lungo le pareti.\nLa corte si trasfer\u00ec a Dur \u0160arrukin nel 706 a.C., anche se la citt\u00e0 non era ancora completata. Inaspettatamente Sargon II fu ucciso durante una battaglia nel 705 a.C. Suo figlio e successore Sennacherib abbandon\u00f2 il progetto del padre, e trasfer\u00ec la capitale con la sua amministrazione nella citt\u00e0 di Ninive. La citt\u00e0 non fu mai pi\u00f9 completata e venne infine abbandonata un secolo pi\u00f9 tardi quando l'impero assiro decadde.\nLa scoperta e gli scavi.\nIl primo scopritore del sito della citt\u00e0 fu il console francese di Mosul, Paul \u00c9mile Botta nel 1843. Inizialmente Botta identific\u00f2 Dur \u0160arrukin come il sito di Ninive, l'ultima capitale dell'Assiria. Gli scavi furono effettuati dal 1842 al 1844 e dal 1852 al 1855, e i reperti archeologici trovati dal console francese furono trasportati al Louvre di Parigi. Durante gli scavi, oltre a molte opere d'arte, furono ritrovati diversi oggetti di uso comune, utilizzati dagli assiri nella vita quotidiana.\nSfortunatamente, diversi reperti trovati in questo sito andarono irrimediabilmente persi durante il loro trasporto sul Tigri nel 1855, quando l'imbarcazione che li trasportava fu attaccata da alcuni pirati fluviali.\nIl sito di Khorsabad fu inoltre scavato dal 1928 al 1935 da archeologi americani dell'Istituto Orientale di Chicago, nonch\u00e9, a partire dal 1957, dal Ministero iracheno delle antichit\u00e0.\nAltri progetti.\n, anche sotto il lemma Khorsabad"}
{"id": "828096", "revid": "1757604", "url": "https://it.wikipedia.org/wiki?curid=828096", "title": "Trofeo Ciudad de Zaragoza &quot;Carlos Lapetra&quot;", "text": "Il Trofeo Ciudad de Zaragoza \u201cCarlos Lapetra\u201d \u00e8 un torneo internazionale estivo che viene annualmente organizzato dal Real Saragozza e che si disputa fin dal 1971 nello stadio La Romareda. Oltre alla squadra organizzatrice la competizione vede di volta in volta la presenza di prestigiose compagini europee e/o sudamericane. La formula del torneo \u00e8 variata nel corso degli anni in relazione al numero delle squadre iscritte. Nelle edizioni del 1971, 1972 e 1990 si \u00e8 assegnato il trofeo alla vincente di un mini girone all'italiana formato da tre squadre che si sono incontrate tra loro in gare di sola andata. Dal 1973 al 1984, con la partecipazione allargata a quattro squadre, si \u00e8 fatto ricorso ad accoppiamenti per incontri di semifinale procedendo poi sia alla finale per il titolo che a quella per il 3\u00ba e 4\u00ba posto. Dal 1985 in poi (tranne l'edizione 1990), infine, il numero delle squadre si \u00e8 ridotto a due con il Real Saragozza che si \u00e8 contrapposto all'avversaria di turno in un'unica e decisiva sfida da risolvere eventuale ai calci di rigore. Il trofeo \u00e8 intitolato a Carlos Lapetra storico attaccante del Real Saragozza e della nazionale spagnola."}
{"id": "828099", "revid": "79457", "url": "https://it.wikipedia.org/wiki?curid=828099", "title": "Libero De Libero", "text": ""}
{"id": "828100", "revid": "767487", "url": "https://it.wikipedia.org/wiki?curid=828100", "title": "Golden Globe 1990", "text": "La 47\u00aa edizione della cerimonia di premiazione di Golden Globe si \u00e8 tenuta il 20 gennaio 1990 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "828102", "revid": "149485", "url": "https://it.wikipedia.org/wiki?curid=828102", "title": "Halil Akka\u015f", "text": "Biografia.\nAlle Universiadi del 2005 ha vinto l'oro sui 3000 m siepi. Successivamente ha partecipato ai Campionati del mondo di atletica leggera 2005 ad Helsinki sui 3.000\u00a0m siepi finendo quinto e agli Europei del 2006 a G\u00f6teborg sui 5.000 metri. Qui inizi\u00f2 al comando l'ultimo giro ma fu superato da tre atleti negli ultimi 200 metri e fin\u00ec fuori dal podio. Nel 2007 ha partecipato agli Europei indoor di Birmingham sui 3.000 metri piani finendo quarto in una gara vinta dall'italiano Cosimo Caliandro; ai mondiali di Osaka ha chiuso al sesto posto la gara dei 3.000 siepi.\nL'anno successivo ai Giochi della XXIX Olimpiade di Pechino viene subito eliminato nelle batterie e ai XVI Giochi del Mediterraneo di Pescara del 2009 conquista la medaglia di bronzo."}
{"id": "828103", "revid": "729019", "url": "https://it.wikipedia.org/wiki?curid=828103", "title": "Cratero", "text": "Fu uno dei compagni di Alessandro Magno, al seguito del sovrano macedone per tutto il corso della campagna d'Asia.\nNominato comandante generale dell'esercito a partire dal 330 a.C., guid\u00f2, sulla via del ritorno dall'India, parte dell'esercito macedone attraverso l'Aracosia (325 a.C.), per poi ricongiungersi con i contingenti di Alessandro ad Hormuz nel 324 a.C.\nAlla morte del re, Cratero assunse la reggenza e il controllo sulle finanze dell'impero, mentre a Perdicca venne affidato il comando dell'esercito.\nNel 322 a.C. part\u00ec per la Grecia in aiuto del generale Antipatro (suo suocero, avendone Cratero sposato la figlia Fila), assediato a Lamia, e contribu\u00ec a sconfiggere le forze ribelli di Atene a Crannone, in Tessaglia. Mor\u00ec poi combattendo contro l'avversario Eumene di Cardia sulle coste dell'Ellesponto (321 a.C.).\nGli \u00e8 attribuita una \"Raccolta di decreti greci\", che Plutarco us\u00f2 come fonte, della quale abbiamo alcuni frammenti.\nDal matrimonio con Fila ebbe un figlio, che fu chiamato con lo stesso nome del padre e fu governatore di Corinto e Calcide, cos\u00ec come il nipote Alessandro."}
{"id": "828113", "revid": "767487", "url": "https://it.wikipedia.org/wiki?curid=828113", "title": "Sette ore di guai", "text": "Sette ore di guai \u00e8 un film di genere commedia del 1951 diretto da Marino Girolami, Vittorio Metz e Marcello Marchesi. \u00c8 l'unico film di Tot\u00f2 in cui i due famosi sceneggiatori si trovano dietro la macchina da presa.\nTrama.\nTot\u00f2 De Pasquale \u00e8 titolare di una modesta sartoria. Il giorno del battesimo del figlio, riceve la visita dell'avvocato Espinaci, incaricato d'intimare il pignoramento dei suoi beni a causa di un debito ormai scaduto e insoluto. Quando l'avvocato scopre che la moglie di De Pasquale \u00e8 una sua vecchia amica, decide di soprassedere. Tot\u00f2, per ingraziarselo ulteriormente, decide di fargli fare da padrino al battesimo, dimenticandosi di aver gi\u00e0 affidato quel compito al cognato Matteo, inguaribile attaccabrighe. Pochi minuti dopo Tot\u00f2, l'avvocato e Matteo scoprono che la balia ha perduto il neonato dopo una lite in piazza con il marito. Senza dire nulla alla moglie, Tot\u00f2 va a cercare il bimbo e, per non far sospettare nulla alla puerpera, le fa portare la bimba dei Romolini, una famiglia di distratti studiosi che abita vicino ai De Pasquale.\nIgnari del fatto che il bimbo viene riportato a casa De Pasquale da un amico della balia, Tot\u00f2, l'avvocato e Matteo finiscono a casa di una signora che sta ricevendo l'amante di nascosto dal marito geloso. Successivamente, sono portati a credere che il bimbo sia stato portato erroneamente nella tenuta di campagna dei Romolini. Giunti nel paesino della tenuta, i tre si dividono e Tot\u00f2 strappa quello che crede essere suo figlio a nonno Arturo, che chiama subito aiuto denunciando il rapimento della piccola. Pochi minuti dopo, l'intero paesino d\u00e0 la caccia al sarto, scambiato per un rapitore di bambini. Tot\u00f2 rischia prima il linciaggio e poi di precipitare dal tetto di un palazzo. Alla fine di varie peripezie, Tot\u00f2 si ricongiunge all'avvocato e al cognato con la bimba ma, arrivati alla chiesa dove doveva tenersi il battesimo, scopre che in realt\u00e0 suo figlio \u00e8 stato gi\u00e0 battezzato. Il pover'uomo deve quindi subire gli insulti dell'avvocato e della suocera, nonch\u00e9 dei Romolini.\nProduzione.\n\u00c8 la prima delle quattro farse di Eduardo Scarpetta (che si chiamava \u00ab'Na criatura sperduta\u00bb, scritta nel 1899) dalle quali Tot\u00f2 trarr\u00e0 un film: i tre successivi, girati in Ferraniacolor, saranno: \"Un turco napoletano\" (1953), \"Miseria e nobilt\u00e0\" (1954) e \"Il medico dei pazzi\" (1954) tutti diretti da Mario Mattoli.\nLuoghi di ripresa.\nIl film \u00e8 stato girato tra Roma e il comune di Marino.\nDistribuzione.\nIscritto al Pubblico registro cinematografico della S.I.A.E. con il n. 996, ottenne il visto di censura n. 10687 del 9 ottobre 1951 per una lunghezza accertata della pellicola di 2.300 metri. Ebbe la prima proiezione pubblica il 1\u00ba novembre 1951 e incass\u00f2 280.500.000 di lire.\nHome Video.\nEditato in VHS nel 1997, \u00e8 stato successivamente pubblicato su DVD dalla Ripley's Home video.\nCritica.\nArturo Lanocita su \"Il Nuovo Corriere della Sera\" del 4 novembre 1951, \"Dare all'irrequieta comicit\u00e0 di Tot\u00f2 la disciplina di un film, costruito, \u00e8 come incastrare un torrente nell'alveo in muratura; schiumeggia meno, fa minor fracasso, perde un po' del suo pittoresco, ma non ristagna poi negli acquitrini e arriva alla foce. Come in Napoli milionaria, anche in Sette ore di guai, diretto da Metz e Marchesi e derivato da una vecchia farsa di Scarpetta, ('Na criatura sperduta) Tot\u00f2 ha modo di dare al suo personaggio la razionalit\u00e0 accettabile di un tipo, dopo essersi in troppi film meccanizzato nella rigidit\u00e0 legnosa della marionetta..\""}
{"id": "828114", "revid": "17033", "url": "https://it.wikipedia.org/wiki?curid=828114", "title": "Zulfikar Ali Bhutto", "text": ""}
{"id": "828118", "revid": "729019", "url": "https://it.wikipedia.org/wiki?curid=828118", "title": "Clito il Nero", "text": "Clito il Nero era cos\u00ec soprannominato poich\u00e9 scuro di carnagione ed era sovente di umore tetro.\nBiografia.\nNella battaglia del Granico (334 a.C.), Clito salv\u00f2 la vita di Alessandro che era stato attaccato da Resace e Spitridate (satrapo della Lidia). Nel 330 a.C. fu incaricato da Alessandro di uccidere il generale Parmenione a Ecbatana.\nNel 328 a.C., durante un banchetto, Clito fu ucciso da un giavellotto scagliato dallo stesso Alessandro, in stato di ubriachezza, durante una furiosa discussione scoppiata tra i due a Samarcanda. Clito infatti si era innervosito con un poeta greco che aveva ridicolizzato lui e Parmenione.\nLe fonti lo definiscono spesso come Clito il Nero per distinguerlo da Clito il Bianco, ufficiale macedone che assurse a un ruolo importante dopo la morte di Alessandro."}
{"id": "828119", "revid": "3358", "url": "https://it.wikipedia.org/wiki?curid=828119", "title": "Teilhard de Chardin", "text": ""}
{"id": "828120", "revid": "287204", "url": "https://it.wikipedia.org/wiki?curid=828120", "title": "Coppia minima", "text": "In fonologia, una coppia minima \u00e8 una coppia di parole di una stessa lingua, in cui la differenza di un solo suono \u00e8 sufficiente a individuare significati diversi. I due suoni diversi prendono in tal caso il nome di fonemi di quella lingua. Coppie minime dell'italiano standard sono ad esempio le seguenti:\nDagli esempi emerge il fatto che /v/, /f/,/b/,/p/ hanno una funzione distintiva, in quanto permettono di tenere distinti significanti diversi, cui sono effettivamente associati significati diversi. I suoni che in una lingua hanno questo valore distintivo sono i fonemi della lingua stessa. Nello studio fonologico di ogni lingua, la ricerca di coppie minime \u00e8 essenziale per stabilirne l'inventario dei fonemi.\nDefinizione.\nUna coppia minima \u00e8 una coppia di parole della stessa lingua, tale che queste due parole si distinguono per un solo suono: per esempio, le parole italiane e si distinguono per il primo suono, che \u00e8 [d] nel primo caso e [t] nel secondo. I due suoni (foni) diversi nelle due parole che formano la coppia minima costituiscono due fonemi separati (nell'esempio, i due fonemi sono /d/ e /t/). Per poter individuare i fonemi \u00e8 necessario quindi osservare il lessico della lingua, sfruttando le trascrizioni del parlato naturale.\nAnche se i parlanti usano un numero assai grande di foni, una lingua opera le sue distinzioni con un numero abbastanza ridotto di fonemi. Infatti un fonema di una lingua pu\u00f2 essere realizzato foneticamente dai parlanti in molti modi. Queste diverse realizzazioni fonetiche di un fonema si chiamano allofoni quando la loro distribuzione \u00e8 governata da un preciso contesto fonetico in cui possono trovarsi, o varianti libere quando l'uso di una o l'altra realizzazione non \u00e8 decisa da un particolare contesto fonetico ma dalle caratteristiche particolari del parlante o di altri fattori extralinguistici. A volte il metodo delle coppie minime non \u00e8 sufficiente per trovare tutti i fonemi e si ricorre ad altri metodi.\nEsempi.\nEsempi di coppie minime in altre lingue, come in francese, sono:\noppure avremo, in inglese:\ne per il tedesco:\nImportanza delle coppie minime.\nIl metodo delle coppie minime \u00e8 stato utilizzato per determinare quali sono i fonemi di una lingua come, poniamo, quella italiana. Secondo questo procedimento, si pu\u00f2 asserire che la lingua italiana standard dispone di pi\u00f9 che semplicemente cinque fonemi vocalici, dato che si distingue tra vocali mediane chiuse e aperte, come \u00e9 (e chiusa) ed (\u00e8) e aperta. Esistono infatti delle coppie minime che mostrano un'opposizione tra i due gradi di apertura:\nLo stesso discorso vale per la \u00f3 chiusa e la \u00f2 aperta:\nSi identificano cos\u00ec sette fonemi vocalici per la lingua italiana ( /i/, /e/, /\u025b/, /a/, /\u0254/, /o/, /u/). La funzione distintiva delle varianti descritte \u00e8 limitata alle sillabe accentate. Si tratta inoltre di casi relativamente rari, che possono addirittura scomparire nelle diverse variet\u00e0 di italiano regionale: va quindi detto che l'opposizione tra i due gradi di apertura di \"e\" e \"o\" \u00e8 di rendimento scarso (esistono cio\u00e8 poche coppie minime che si distinguano solo per questi suoni).\nVarianti di un fonema.\nSe prendiamo in esame i foni [t] e [d], vedremo che in lingue come ad esempio il Tamil, essi non hanno funzione distintiva: non \u00e8 possibile trovare delle parole che si distinguano tra di loro per significato per la sola differenziazione di questi due suoni o, altrimenti detto, non esistono coppie minime rispetto all'alternanza [d]/[t]. Dunque, questi due foni sono in Tamil, semplicemente delle diverse realizzazioni di uno stesso fonema. Tecnicamente si dir\u00e0 che in Tamil [d] e [t] sono allofoni di un solo fonema /t/, cio\u00e8 delle semplici varianti prive della funzione distintiva che invece riconosciamo loro ad esempio in italiano (\"detto ~ tetto\").\nLe ragioni di queste variazioni stanno spesso nella soluzione pi\u00f9 economica nell'articolazione di un suono nella catena di suoni vicini. Sar\u00e0 per esempio difficile che la realizzazione di /b/ nella parola \"abside\" sia veramente la stessa che in \"abate\", a causa dell'attrazione dei suoni vicini: si parler\u00e0 allora di varianti \"articolatorie\" di /b/: ( ~ ). Analogamente si pu\u00f2 notare come la consonante velare [\u014b] sia un allofono del fonema /n/: lo si realizzer\u00e0 in luogo della dentale [n\u032a] solo davanti alle consonanti velari [k] e [\u0261]. Per esempio, in \"banca\" e \"vanga\" il fono nasale velare [\u014b] \u00e8 solo foneticamente differente dalla nasale dentale [n\u032a] di \"lana\"; invece, in una lingua come l'inglese i suoni [n] e [\u014b] non sono allofoni, bens\u00ec fonemi in opposizione distintiva, bench\u00e9 solo in fine di parola o di sillaba: \"sin 'peccato' ~ \"sing 'cantare'.\nIn altri casi le varianti non hanno una funzione specifica e vengono dette \"libere\", come per esempio la realizzazione palatale della s nella zona di Napoli in , o per l'italiano la cosiddetta \"r moscia\" (tecnicamente una polivibrante uvulare [R] in luogo della pi\u00f9 comunemente diffusa polivibrante alveolare [r])."}
{"id": "828122", "revid": "536103", "url": "https://it.wikipedia.org/wiki?curid=828122", "title": "Musica latina", "text": "Con musica latina o latino-americana, a partire dagli anni cinquanta negli USA, sono state indicate quelle forme musicali tipiche dell'America latina. Si faceva cos\u00ec una separazione tra gli stili pi\u00f9 tipicamente di origine afroamericana e quelli invece caratteristici dell'America latina.\nSi considera come facente parte della musica latina, cos\u00ec, un gran numero di generi: jive, rumba, cha cha cha, samba, paso doble e salsa.\nData l'enormit\u00e0 della produzione che la definizione di musica latina comprende, \u00e8 difficile stabilire quali siano i caratteri comuni di generi tanto diversi.\nIn generale, per\u00f2, la musica latina utilizza molto ampiamente la chitarra, particolarmente acustica: questo strumento, non a caso, fu portato dagli arabi in Europa per la prima volta in Spagna.\nOltre a questo vi \u00e8 una forte attenzione ed una notevole ricercatezza nella composizione delle melodie, che hanno una grande importanza.\nLa maggiore differenza rispetto alla musica afroamericana risiede per\u00f2 nei ritmi, che sono molto meno serrati nel caso della musica latina, la quale, tra l'altro, prevede strumenti a percussione assolutamente peculiari come le congas. Il fatto che si contrapponga la musica ispanoamericana con quella afroamericana non deve far pensare che la prima non sia influenzata dalla seconda: molti generi sono una rielaborazione dei canoni nordamericani in chiave latina.\nI generi che riscuotono maggior successo al di fuori dei confini di provenienza sono in genere le musiche che possono essere ballate pi\u00f9 agevolmente, perci\u00f2 adatte ad ogni circostanza e ad ogni et\u00e0, come samba, rumba o cha cha cha."}
{"id": "828123", "revid": "913245", "url": "https://it.wikipedia.org/wiki?curid=828123", "title": "Jukka Keskisalo", "text": "A 22 anni partecip\u00f2 ai Campionati del mondo di atletica leggera 2003 a Parigi, realizzando un tempo di 8'17\"72, senza per\u00f2 riuscire a salire sul podio.\nAgli Europei del 2006 a G\u00f6teborg vinse l'oro nei 3000 m siepi davanti allo spagnolo Jos\u00e8 Luis Blanco ed al francese Bouabdellah Tahri. Ci\u00f2 gli valse il titolo di miglior sportivo finlandese dell'anno 2006, davanti alla sciatrice Tanja Poutiainen, il lanciatore del giavellotto Tero Pitk\u00e4m\u00e4ki ed il pilota di Formula 1 Kimi R\u00e4ikk\u00f6nen."}
{"id": "828125", "revid": "889336", "url": "https://it.wikipedia.org/wiki?curid=828125", "title": "Monte Lesima", "text": "Il monte Lesima, 1.724\u00a0m, si trova al confine tra le province di Piacenza e Pavia (della quale costituisce il punto pi\u00f9 elevato) tra le valli dei torrenti Avagnone e Boreca, entrambi tributari del fiume Trebbia; \u00e8 una delle vette pi\u00f9 alte dell'Appennino ligure, superato solo dai monti del gruppo della val d'Aveto. Lungo l'area del Monte Lesima e circostante opera la nuova Riserva naturale Le Torraie.\nDescrizione.\nDistaccato dallo spartiacque principale, i suoi imponenti fianchi erbosi si protendono in direzione nord-est dominando la valle del fiume Trebbia, il monte Lesima si riconosce facilmente causa la presenza di una postazione radar ENAV uso aeronautico poco sotto la sommit\u00e0 ove \u00e8 posta una grande croce.\nAi ripidi pendii orientali e settentrionali, contrasta il morbido pendio occidentale unito alla cresta che collega il monte Lesima con lo spartiacque Staffora-Trebbia. Il monte Lesima si pu\u00f2 raggiungere dai sentieri che partono dalle localit\u00e0 di Zerba in val Boreca, in provincia di Piacenza, o Rovaiolo Vecchio, provincia di Pavia, o pi\u00f9 comodamente, ma in modo meno appagante, percorrendo a piedi la strada privata che collega la carrozzabile passo del Giov\u00e0-passo del Brallo al radar sopracitato.\nDalla vetta si ha la visione complessiva sulla sottostante val Trebbia, un panorama sulle vicine vette del gruppo del Monte Antola e dell'Aveto, verso nord nelle giornate limpide sono possibili le visioni dell'Oltrep\u00f2 Pavese, della pianura padana, e sulle Alpi dal Monte Rosa al Bernina. Nonostante sia la vetta pi\u00f9 alta del circondario, dalla sommit\u00e0 non \u00e8 visibile la Riviera ligure, dal momento che si trova coperta dal monte Carmo e dal monte Cavalmurone, dai quali invece si ha una magnifica vista sulla Riviera di Ponente ed in particolare su Savona. Malgrado ci\u00f2 in alcune giornate limpide \u00e8 possibile vedere un lembo di mare ed addirittura la Corsica.\nSulla vetta vi \u00e8 il confine tra le province di Piacenza (che possiede la maggior parte del monte, con il versante nord, sud, ovest e parte di quello est) e Pavia (che possiede una piccola parte del versante est), a pochi chilometri di distanza si trova il confine con la provincia di Alessandria.\nRiserva naturale Le Torraie.\nNel 2016 la Regione Lombardia ha istituito la Riserva naturale \u00abLe Torraie - Monte Lesima\u00bb, localizzata sul territorio del comune di Brallo di Pregola (PV). L'affidamento della gestione della riserva, \u00e8 affidata alla Provincia di Pavia, che ne assicurer\u00e0 la cura sulla base di opportuni accordi e convenzioni con il Comune di Brallo di Pregola.\nL'obiettivo \u00e8 di tutelare e valorizzare l'Oltrep\u00f2 pavese montano quale area di importanza capitale per la conservazione della biodiversit\u00e0.\nL'area protetta ha una superficie di circa 588 ettari che si estende da circa 500 metri lungo il corso del torrente Avagnone, affluente del Trebbia fino ai 1724 metri del crinale del Monte Lesima, vetta pi\u00f9 alta dell'Oltrep\u00f2 pavese. Il Dipartimento di Scienze della Terra e dell'Ambiente dell'Universit\u00e0 degli Studi di Pavia sta curando la ricognizione ambientale delle aree al fine di definirne la strategia gestionale. Il 9 gennaio 2019 l'area della Riserva naturale \u00e8 stata ufficialmente confermata Sito di Importanza comunitaria (SIC) ai sensi della Direttiva 92/43 CEE (Habitat).\nLeggenda.\nLa leggenda fa risalire il toponimo Lesima ai tempi di Annibale: quando il generale cartaginese, accampato con i suoi uomini nella valle della Trebbia, sal\u00ec la cima del monte, riport\u00f2 una ferita alla mano da cui \"lesa manus\" \u2192 Lesima."}
{"id": "828127", "revid": "73843", "url": "https://it.wikipedia.org/wiki?curid=828127", "title": "Costa d'Oro", "text": ""}
{"id": "828140", "revid": "4252", "url": "https://it.wikipedia.org/wiki?curid=828140", "title": "Egeria (pellegrina)", "text": "Biografia.\nFu identificata da alcuni studiosi con Silvia, originaria della Gallaecia, parente del ministro dell'imperatore Teodosio I, Flavio Rufino. Nuove ricerche, invece, hanno permesso di stabilire che l'autrice dell\"'Itinerarium\" \u00e8 la stessa pellegrina Egeria, menzionata in una lettera di un monaco di nome Valerio vissuto nell'Alto Medioevo.\n\"Peregrinatio Aetheriae\".\nEgeria scrisse le proprie osservazioni in una lettera ora chiamata \"Peregrinatio Aetheriae\", o \"Itinerarium Aetheriae\", o anche \"Peregrinatio ad Loca Sancta\" (Pellegrinaggio ai luoghi santi).\nDell'opera itineraria \u00e8 rimasta solamente la parte centrale, che fu copiata nel \"Codex Aretinus\", scritto a Montecassino nell'XI secolo, ma cos\u00ec nominato perch\u00e9 scoperto nel 1884 da Gian Francesco Gamurrini - come detto, primo editore del \"diario\" - in una biblioteca monastica di Arezzo.\nEgeria elenc\u00f2 tra le sue tappe, a partire da dicembre 383, il monte Sinai, Faran, Clisma, Arabia, Gerusalemme, il Nebo, Carnea, Antiochia, Edessa e Haran, per poi tornare a Costantinopoli tra maggio e giugno dell'anno 384. (Cfr. p.503) "}
{"id": "828141", "revid": "87154068", "url": "https://it.wikipedia.org/wiki?curid=828141", "title": "CLIL", "text": ""}
{"id": "828142", "revid": "1305772", "url": "https://it.wikipedia.org/wiki?curid=828142", "title": "Favourite Website Awards", "text": "Il Favourite Website Award (FWA) \u00e8 un premio riconosciuto, istituito in Inghilterra nel 2000, dedicato ai siti internet commerciali che utilizzano nuove tecnologie, idee originali e che rappresentano un punto di riferimento per le generazioni future.\nNel settembre del 2000, l'FWA \u00e8 stato classificato uno dei premi pi\u00f9 prestigiosi e autorevoli al mondo ed \u00e8 riconosciuto nell'ambito dei new media come uno dei riconoscimenti pi\u00f9 alti per i siti internet.\nEsplorando il web e valutando i siti nominati tramite un criterio ed una procedura di valutazione consolidati, l'FWA seleziona ed illustra i siti internet che rappresentano l'innovazione e l'avanguardia del web design.\nIl Favourite Website Award incorona un sito al giorno, che viene nominato \"Site Of The Day\" (SOTD), e alla fine di ogni mese viene eletto il \"Site Of The Month\" (SOTM). Annualmente vengono invece assegnati due premi; il primo, istituito nel 2000, \u00e8 il \"Site Of The Year\" (SOTY), attribuito scegliendolo fra tutti quelli segnalati. Il secondo, nato nel 2002, \u00e8 invece destinato ai soli 12 vincitori dei SOTM.\nGli utenti del sito thefwa.com assegnano il PCA tramite un'elezione di fine anno, in cui ogni utente pu\u00f2 assegnare un voto. Il SOTM che riceve il maggior numero di voti al termine delle 2 settimane di votazioni, viene dichiarato \"People's Choice\" per quell'anno.\nIl SOTY viene invece assegnato da una giuria rappresentata dalle migliori aziende del settore, che dopo due turni di giudizio, assegnano il premio all'unanimit\u00e0 dopo aver selezionato i migliori due SOTM dell'anno.\nL'FWA propone inoltre interviste ed articoli dei designer degli sviluppatori dei siti vincitori. Vengono inoltre distribuiti wallpaper marchiati FWA creati dagli stessi vincitori, raccolti in un database istituito nel 2000.\nIl progetto originale del FWA \u00e8 stato sviluppato da \"Treecity\", un'agenzia entrata nella ristretta cerchia dei Yell UK Web Awards del 2000, nella categoria Best Web Design Agency Inglese."}
{"id": "828143", "revid": "123695078", "url": "https://it.wikipedia.org/wiki?curid=828143", "title": "Garganelli", "text": "I garganelli (in dialetto romagnolo: \"gargan\u00e9i\" oppure \"macar\u00f3 ruzl\u00e9\"\") sono un formato di pasta all'uovo tipica della Romagna, di forma tubolare con una caratteristica rigatura perpendicolare. Vengono ottenuti arrotolando una piccola losanga di sfoglia intorno ad un bastoncino che viene rigato pressandolo su un pettine da tessitura oppure su un rigagnocchi in legno. \nL'aspetto \u00e8 simile alle penne, se si esclude che nel punto di sovrapposizione dei due lembi di pasta il garganello ha una diversa consistenza. Sono molto simili ai maccheroni al pettine prodotti in Emilia, i quali sono per\u00f2 pi\u00f9 grandi rispetto al garganello romagnolo.\nStoria.\nEsistono diverse leggende sulla nascita del garganello, che sarebbe stato inventato dai cuochi di Caterina Sforza, moglie di Girolamo Riario, signore di Imola e Forl\u00ec nella seconda met\u00e0 del XV secolo.\nUn'altra tradizione racconta che nel 1725 una \"azdora\" del cardinale Cornelio Bentivoglio d'Aragona stava preparando il pranzo per molti invitati, tra i cappelletti. Mentre stava tirando la pastasfoglia con il mattarello (\"s-ciadur\"), si accorse che qualche animale si era mangiato il preparato per ripieno dei cappelletti. Bando alla disperazione, le venne in mente un'idea: staccare un pettine dal telaio di casa e, con l'aiuto di una sottile canna (generalmente usata per accendere il fuoco), arrotolarci sopra i quadretti di pasta. I garganelli vennero poi cotti nel brodo di cappone, e serviti ai commensali, con grande successo, riscossero la generale approvazione dei commensali.\nTutela.\nI garganelli sono riconosciuti prodotto tipico della regione Emilia-Romagna.\nConsumo.\nI condimenti pi\u00f9 usati sono comunemente rappresentati dal prosciutto, dai piselli e da abbondante parmigiano reggiano, oppure un rag\u00f9 all'emiliana arricchito con l'impasto della salsiccia.\nPossono altres\u00ec essere preparati al forno, pasticciati, con il burro, con il sugo di tartufi e funghi e anche nel brodo di carne (in questo caso per\u00f2 devono essere ancora pi\u00f9 piccoli).\nEventi.\nA Codrignano, piccola frazione del comune di Borgo Tossignano (BO), dal venerd\u00ec che precede la prima domenica di settembre al marted\u00ec successivo, si tiene la festa del garganello, dal 1989.\nProdotti gastronomici simili.\nIn Ungheria, nella citt\u00e0 di Debrecen (Provincia di Hajd\u00fa-Bihar), esiste un tipo di pasta molto simile ai garganelli romagnoli.\nQuesta pasta \u00e8 chiamata Csigat\u00e9szta o L\u00fadg\u00e9get\u00e9szta, servita generalmente in brodo di pollo (in questo caso sono chiamati \"csigat\u00e9szta-leves\"). Sono creati utilizzando un rigagnocchi in legno e una bacchetta di legno. "}
{"id": "828147", "revid": "599013", "url": "https://it.wikipedia.org/wiki?curid=828147", "title": "Bepi Ros", "text": "Detto \"la roccia del Piave\", fu un eccezionale incassatore: in 12 anni di carriera sub\u00ec un'unica sconfitta per KO.\nBepi Ros \u00e8 morto nel 2022, per complicazioni da Covid-19, malattia che sei giorni prima aveva ucciso suo fratello Ernesto, ex pugile anche lui. \nCarriera.\nDa dilettante.\nDa dilettante Ros vinse la medaglia d'oro ai Campionati mondiali militari nel 1963 e i Campionati italiani del 1964. \nPer le Olimpiadi di Tokyo del 1964 fu preferito a Dante Can\u00e9 che, dopo aver vinto la prima selezione, si era rifiutato di affrontarne una seconda.\nA Tokyo, Ros conquist\u00f2 la medaglia di bronzo, nel torneo dominato da Joe Frazier.\nDa professionista.\nRos pass\u00f2 al professionismo nel 1965. Il 15 maggio 1970 ebbe inizio, anche tra i professionisti, la sua rivalit\u00e0 con il bolognese Dante Can\u00e9, conosciuto come \"il gigante buono\". I due pugili incrociarono i guantoni in cinque memorabili combattimenti. Nel primo di essi fu Ros a prevalere, mettendo Ko il suo avversario all'undicesima ripresa e strappandogli la cintura di campione italiano, di fronte all'esterrefatto pubblico bolognese. \nIl 18 dicembre 1970, a Torino, Ros lasci\u00f2 il titolo nei guantoni di Mario Baruzzi grazie a un contrastatissimo verdetto ai punti, dopo aver mandato al tappeto l'avversario alla seconda ripresa. Nella rivincita, allestita a Bologna, il 23 aprile 1971, Bepi Ros sconfisse l'avversario per Kot alla dodicesima ripresa, riprendendosi il titolo e interrompendo l'imbattibilit\u00e0 del bresciano al 23\u00b0 match.\nA Bologna, il 2 ottobre 1971, Ros concesse la rivincita anche a Dante Can\u00e9. Il bolognese, per\u00f2, riconquist\u00f2 il titolo italiano, battendo il trevigiano ai punti.\nCan\u00e9 perse poi il titolo contro Armando Zanini. Ros ne approfitt\u00f2 e, il 18 marzo 1972, a Reggio Emilia, si rimpossess\u00f2 della cintura, strappandola al detentore per abbandono alla decima ripresa. L'8 luglio dello stesso anno, Can\u00e9 tent\u00f2 di riconquistarla ma, sul ring di Conegliano, Ros lo sconfisse nuovamente ai punti. \nBaruzzi ottenne la chance di incontrare Ros per la terza volta con in palio la corona nazionale dei massimi. Il 26 dicembre 1972, a Roma, fu ancora una volta il trevigiano a prevalere, per intervento medico all'inizio della quarta ripresa, avendo inferto un vistoso taglio all'arcata sopracciliare allo sfidante. \nRos abbandon\u00f2 il titolo italiano per tentare conquista del titolo europeo. Tale tentativo fu per\u00f2 fermato da Joe Bugner, alla Royal Albert Hall di Londra, il 2 ottobre 1973. Il trevigiano, consapevole della sua inferiorit\u00e0 atletica, riusc\u00ec ad accorciare la distanza per tutto il match, impedendo al detentore di trovare la soluzione prima del limite. All'ultima ripresa, Bugner si ritrov\u00f2 a corto di fiato e Ros vinse il round facendolo soffrire. Alla fine fu sconfitto per solo un paio di punti di differenza, tra gli applausi del pubblico londinese.\nIl quarto incontro con Can\u00e9 fu allestito il 26 luglio 1974 a Conegliano, con in palio la cintura di campione che, nel frattempo, Can\u00e9 aveva riconquistato. Il risultato di parit\u00e0 permise a Can\u00e9 di mantenere il titolo. \nPoi, Ros combatt\u00e9 per il titolo italiano, ancora resosi vacante, con l'astro nascente Lorenzo Zanon, il 26 maggio 1975 a Milano, cedendo ai punti. Combatt\u00e9 due volte a Madrid battendo ai punti l'ex campione d'Europa Jos\u00e9 Manuel Urtain ma perdendo contro Alfredo Evangelista, sempre ai punti.\nTornata la cintura di campione nelle mani di Can\u00e8, il 30 settembre 1976 a Reggio Emilia fu allestita l'ennesima e quinta sfida tra i due eterni rivali, con il titolo in palio. Fu Can\u00e9 a prevalere con verdetto ai punti. \nRos combatt\u00e9 un'ultima volta il 17 dicembre dello stesso anno, sconfitto ai punti da Alfio Righetti."}
{"id": "828150", "revid": "129558", "url": "https://it.wikipedia.org/wiki?curid=828150", "title": "Giuseppe Guarnieri del Ges\u00f9", "text": ""}
{"id": "828152", "revid": "1409041", "url": "https://it.wikipedia.org/wiki?curid=828152", "title": "Supercoppa Mitropa", "text": "Nel 1989 si disput\u00f2 l'unica edizione della Supercoppa Mitropa, manifestazione ideata dal presidente del Pisa Romeo Anconetani che vide contrapporsi le squadre vincitrici delle ultime due edizioni precedenti di Mitropa: il e lo stesso , aggiudicatesi rispettivamente le edizioni 1988-89 e 1987-88.\nLe partite.\nDescrizione.\nNell'incontro d'andata, disputato ad Ostrava, il Ban\u00edk super\u00f2 la squadra nerazzurra col punteggio di 3-0. Nel ritorno, al termine dei novanta minuti regolamentari, il Pisa riusc\u00ec a bilanciare con lo stesso risultato la sconfitta dell'andata; ai tempi supplementari il Banik, a pochi minuti dalla fine, realizz\u00f2 il gol del 3-1 che gli consent\u00ec di aggiudicarsi il trofeo.\nSquadra campione.\nBan\u00edk OstravaUnico titolo"}
{"id": "828153", "revid": "916580", "url": "https://it.wikipedia.org/wiki?curid=828153", "title": "Raw (formato di file)", "text": "Per file Raw (in inglese: \"grezzo\", \"non elaborato\") si pu\u00f2 intendere, nel caso pi\u00f9 generale, un insieme di dati salvati senza utilizzare un particolare formato di archiviazione, oppure, in un ambito specifico come la fotografia digitale o in alcune applicazioni informatiche, pu\u00f2 descrivere uno speciale formato di archiviazione usato per raccogliere dati che per qualche motivo vengono considerati \"grezzi\".\nCaso generale.\nPer capire il concetto di file raw \u00e8 necessario avere presente in linea di principio cosa contiene un file \"non-raw\". Se prendiamo per esempio uno spezzone di musica salvato in formato WAV, troviamo che questo contiene sempre, oltre ai campioni audio, anche i metadati, i quali specificano almeno la frequenza di campionamento, il numero di bit per campione e il numero dei canali audio registrati. Questo insieme di informazioni (dati + metadati) consente a qualsiasi lettore multimediale di aprire semplicemente il file in automatico e riprodurlo senza ulteriore intervento dell'utente.\nLo stesso spezzone di musica salvato in formato raw, cio\u00e8 senza metadati, richiederebbe l'utilizzo di un software pi\u00f9 complesso, generalmente ad uso professionale, il quale prima di riprodurre l'audio sarebbe costretto a chiedere all'utente proprio quelle informazioni mancanti come la frequenza di campionamento, i bit per campione e il numero di canali. Sbagliando uno solo di questi parametri la riproduzione audio risulterebbe con tutta probabilit\u00e0 priva di senso. \nLo stesso esempio pu\u00f2 essere applicato similmente anche a file contenenti immagini o quant'altro. \nDetto ci\u00f2 tuttavia si capisce come sia particolarmente raro imbattersi in questi tipi di file, ma non impossibile, come nel caso dei file audio o video prodotti da download che si sono interrotti. Lo spezzone di file cos\u00ec come si presenta non \u00e8 utilizzabile, ma alcuni programmi di visualizzazione hanno la possibilit\u00e0 di riparare detti file, se erano state scaricate informazioni sufficienti per determinarne il formato completo, visualizzando per\u00f2 solo i dati audio o video che erano stati scaricati. Il risultato \u00e8 un file visualizzabile, anche se pu\u00f2 essere di durata inferiore rispetto al file originale\nAmbito specifico.\nNel caso dell'applicazione specifica l'aggettivo raw si applica principalmente al contenuto dei dati, non al loro raggruppamento in un file, che poi potr\u00e0 essere utilizzato in altri contesti nei quali, elaborando finalmente quei dati raw, essi potranno essere resi utilizzabili per lo scopo per il quale sono stati formati (immagini, suoni, documenti, ecc.)\nQuesto comporta il fatto che un file di dati raw pu\u00f2 avere metadati, e quasi sempre ha un header (intestazione), perch\u00e9, diversamente, il software che \u00e8 chiamato a leggere quel file raw per poi successivamente elaborarlo, non riuscirebbe a riconoscerlo e quindi ad utilizzarlo; alcuni software di elaborazione di file audio headerless, infatti, dopo la lettura del file raw audio, chiedono di specificare i parametri di trattamento e riproduzione del file stesso. Possono essere presenti anche informazioni di chiusura del file a volte chiamate \u201ctail\u201d. \nPer quanto riguarda il contenuto dei dati di un file raw questi possono anche essere compressi sia con metodo lossy, sia lossless, questo talvolta avviene nei grandi file raw in uscita da fotocamere digitali ad alta risoluzione. Invece nei file raw di backup a basso livello (file immagine) dei supporti di memorizzazione di massa, come gli hard disk, se si applica una compressione, questa deve essere solo di tipo lossless al fine di non perdere nessuna informazione di quelle registrate, pena l'impossibilit\u00e0 di usare i dati salvati. Queste operazioni di compressione permettono di ridurre considerevolmente la dimensione del file che deve registrare i dati e rendere pi\u00f9 agevole la sua gestione.\nLa comprensione del significato di \"formato file raw\" trova un valido aiuto se si analizzano alcuni dei pi\u00f9 diffusi campi dell'informatica nei quali avviene l'utilizzo di questa modalit\u00e0 di formazione del file. Questo perch\u00e9 la modalit\u00e0 raw di formazione di dati, assume forme diverse e diverse modalit\u00e0 di trattamento ed utilizzo dei dati, a seconda dell'ambito in cui viene applicata. \nFile raw in campo fotografico.\nIn campo fotografico vi sono vari formati raw dipendentemente dal produttore e dal modello di fotocamera che genera il file. Il formato raw in questi casi comprende certamente sia header che metadati (dati di informazione sulle condizioni di ripresa dell'immagine raw riprodotta). Inoltre per le fotocamere ad alta risoluzione che comportano la formazione di file di grandi dimensioni, a volte si incontra anche una compressione dei dati di tipo lossless. \nFormazione dati raw in fotografia digitale.\nI dati raw memorizzati sono il risultato della digitalizzazione dei livelli di segnale elettrico proporzionali all'intensit\u00e0 di flusso luminoso incidente su ogni singolo photosite del sensore. Nella quasi totalit\u00e0 di sensori (fanno eccezione alcuni modelli di pochi marchi) i photosites che li compongono sono di tre tipi: R, G e B ed ognuno di questi tipi, registra l'intensit\u00e0 di luminosit\u00e0 relativa a quella componente cromatica della luce incidente su quello specifico photosite (R, G o B). Queste informazioni tuttavia non sono sufficienti a formare il pixel (raggruppamento di dati che descrive le caratteristiche cromatiche complete di quel particolare elementare d'immagine di cui il photosite raccoglie informazioni), in quanto per rappresentare in modo fedele l'immagine ripresa, ogni pixel deve contenere tutte e tre le informazioni sulla intensit\u00e0 di RGB, anche delle due componenti che il singolo photosite non pu\u00f2 registrare. Questa \u00e8 la ragione per la quale il file, con i soli dati digitali delle informazioni in uscita dai singoli photosite del sensore (che sono diversi milioni), vengono chiamati raw (=non elaborati).\nFormazione dell'immagine dai dati raw.\nPer ottenere un'immagine cromaticamente fedele alla scena ripresa, infatti, occorre una elaborazione successiva nella quale a partire dai dati registrati (una sola componente cromatica per ogni photosite) vengono calcolate anche le due componenti cromatiche mancanti usando i dati registrati dai photosite adiacenti. I dati RGB cos\u00ec ottenuti (uno catturato e due calcolati) su ogni photosite, vanno a costituire i dati cromatici di ogni pixel. Questi dati ora non sono pi\u00f9 raw, in quanto, dopo avere loro dato un formato di registrazione (BMP, TIFF, JPG, ecc.), sono gi\u00e0 utilizzabili. \nI file raw di alcuni marchi di tutte le fotocamere contengono al loro interno anche un raggruppamento di dati identificabili come file JPG. Questo file di dimensioni ridotte, ha lo scopo di velocizzare le operazioni di archiviazione e di avere un'indicazione immediata del contenuto dell'immagine.\nIl concetto di \"raw\", \"non elaborato\", si addice in questo caso, perch\u00e9 affinch\u00e9 sia elaborato e quindi utilizzabile, il file deve avere subito almeno il processo di demosaicizzazione attraverso la generazione dei due canali cromatici mancanti su ogni pixel applicando un algoritmo di interpolazione ed anche l'applicazione di un formato al file secondo uno degli standard di registrazione dei file grafici.\nFile raw nel campo del salvataggio dati di memorie di massa.\nPer comprendere la tipologia di file raw relativo ad un file immagine di un supporto di memoria di massa, occorre premettere la modalit\u00e0 con la quale i dati dei file da archiviare, vengono registrati. \nRegistrazione dati su supporti di memoria di massa.\n\u00c8 esperienza comune che per registrare dei file su un supporto, questo deve essere formattato, cio\u00e8 occorre che siano registrate delle informazioni sulle tracce del supporto che permettano di numerare ed identificare tutti i settori del supporto stesso. Questi sono intesi come segmenti di memoria di massa nei quali dovranno essere registrati i dati veri e propri dei file da archiviare. Tale operazione \u00e8 necessaria per poter leggere in un secondo tempo i file registrati. Infatti in ogni supporto (disco o altro) esiste una zona dove, fra l'altro, sono registrate le informazioni sui settori dove sono registrati i singoli file presenti nel disco (FAT, File Allocation Table, che pu\u00f2 avere nome e caratteristiche diversi a seconda dei sistemi informatici su cui il supporto di memoria di massa \u00e8 installato). Una analogia, peraltro riduttiva, pu\u00f2 essere stabilita evocando le funzioni dell'indice di un libro, dove il libro ovviamente \u00e8 il supporto di massa).\nUn file raw con l'immagine completa di un disco, quindi, contiene tutto quanto \u00e8 registrato sul disco, dunque non solamente i dati relativi ai file, ma anche le informazioni di formattazione del disco con gli identificativi dei singoli settori e l'intera area della memoria di massa dove \u00e8 collocata la F.A.T. e gli altri elementi destinati alle funzioni di caricamento automatico del sistema operativo (MBR, Master Boot Record). Un tale file raw, ovviamente, cos\u00ec com'\u00e8 non pu\u00f2 svolgere le funzioni che svolge un hard disk bench\u00e9 ne sia la rappresentazione fedele.\nCondizioni di utilizzo dei dati raw del \"file immagine-disco\".\nIn questi file normalmente vi sono degli header che li identificano e che permettono il loro utilizzo in software dedicati, per ripristinare ad esempio il funzionamento di un disco danneggiato, ma non sempre esiste compatibilit\u00e0 trasversale fra i vari file prodotti dai diversi software in grado di realizzare un file immagine. \nAccesso raw alle memorie di massa.\nQuello che \u00e8 chiamato \u201caccesso raw\u201d ad un supporto di memorizzazione di massa \u00e8 un metodo di lettura che mantiene e trasmette al sistema, tutto quanto viene letto dalla testina di lettura ed \u00e8 il primo passo per la registrazione del file immagine di un hard disk. Tale modalit\u00e0 raw di accesso ai supporti di memorizzazione \u00e8 radicalmente diversa dalla modalit\u00e0 ordinaria. Normalmente la testina, com'\u00e8 ovvio, legge tutto quanto incontra sulla traccia - codici di formattazione che identificano i settori del disco + dati registrati nei settori - e prevede che il software di gestione del lettore (hard disk, floppy o altra periferica di archiviazione) elimini i codici di formattazione del supporto, dopo averli utilizzati per la ricomposizione del file. Vengono mantenuti cos\u00ec i soli dati registrati nei settori. Questi dati, ricomposti, vanno a formare il file del documento che si intendeva leggere.\nLa lettura e l'archiviazione raw anche in questo caso, dunque, legittima l'uso del concetto di \"non elaborato, \"grezzo\", perch\u00e9 quei dati letti e registrati essendo al lordo dei codici di formato, non sono n\u00e9 il documento registrato, n\u00e9 i soli dati di formattazione, ma una loro unione. \nFile raw in campo audio digitale.\nNel campo dell'audio digitale la registrazione di file raw \u00e8 normalmente headerless, si tratta di un formato nativo, non immediatamente associabile a formati noti per il pronto utilizzo del suo contenuto con software di riproduzione. \nFormazione dei dati raw audio.\nSi tratta dei dati che escono dal dispositivo di campionamento del segnale audio (in PCM \u2013 Pulse-Code Modulation) e che non sono direttamente utilizzabili a causa della mancanza di un formato di registrazione (e conseguentemente di utilizzo) che normalmente \u00e8 scritto nell'header del file. \nPoich\u00e9 questi file raw possono avere anche campionamenti con sample rate non consueti, il loro utilizzo richiede conoscenze relative al DSP (Digital Signal Processing), quindi, preferibilmente, l'uso \u00e8 riservato ad utenti esperti a causa del rischio di perdita di dati. Per contro con conoscenze specifiche \u00e8 possibile ottenere il massimo dei risultati possibili.\nNel campo audio il campionamento dei dati raw pu\u00f2 avvenire in PCM con risoluzione di 8-bit (corrispondenti alla ripartizione in 256 livelli discreti dell'intera escursione massima del segnale analogico di ogni campione preso). Il campionamento inoltre pu\u00f2 avvenire con risoluzione a 16-bit (qui i livelli discreti in cui viene convertito in digitale il segnale digitale sono 65.536). Maggiore \u00e8 la risoluzione di campionamento, maggiore sar\u00e0 la fedelt\u00e0 del segnale registrato. La frequenza minima di campionamento per riproduzioni ad alta fedelt\u00e0 \u00e8 di 44100\u00a0Hz a cui corrisponde la conversione in digitale di 44.100 campioni al secondo dei livelli analogici del segnale audio. I segnali che si definiscono con qualit\u00e0 audio CD, hanno una risoluzione di 16 bit per campione ed una frequenza di campionamento di 44100\u00a0Hz per ognuno dei due canali stereo.\nCondizioni di utilizzo dei dati raw.\nIl segnale audio cos\u00ec convertito da analogico a digitale (conversione A/D) non \u00e8 ancora utilizzabile, poich\u00e9 si tratta ancora di dati raw, infatti ad esso non \u00e8 ancora stato dato un formato riconoscibile dai software di riproduzione, formato che ha il compito \u201cistruire\u201d questo software sulle modalit\u00e0 di trattamento del file per la sua riproduzione (decodifica della risoluzione di campionamento e decodifica della frequenza di campionamento). Un file recante gli header, invece, come pu\u00f2 essere un file MP3 contiene, oltre ai dati essenziali relativi alla codifica PCM, anche le informazioni, altrettanto essenziali, per la decompressione. Negli header tuttavia di alcuni formati (come l'MP3), possono essere inserite anche altre informazioni, non essenziali per la riproduzione, come il nome dell'artista o metadati utili per l'archiviazione del file. \nQuesta \u00e8 la ragione per la quale un file audio raw \u00e8 effettivamente \"non elaborato\", perch\u00e9 manca di quelle informazioni che lo rendono immediatamente utilizzabile da un player o da un editor audio."}
{"id": "828156", "revid": "1550128", "url": "https://it.wikipedia.org/wiki?curid=828156", "title": "Golden Globe 1989", "text": "La 46\u00aa edizione della cerimonia di premiazione di Golden Globe si \u00e8 tenuta il 28 gennaio 1989 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "828163", "revid": "729019", "url": "https://it.wikipedia.org/wiki?curid=828163", "title": "Rocca Pia (Tivoli)", "text": "La Rocca Pia \u00e8 una fortezza del XV secolo situata in quello che oggi \u00e8 il cuore della citt\u00e0 di Tivoli.\nStoria.\nLa costruzione della rocca nel 1461 metteva fine ad un periodo caratterizzato da forti conflittualit\u00e0 di vario genere per la citt\u00e0 di Tivoli; lacerata dai contrasti tra partito guelfo e partito ghibellino, nonch\u00e9 dalle lotte intestine tra i discendenti della casa Colonna e della casa Orsini, la citt\u00e0 si trov\u00f2 costretta a met\u00e0 del XV secolo a sopire le sue secolari aspirazioni d'indipendenza comunale e ad assoggettarsi infine al potere papale.\nNel luglio 1461 papa Pio II Piccolomini, per la prima volta in visita alla citt\u00e0 di Tivoli, per assicurarsene la fedelt\u00e0 dava l'avvio alla costruzione, affidandone probabilmente il progetto agli architetti Niccol\u00f2 e Varrone, entrambi allievi del Filarete. Soprastante della fabbrica fu Giovanni Stefano da Landriano, lombardo; esecutori dei lavori mastro Manfredino e soci; responsabile finanziario fra Giacomo da Gaeta.\nA perenne memoria della capitolazione della \u201c\"Tibur Superbum\"\u201d (Virgilio), sul portale d'ingresso alla rocca campeggia ancora l'iscrizione: \u201c\"Grata bonis, invisa malis, inimica superbis sum Tibure: enim sic Pius instituit\"\u201d (grata ai buoni, invisa ai malvagi, nemica ai superbi, sono per te a Tivoli, poich\u00e9 cos\u00ec volle Pio).\nLa costruzione.\nLa posizione strategica scelta per la costruzione, suggerita forse dalle preesistenze risalenti al periodo di papa Callisto III Borgia, poco fuori dall'abitato storico e la cinta muraria, ma prominente rispetto al resto della citt\u00e0, garantiva la sicurezza dall'esterno, attraverso la stretta vigilanza cui consentiva di sottoporre le vie d'accesso e la via Tiburtina, ma allo stesso tempo scongiurava la possibilit\u00e0 di nuovi disordini interni.\nLa Rocca inoltre andava ad innestarsi in un'area urbanisticamente assai complessa: l'area ad est (l'attuale piazzale Matteotti) accoglieva i resti di una necropoli dell'Et\u00e0 del ferro (IX \u2013 VI secolo a.C.), attribuibile alle prime popolazioni sabine che s'insediarono nel territorio; l'area a Nord invece era dominata da un anfiteatro di et\u00e0 romana (il cosiddetto Anfiteatro di Bleso), le cui eminenze furono completamente rase al suolo, per impedire che potessero offrire riparo ai nemici.\nLa costruzione del complesso fu ultimata nel corso del secolo, con Sisto IV della Rovere o pi\u00f9 verosimilmente con Alessandro VI Borgia (i due torrioni minori), mentre lievi modifiche furono apportate nei primi anni del Cinquecento con Giulio II.\nL'utilizzo.\nL'edificio and\u00f2 ad assolvere il ruolo strategico-militare con il cui intento fu costruito parzialmente e comunque solo dopo la met\u00e0 del XVI secolo, ossia con la nomina del cardinale Ippolito d'Este a governatore della citt\u00e0, mentre con la conseguente realizzazione della Villa d\u2019Este fu coinvolto nel monumentale progetto residenziale che si profilava per la citt\u00e0.\nNel Settecento fu occupata dalle truppe francesi ed austriache, quindi divenne prima caserma e poi fu adattata a carcere in et\u00e0 napoleonica, tramite l'addossamento all'interno del cortile di un corpo di fabbrica, ruolo che and\u00f2 a ricoprire fino al 1960.\nLa Rocca, nonostante i restauri, non ha avuto per svariati decenni una precisa destinazione d'uso e non \u00e8 stata visitabile. Questa incredibile situazione \u00e8 perdurata fino al 15 dicembre 2018, giorno in cui \u00e8 stata aperta al pubblico sotto la gestione del Comune di Tivoli.\nLa struttura.\nL'edificio realizzato in tufo locale \u00e8 costituito da: 4 torrioni di forma circolare di diverse dimensioni, uniti da alti muraglioni, che delimitano lo spazio di un cortile interno.\nIl torrione maggiore, che dava verso l'esterno della citt\u00e0 e fungeva da vero e proprio mastio, \u00e8 alto 36,50 m e contiene sei stanze sovrapposte; il secondo, alto 25,50 m, ne contiene 5, mentre i due minori, collocati verso la citt\u00e0, ma aperti sul cortile, sono alti 18 m e contengono solo 3 stanze sovrapposte ciascuno.\nIl portale d'ingresso, che reca le insegne della famiglia Piccolomini, era difeso da un avancorpo d'ingresso con due torrioni di forma quadrata.\nGli alti muraglioni e i torrioni svettano sopra un'alta base a scarpa e sono coronati da profondi archetti pensili di sapore medievaleggiante; le torri conservano ancora intatta l'originale merlatura guelfa (persa nei muraglioni).\nDal lato orientale \u00e8 ancora ben visibile, bench\u00e9 murata, l'apertura posta a mezza altezza cui era associato il ponte levatoio.\nLe forme ancora molto medievali fanno da contrappunto al tentativo di Pio II di realizzare uno strumento dotato della pi\u00f9 innovativa tecnologia dell'epoca; la diffusione delle armi da fuoco comport\u00f2 quindi un massiccio ispessimento delle mura, cosparse da numerose aperture per le bocche di fuoco. Nonostante questi tentativi per\u00f2 ben presto la fortezza risult\u00f2 largamente inadeguata rispetto alle moderne teorie architettoniche e cos\u00ec fin\u00ec per assolvere funzioni estranee alla sua natura."}
{"id": "828166", "revid": "2108263", "url": "https://it.wikipedia.org/wiki?curid=828166", "title": "Guglielmo V di Aquitania", "text": "Origine.\nSecondo la \"Historiarum libri tres\" del monaco e cronista francese Ademaro di Chabannes era il figlio primogenito del duca d'Aquitania e conte di Poitiers, Guglielmo Braccio di Ferro e della moglie Emma, figlia di Tebaldo I di Blois, conte di Blois, di Tours, di Chartres e di Ch\u00e2teaudun, e di Liutgarda, la figlia femmina secondogenita del conte di Vermandois, di Meaux, di Soissons e di Madrie e di Vexin, signore di Peronne, Senlis e San Quintino e, da poco, anche conte di Troyes, Erberto II (880 \u2013 943) (discendente del Re d'Italia, Bernardo, nipote di Carlo Magno) e di Adele (ca. 895- ca. 931), l'unica figlia del marchese di Neustria e futuro re di Francia, Roberto I, e di Adele del Maine, come \u00e8 indicato nelle \"Europ\u00e4ische Stammtafeln\", vol II, cap. 10 (non consultate).Guglielmo Braccio di Ferro, sempre secondo Ademaro di Chabannes, era figlio del duca d'Aquitania, conte d'Alvernia e conte di Poitiers, Guglielmo Testa di Stoppa e della moglie, Gerloc (917-962, ribattezzata Adele) di Normandia, figlia del duca di Normandia, Rollone (870-927) e della seconda moglie, Poppa di Bayeux.\nBiografia.\nGuglielmo viene citato per la prima volta nel documento n\u00b0 CXCII del \"Cartulaire de Saint-Jean d'Ang\u00e9ly, Archives historiques de la Saintonge et de l'Aunis Tome XXX\" del 971, inerente ad una donazione fatta alla chiesa di Saint-Jean-d'Ang\u00e9ly, da suo padre.\nSuo padre, Guglielmo Braccio di Ferro oltre ad essere un guerriero valoroso (da cui il suo soprannome) che seppe imporre la sua autorit\u00e0 ai visconi ed ai signori del Poitiers, fu anche un adultero, che provoc\u00f2 l'allontanamento della moglie, Emma, a causa dei suoi numerosi adulteri e, secondo lo storico francese, Alfred Richard, a causa del suo comportamento perse la moglie (Ob facinus amissae uxoris); e, sempre il Richard sostiene che Guglielmo il Grande segu\u00ec la madre e fece ritorno dal padre nel maggio del 988.Poco dopo che anche la madre, Emma si era riunita alla famiglia, nel gennaio del 989, Guglielmo, assieme ai genitori, secondo il cartolario di \"Saint-Hilaire de Poitiers\", fond\u00f2 un ospedale vicino all'abbazia di Sant'Ilario.\nNel dicembre del 992, secondo il documento n\u00b0 LXI delle \"Chartes et documents pour servir \u00e0 l'histoire de l'abbaye de Saint-Maixent, Archives historiques du Poitou Tome XVI\", fece una donazione alla chiesa di Saint-Maixent-l'\u00c9cole, assieme ai suoi genitori.\nNel gennaio 993, Guglielmo Braccio di Ferro, lasciando i titoli al figlio Guglielmo il Grande si ritir\u00f2 nel monastero Saint-Cyprien di Poitiers e dopo pochi mesi si trasfer\u00ec nell'abbazia di Saint-Maixent.\nGuglielmo Braccio di Ferro mor\u00ec a Saint-Maixent, nel 996 e Guglielmo il Grande gli subentr\u00f2 nei titoli di duca d'Aquitania e conte di Poitiers.\nNel 997, Guglielmo il Grande spos\u00f2 Almodia o Adalmoda (Willelmus accepta in matrimonio Adalmode coniuge suprascripti Aldeberti), figlia di Gerardo, visconte di Limoges e di sua moglie, Rothilde de Brosse. Infatti Adalmoda era al suo secondo matrimonio: in prime nozze aveva sposato Adalberto I, Conte di P\u00e9rigord e Conte de La Marche, come ci viene confermato nella \"Historiarum libri tres\" di Ademaro di Chabannes in cui viene citata come sorella di Guido, visconte di Limoges (\"sorore Widonis vicecomitis\"), a cui aveva dato un figlio, Bernardo, futuro conte de La Marche (Bernardo I), ed era rimasta vedova da poco, in quanto Adalberto I era morto nella battaglia di Charroux, in cui combatteva contro il conte di Poitiers, Guglielmo il Grande, secondo Alfred Richard, per conquistare la contea di Poitiers. Adalmoda era stata fatta prigioniera, e, sempre secondo Ademaro di Chabannes, Guglielmo la spos\u00f2 dopo averla lasciata libera. Il fratello di Adalberto I, Bosone, subentr\u00f2 nel comando delle operazioni al posto del fratello; Guglielmo allora si riconobbe vassallo del re di Francia Roberto II per farsi aiutare contro il conte Bosone II de la Marche; ma la loro spedizione risult\u00f2 un fallimento: il re di Francia, Roberto II, detto il Pio, intervenuto a favore di Guglielmo il Grande, pose l'assedio al castello in cui si era asserragliato Bosone, ma dopo aver combattuto per diversi giorni, rientr\u00f2 in Francia.\nNonostante la presenza di un erede (Bernardo), Bosone, il fratello di Adalberto, gli succedette, nei titoli e continu\u00f2 il tentativo di conquista del Poitou; Alfred Richard ritiene che l'ambizione di Bosone di ottenere l'investitura nei titoli del fratello e l'interesse del giovane Guglielmo per Almodia, la cognata di Bosone, port\u00f2 ad una pacificazione, entro il 997: Bosone fu riconosciuto Conte di P\u00e9rigord e Conte de La Marche e Guglielmo ottenne di poter sposare Adalmoda o Almodia.\nGuglielmo il Grande, secondo lo storico britannico, Steven Runciman, nel suo \"A History of the Croisades, vol. I\", nell'anno 1000, convoc\u00f2 un concilio a Poitiers, dove fu stabilito che ogni controversia, nel futuro avrebbe dovuto essere risolta senza fare ricorso all'uso delle armi.\nDal 1004, alla morte della madre, che aveva ben governato per lui, che invece si era dedicato ad opere di piet\u00e0 (col suo amico vescovo, Fulberto di Chartres fond\u00f2 la scuola della cattedrale di Poitiers) ed alla cultura (collezionava libri e teneva una corte molto attiva e brillante), dovette assumersi l'onere di governare.\nNel 1006 sub\u00ec una pesante sconfitta da parte dei Normanni.In quello stesso anno, il suo vecchio nemico, Bosone II, secondo la \"Cronaca di Ademaro di Chabannes\"' fu avvelenato dalla moglie e fu tumulato a P\u00e9rigueux. Guglielmo il Grande allora invase le contee (La Marche e Perigord) e occup\u00f2 P\u00e9rigueux, divenendo tutore dei figli (Elia e Bosone) e del nipote (Bernardo, figlio di Adalberto e Almodia) di Bosone.Guglielmo assegn\u00f2 la Contea de La Marche a Bernardo e la Contea di P\u00e9rigord a Elia, il figlio maggiore di Bosone.\nInfine dovette cedere al suo vassallo, il conte d'Angoul\u00eame, Guglielmo III Tagliaferro, i territori dei comuni di Confolens, Ruffec e Chabanais.\nSempre secondo la \"Historiarum libri tres\" di Ademaro di Chabannes, essendo, verso il 1009, rimasto vedovo, verso il 1011, spos\u00f2 Brisca (o Sancha) ( \u2020 prima del 1018), sorella del duca di Guascogna, Sancho VI. Brisca (o Sancha) era figlia del duca di Guascogna, Guglielmo I e di Urraca Garc\u00e9s di Navarra, figlia del re Garc\u00eda I S\u00e1nchez di Navarra e della seconda moglie Teresa di Le\u00f3n, figlia del re Ramiro II di Le\u00f3n. Secondo il \"Chronico Sancti Maxentii\" il matrimonio avvenne tra il 1010 ed il 1113; comunque, secondo il documento n\u00ba 7 delle \"Chartes de l'abbaye de Jumi\u00e8ges, Tome I\", del 1112, Brisca compare come moglie del duca Guglielmo il Grande. Ed ancora compare come testimone di una donazione fatta da Ugo IV di Lusignano al monastero di Saint Cyprien di Poitiers.\nNel 1019, come ci conferma il monaco e cronista medievale, Rodolfo il Glabro, spos\u00f2 Agnese di Borgogna (995-1067), figlia del conte di Borgogna e duca di Borgogna Ottone I Guglielmo di Borgogna (962\u20131026) e della contessa di M\u00e2con, Ermentrude di Roucy (ca. 950\u2013 ca. 1003), figlia di Ragenoldo Conte de Roucy e, secondo il continuatore del cronista Flodoardo, di Alberada di Lotaringia, che a sua volta era figlia di Gerberga di Sassonia. Ottone I Guglielmo di Borgogna era il figlio adottivo del duca di Borgogna e conte di Auxerre, il robertingio, Enrico I, ma discendeva dalla stirpe degli Anscarici, essendo, secondo Rodolfo il Glabro, figlio di Adalberto II, sesto marchese d'Ivrea e re d'Italia (associato al trono, nel 950 dal proprio padre, Berengario II) e della figlia del conte di Ch\u00e2lon e d'Autun, Lamberto, Gerberga di Ch\u00e2lon (?-986), che in seconde nozze aveva sposato Enrico I di BorgognaIn quello stesso anno, secondo il documento n\u00ba 2742 del \"Recueil des Chartes de l'abbaye de Cluny Tome III\", Agnese fece una donazione all'abbazia stessa, in cui si definisce figlia di Guglielmo, conte di Macon e moglie di Guglielmo duca d'Aquitania.\nNel 1020 riusc\u00ec a far applicare \"la pace di Dio\" (iniziativa partita per il volere della Chiesa ed esposta a Guglielmo dal vescovo di Chartres, Fulberto di Chartres, che avrebbe voluto estenderla a tutto il regno di Francia), che prevedeva di risolvere i problemi tra vassalli con consigli e aiuto reciproco, in Aquitania.\nVenne sconfitto dal conte d'Angi\u00f2 Folco III d'Angi\u00f2 (972-1040), a cui dovette cedere, dopo il 1020, un vasto territorio che includeva le citt\u00e0 di Loudun e Mirebeau e nel 1126, Nerra occup\u00f2 anche Saumur.\nDopo la morte dell'imperatore Enrico II, tra il 1024 ed il 1025, e, dopo che la corona d'Italia \u00e8 stata rifiutata da Ugo, figlio del re di Francia, Roberto II, nobili italiani, inviati dal marchese di Torino e di Susa, Olderico Manfredi II, la vennero a proporre a Guglielmo, che si rec\u00f2 in Italia per discutere la proposta, che per\u00f2 rifiut\u00f2, anche a nome del figlio, per la difficile situazione italiana e perch\u00e9 avrebbe dovuto contendere la corona d'Italia all'imperatore, Corrado II il Salico.\nGli ultimi anni di regno li pass\u00f2 in pace (riuscendo ad avere un buon rapporto sia con Folco Nerra, che con Bosone de La Marche) per cui viaggi\u00f2, fece pellegrinaggi e svilupp\u00f2 una rete di relazioni, con scambio di ambascerie, con l'imperatore Enrico II, col re Alfonso V di Le\u00f3n, col re d'Inghilterra Canuto e col re di Francia Roberto II.\nSecondo lo storico Szabolcs de Vajay, nel 1129, Guglielmo abdic\u00f2 in favore di figlio, Guglielmo il Grosso, e, secondo il \"Chronico Sancti Maxentii\" si ritir\u00f2 nell'abbazia di Maillezais, divenendo monaco. Mor\u00ec a Maillezais il 31 gennaio 1030, lasciando i titoli al figlio di primo letto, Guglielmo il Grosso. Secondo la \"Ex Chronico S. Maxentii\", Guglielmo il Grande fu tumulato nell'abbazia di Maillezais (Cath\u00e9drale Saint-Pierre de Maillezais)\nIl cronista Ademaro di Chabannes (989-1034, monaco e storico (fu anche compositore musicale e letterato di successo), che per primo, nel medioevo scrisse degli annali riguardanti l'Aquitania, compose un panegirico della vita di Guglielmo, da cui sono tratte quasi tutte le informazioni sulla sua vita e da cui risulta che, pur essendo un principe pacifico (ebbe ottimi rapporti con vari re, tra cui, Alfonso V di Le\u00f3n, Sancho III Garc\u00e9s di Navarra, Canuto I d'Inghilterra e soprattutto con l'imperatore, Enrico II), amante delle lettere e degli studi (Guglielmo mantenne una continua corrispondenza con etterati e uomini di Chiesa), seppe agire da vero capo di Stato, con intelligenza, per estendere e conservare la propria autorit\u00e0.\nDiscendenza.\nGuglielmo ebbe da Almodie due figli:\nDa Brisca o Sancha ebbe due figli:\nDa Agnese ebbe quattro figli:"}
{"id": "828171", "revid": "122329193", "url": "https://it.wikipedia.org/wiki?curid=828171", "title": "Broomball", "text": "Il broomball (letteralmente \"palla-scopa\") \u00e8 uno sport di squadra giocato su una superficie ghiacciata dove le due squadre composte da sei giocatori ciascuna, utilizzando una speciale scopa, si affrontano cercando di segnare il punto nella porta avversaria. Gli incontri durano due tempi di 20 minuti ciascuno. Chiamato in alternativa \"scopone\" dai poco avvezzi ai termini inglesi.\nI giocatori oltre alla scopa sono dotati di parastinchi e altre protezioni idonee a ridurre i danni dalle inevitabili cadute sulla superficie dura del campo. In particolar modo le scarpe, che sostituiscono i pattini dell'hockey, devono garantire una buona presa per gli scatti e le frenate. L'abilit\u00e0 dei giocatori sta nel trovare l'equilibrio sul ghiaccio.\nLe origini.\nLa patria del broomball fu il Canada dove oggi conta ben club ed \u00e8 considerato sport nazionale. Si diffuse in seguito negli Stati Uniti, in Australia, in Giappone e anche nel Vecchio Continente, dove oggi \u00e8 praticato Svizzera, in Scandinavia ed anche in Italia nelle regioni dove il clima lo permette nei mesi invernali ovvero Trentino-Alto Adige, dove ha sede il Comitato Italiano Broomball, il Veneto (Belluno ed Auronzo) e il Piemonte (Val Pellice).\nLa storia di questo sport vuole che alcuni canadesi, intenti a preparare un campo ghiacciato per il gi\u00e0 diffuso hockey su ghiaccio, iniziarono a giocare fra loro con dei mezzi di fortuna, palla e scopa appunto, coinvolgendo anche alcune donne. Forse ispirato da antichi giochi indiani, come il lacrosse, nacquero le prime regole proprie che si diversificarono dall'hockey e divenne vera e propria disciplina a s\u00e9. Segu\u00ec di pari passo l'evoluzione degli attrezzi per il gioco.\nPer poter colpire la palla con forza e precisione, essa venne modificata. Dapprima si inizi\u00f2 con il tagliare la paglia e legarla assieme con dello spago. Poi si prov\u00f2 ad indurire la superficie di attrito immergendo le scope nell'acqua e lasciandole gelare, per migliorare la precisione del tiro. Il mercato odierno offre specifiche cosiddette \"scope\" in fibra di carbonio e titanio, che non hanno pi\u00f9 nulla in comune con le scope originarie. \nAl giorno d'oggi.\nFondamentale nel broomball non \u00e8 tanto la scopa, oggi come alla sua nascita, emergeva in questo sport chi riusciva a vincere la scivolosit\u00e0 del ghiaccio mantenendosi saldamente in equilibrio. Seppur senza pattini i buoni giocatori riescono a scivolare sulla superficie senza cadere.\nIn Italia hanno avuto luogo campionati maschili (\"Golden\" e \"Silver League\") e femminili (\"Golden League\"), con inizio a novembre e fine a marzo. Tra le altre, vi presero parte formazioni di Bolzano, Merano, Brunico, Belluno, Auronzo di Cadore, della Val di Sole, di Nanno (Val di Non), Vipiteno, Nova Levante, ecc...\nSabato 6 novembre 2010, all'OlympiaWorld di Innsbruck, la nazionale italiana femminile di broomball si \u00e8 laureata campione del mondo battendo 1-0 in finale le canadesi dell'Odessa Storm."}
{"id": "828177", "revid": "130040", "url": "https://it.wikipedia.org/wiki?curid=828177", "title": "Eudes di Aquitania", "text": ""}
{"id": "828183", "revid": "1573940", "url": "https://it.wikipedia.org/wiki?curid=828183", "title": "Crotalus", "text": "Crotalus \u00e8 un genere di serpenti velenosi facenti parte della famiglia Viperidae (sottofamiglia Crotalinae), diffusi nelle Americhe; dal sud del Canada al nord dell'Argentina.\nEtimologia.\nIl nome deriva dal greco \"krotalon\" che significa \"sonaglio\" e si riferisce al tipico sonaglio di anelli cornei presente sulla parte finale della coda, che \u00e8 una caratteristica distintiva di questo genere e del genere \"Sistrurus\".\nDescrizione.\nLa lunghezza dei serpenti appartenenti al genere \"Crotalus\" varia da (\"C. intermedius\", \"C. pricei\"), fino oltre i (\"C. adamanteus\", \"C. atrox\"). Solitamente gli adulti maschi sono leggermente pi\u00f9 grandi delle femmine. Rispetto alla maggior parte dei serpenti, hanno un corpo tozzo, la testa triangolare e la coda corta, anche se alcune vipere africane sono pi\u00f9 massicce. La maggior parte di questi serpenti \u00e8 facilmente riconoscibile dal caratteristico sonaglio presente alla fine della coda, anche se alcune popolazioni isolane fanno eccezione a questa regola: \"C. catalinensis\" ha perso completamente il suo sonaglio, \"C. ruber lorenzoensis\" solitamente non ha il sonaglio, e sia \"C. r. lucasensis\" che \"C. molossus estebanensis\" tendono a non presentare il sonaglio. Il sonaglio pu\u00f2 inoltre mancare in alcuni esemplari, a causa di anomalie congenite.\nIl sonaglio, di cui sono sprovvisti alla nascita, consiste vagamente in una serie di gusci vuoti, ciascuno dei quali \u00e8 stato, in un certo periodo, la squama che copriva la punta della coda.\nOltre a 2 lunghi denti aguzzi utilizzati per iniettare il veleno, una peculiarit\u00e0 di tutta la sottofamiglia dei Crotalinae \u00e8 la presenza di sensibilissimi recettori ad infrarossi, che sono localizzati in due fossette tra l'occhio e la narice. Questi recettori permettono di individuare le prede, ed hanno una funzione fondamentale visto che questi serpenti sono sordi. All'interno delle fossette, che vengono continuamente sfiorate con la lingua, l'organo termorecettoriale \u00e8 rivestito da una sottile membrana. Quando i raggi infrarossi colpiscono la membrana, la temperatura del recettore aumenta e permette al serpente di determinare l'intensit\u00e0 e la direzione da cui provengono i raggi infrarossi. Vari studi hanno dimostrato che questi sensori sono sensibilissimi, riuscendo a percepire variazioni di temperatura nell'ordine di . Inoltre, in quanto i recettori sono due, la sovrapposizione delle loro singole percezioni permette al serpente di creare una vera e propria percezione tridimensionale del calore, molto utile per localizzare la posizione esatta della preda.\nDa un recente studio di Theodora Vonstille pubblicato su \"Nature\", il sonaglio viene fatto vibrare trasformandolo cos\u00ec in una sorta di dinamo che carica elettrostaticamente il corpo dell'animale dando modo alla lingua di sentire le cariche elettriche presenti nell'aria. Il serpente riesce cos\u00ec ad avere un'esatta percezione dell'ambiente in cui si trova, riuscendo a localizzare le prede da catturare e le tane in cui nascondersi.\nTassonomia.\nIl genere comprende le seguenti specie:"}
{"id": "828185", "revid": "30610", "url": "https://it.wikipedia.org/wiki?curid=828185", "title": "Eumene di Cardia", "text": "Biografia.\nEumene di Cardia fu segretario di Filippo II per sette anni e poi per tredici capo della cancelleria di Alessandro Magno, di cui custod\u00ec le \"Effemeridi\", i resoconti giornalieri del re, fonti importantissime per gli storici antichi.\nQuando Alessandro mor\u00ec (323 a.C.) Eumene ottenne le satrapie di Paflagonia e Cappadocia. Tra i diadochi, fu quello che pi\u00f9 onor\u00f2 la memoria di Alessandro, e cerc\u00f2, per quanto gli fu possibile, che non fosse disonorata. In seguito aiut\u00f2 il generale Perdicca, successore legittimo di Alessandro, nella lotta in Asia contro i generali macedoni ribelli Antigono Monoftalmo, Antipatro, Tolomeo I e Cratero. Posto al governo della Cappadocia, mostr\u00f2 doti di valente generale nella sanguinosa battaglia nella costa dell'Ellesponto nel 321 a.C. in cui Cratero e Neottolemo trovarono la morte. Dopo l'assassinio di Perdicca da parte dei propri uomini, i generali ribelli si incontrarono a Triparadiso (321 a.C.) e condannarono a morte Eumene. Rimasto il solo sostenitore dell'unit\u00e0 dell'Impero, Eumene raccolse un esercito in Cilicia, marci\u00f2 verso le province orientali, al cui possesso aspirava comandante supremo dell'esercito reale Antigono Monoftalmo, e inizi\u00f2 con quest'ultimo una lotta senza quartiere. Attestatosi nella fortezza di Nora (sul Tauro, ai confini della Cappadocia), Eumene, dopo essere stato riconosciuto generale reale in Asia (318 a.C.) dal nuovo reggente Poliperconte, che lo aveva osteggiato per qualche tempo, pass\u00f2 in Siria e a Babilonia per combattere contro i satrapi che si erano dichiarati indipendenti.\nEumene riusc\u00ec a tenere in scacco Antigono durante una lunga e dura campagna sull'altopiano iranico. Dopo la battaglia della Paretacene (autunno del 316 a.C.), nella quale pur avendo avuto Eumene la meglio sul campo era stato costretto dai suoi soldati a ritirarsi nei quartieri invernali rinunciando al possesso di guadagni territoriali, nell'inverno del 316 a.C. Eumene fu raggiunto da Antigono nella Gabiene e costretto allo scontro. Tradito dai suoi argiraspidi, fu consegnato ad Antigono il quale lo fece giustiziare.\nRealista in politica, Eumene fu fondamentalmente onesto, refrattario alla corruzione e al profitto personale. Il suo pi\u00f9 grave svantaggio fu probabilmente quello di non essere macedone, sia per l'esistenza di un pregiudizio etnico nei suoi confronti da parte degli altri diadochi, tutti macedoni, sia per la difficolt\u00e0 di legare a s\u00e9 i soldati macedoni con vincoli diversi dall'utile o dalla disciplina militare.\nFonti.\nEumene di Cardia \u00e8 il diadoco pi\u00f9 conosciuto grazie allo storico Geronimo di Cardia, che di Eumene fu aiutante personale e lo ricord\u00f2 nell'opera \"Storia dei Diadochi\". Purtroppo dell'opera di Ieronimo restano solo dei frammenti; ma la sua testimonianza ci \u00e8 stata tramandata dagli storici successivi:\nPer i frammenti della \"Storia dei diadochi\" di Geronimo di Cardia, \"vedi\" Felix Jacoby, \"Die Fragmente der griechischen Historiker\", II B, 154, 1923-1930"}
{"id": "828191", "revid": "287204", "url": "https://it.wikipedia.org/wiki?curid=828191", "title": "Brenda Hillhouse", "text": "L'attrice \u00e8 stata inoltre l'insegnante di recitazione del regista Quentin Tarantino."}
{"id": "828192", "revid": "2056951", "url": "https://it.wikipedia.org/wiki?curid=828192", "title": "Vena brachiocefalica", "text": "Le vene brachiocefaliche (destra e sinistra), dette anche vene anonime, sono vene che originano dalla unione della vena succlavia con la vena giugulare interna, e dirigendosi dalle articolazioni sterno-clavicolari verso il basso, si uniscono in un unico grosso vaso: la vena cava superiore.\nVena brachiocefalica destra.\nLa vena di destra ha una lunghezza di circa 3\u00a0cm e si dispone obliquamente dall'alto verso il basso, entrando in rapporto con la cartilagine della I costa, con i muscoli sternotiroidei, con la pleura mediastinica, con il nervo vago, con il tronco arterioso brachiocefalico e con il nervo frenico.\nVena brachiocefalica sinistra.\nLa vena di sinistra, pi\u00f9 lunga rispetto a quella destra (arriva fino a 5\u00a0cm), poggia direttamente sull'arco aortico, circondando le tre arterie che da esso si dipartono e prendendo contatto con l'epifisi mediale della clavicola, con i muscoli sternotiroidei e sternoioidei e con il timo o l'adipe retrosternale, posteriormente con la trachea."}
{"id": "828193", "revid": "112106448", "url": "https://it.wikipedia.org/wiki?curid=828193", "title": "Pra di Roburent", "text": "Pra di Roburent \u00e8 una piccola frazione di montagna della Val Corsaglia, situata a 1014 metri s.l.m. e arroccata sul monte Alpet.\nIl centro della frazione fa parte del comune di Roburent in provincia di Cuneo, ma Pra essendo composta da varie borgate e case sparse, si estende anche nel comune di Montaldo di Mondov\u00ec.\nNoto per la piazza della chiesa con fontana e abbeveratoio e i murales sotto il caratteristico porticato della stessa chiesa.\nDa visitare anche i \"forni comunitari\".\nLa frazione vive soprattutto di turismo in quanto si trova su diversi percorsi escursivi dei dintorni."}
{"id": "828194", "revid": "124830029", "url": "https://it.wikipedia.org/wiki?curid=828194", "title": "Robert Carlyle", "text": "\u00c8 noto principalmente per i suoi ruoli in film come \"Trainspotting\" (1996), \"La canzone di Carla\" (1996), \"Le ceneri di Angela\" (1999), \"The Beach\" (2000) e per la sua interpretazione in \"Full Monty - Squattrinati organizzati\" (1997) con cui vince il premio BAFTA al miglior attore protagonista e uno Screen Actors Guild Award. Ha inoltre ricevuto altre due candidature ai premi BAFTA e una al Premio Emmy.\nIn campo televisivo, dal 2011 al 2018 ha interpretato Tremotino nella serie fantasy \"C'era una volta\".\nBiografia.\nCarlyle \u00e8 nato a Maryhill, Glasgow. Sua madre, Elisabeth, lavorava come impiegata in una compagnia di autobus mentre suo padre, Joseph Carlyle, era un pittore e decoratore. L'abbandono da parte della madre, a soli 4 anni, lascia Carlyle e suo padre in un periodo molto difficile, caratterizzato da serie ristrettezze economiche. I due si stabiliscono in alcune comuni, dove conducono una vita da hippy. A 16 anni abbandona gli studi per lavorare con il padre, ma successivamente riprende a frequentare corsi di inglese, storia e arte in una scuola serale.\nAll'et\u00e0 di 21 anni, dopo aver letto \"The Crucible\" di Arthur Miller, si iscrive alla Royal Scottish Academy of Music and Drama, vincendo una borsa di studio. Inizia cos\u00ec a recitare nel \"Glasgow Arts Centre\".\nIl primo ad accorgersi del suo talento \u00e8 Ken Loach, che nel 1991 lo vuole protagonista nel suo film di denuncia sociale \"Riff Raff\". Nel 1991 Carlyle, assieme ad alcuni amici e alla sua ragazza di allora, l'attrice Caroline Paterson, fonda una compagnia teatrale, la \"Rain Dog\", il cui nome \u00e8 ispirato al titolo di un album del cantante Tom Waits. La \"Rain Dog Company\" \u00e8 subito caratterizzata da un teatro basato sull'improvvisazione e sull'innovazione. Durante la prima met\u00e0 del decennio appare in diverse serie tv britanniche e film di nicchia. Particolarmente apprezzato per le sue performance controverse, Carlyle ottiene fama mondiale grazie a successi come \"Trainspotting\" e \"Full Monty - Squattrinati organizzati\". Altro film che lo rende noto al pubblico \u00e8 \"Il mondo non basta\", in cui interpreta Renard, il nemico di 007; ha inoltre interpretato Adolf Hitler nel film per la televisione \"Il giovane Hitler\". Nel 2002 partecipa al videoclip della canzone \"Little by Little\" degli Oasis. Carlyle \u00e8 inoltre il fondatore, insieme ad alcuni registi e registe, della compagnia di produzione cinematografica anglosassone \"4 Ways\".\nNel 2005 interpreta Sergei Karpovich nella miniserie TV canadese \"Human Trafficking\" e successivamente vince un Premio Emmy come miglior attore non protagonista in una miniserie. Nel 2007 ottiene il ruolo di Don Harris nel film horror \"28 settimane dopo\", mentre nel 2008 \u00e8 tra gli interpreti del Film-tv '. Dal 2009 al 2011 \u00e8 uno dei protagonisti della serie televisiva \"Stargate Universe\", e in seguito interpreta Tremotino/Mister Gold in \"C'era una volta\", rivestendo un ruolo primario nella serie. Nel 2010 presta la voce a Gabriel Belmont, protagonista del videogioco '. Dar\u00e0 poi la voce a questo personaggio anche nei due seguiti, \" \"del 2013 e \" \"del 2014. Nel 2016, a distanza di vent'anni, ritorna nel ruolo di Francis Begbie in \"T2 Trainspotting\".\nVita privata.\nNel 1997 Carlyle ha sposato dopo tre anni di fidanzamento Anastasia Shirley, truccatrice conosciuta sul set della serie \"Cracker\" dove recitava, da cui ha avuto tre figli: Ava (2002), Harvey (2004) e Pearce Joseph (2006).\nRiconoscimenti.\n1993 BAFTA Scotland Awards\n1995 BAFTA Scotland Award\n1995 CableACE Award\n1995 RTS Television Award\n1996 Awards Circuit Community Awards\n1996 Royal Television Society, UK\n1997 BAFTA Scotland Award\n1997 Salerno Shadowline Film Festival\n1997 Satellite Awards 1997\n1998 BAFTA Award\n1998 Evening Standard British Film Awards\n1998 London Critics Circle Film Awards\n1998 Screen Actors Guild Award\n1998 MTV Movie Awards\n1998 Sant Jodi Awards\n1999 BAFTA Award\n2000 Irish Film and Television Award\n2001 Empire Awards, UK\n2004 Satellite Award\n2006 Gold Derby Awards\n2006 Women's Image Network Awards\n2006 Primetime Emmy Awards\n2008 BAFTA Scotland Award\n2009 BAFTA Scotland Award\n2010 Gemini Award\n2015 BAFTA Scotland Award\n2015 Edinburgh International Film Festival\n2015 Behind the Voice Actors Awards\n2016 Monte-Carlo Comedy Film Festival\nDoppiatori italiani.\nNelle versioni in italiano dei suoi lavori, Robert Carlyle \u00e8 stato doppiato da:"}
{"id": "828195", "revid": "32428", "url": "https://it.wikipedia.org/wiki?curid=828195", "title": "Tronco arterioso brachiocefalico", "text": ""}
{"id": "828196", "revid": "1305887", "url": "https://it.wikipedia.org/wiki?curid=828196", "title": "Yokai Ningen Bem", "text": ""}
{"id": "828197", "revid": "122344551", "url": "https://it.wikipedia.org/wiki?curid=828197", "title": "Yara-ma-yha-who", "text": "Lo Yara-ma-yha-who \u00e8 una creatura del folklore australiano aborigeno, simile a un vampiro.\nAlto all'incirca 4 piedi (1,2m), ha l'aspetto di un nano dalla pelle rossa e coperto di pelo.\nHa la testa molto grande e una larga bocca senza denti e come i serpenti inghiotte la preda senza masticarla. \nPresenta orifizi alle estremit\u00e0 di mani e piedi, simili a quelli di un polipo, con cui assalta le sue vittime.\nTecnica di caccia.\nLo Yara-ma-yha-who si nutre di esseri umani. Si apposta sopra un albero frondoso, solitamente un fico, aspettando che passi qualcuno. Quando un viandante si avvicina, lo assalta e, per mezzo degli orifizi gli succhia il sangue, indebolendolo e lasciandolo inerme a terra. La creatura abbandona la vittima per qualche tempo per poi tornare a inghiottirsela, come farebbe un serpente. Terminato il pasto con una danza augurale, una bevuta d'acqua e un sonnellino il Yara-Ma-Yha-Who rigurgita quanto ha trovato indigesto del pasto: la vittima, viva e vegeta, ma pi\u00f9 bassa e pi\u00f9 rossiccia.\nSe la sventurata vittima riesce a convincere la creatura di essere morta \u00e8 possibile che riesca infine a fuggire, perch\u00e9 il Yara-Ma-Yha-Who non corre veloce. Altrimenti viene pi\u00f9 volte attaccata e si riduce progressivamente per diventare, infine, uno Yara-Ma-Yha-Who."}
{"id": "828198", "revid": "767487", "url": "https://it.wikipedia.org/wiki?curid=828198", "title": "Michael Wolgemut", "text": "Vita.\nSi sa poco della vita privata di Wolgemut. Nel 1472 spos\u00f2 la vedova del suo maestro, il pittore Hans Pleydenwurff, il cui figlio Wilhelm fu prima assistente, quindi collaboratore del patrigno, e ritenuto da alcuni un artista pi\u00f9 dotato dello stesso Wolgemut: la sua precoce morte nel gennaio 1494 rende ardua sia la catalogazione delle sue opere, sia l'espressione di un giudizio sul suo operato.\nL'importanza di Wolgemut come artista \u00e8 data non solo dalle sue opere individuali, ma anche dal fatto che fu a capo di una grande bottega, in cui giovani apprendisti praticavano diverse tipologie di arti figurative. Tra di essi figuravano personalit\u00e0 come Albrecht D\u00fcrer, che complet\u00f2 il suo apprendistato fra il 1486 e il 1489.\nNel suo \"atelier\" vennero create grandi parti d'altare e dipinti sacri, come anche elaborati retabli intagliati e dipinti, che rappresentavano soggetti dai tratti pacati, riccamente decorati in oro e colori.\nXilografie.\nWolgemut fu uno degli artisti che riscrisse i canoni della xilografia nella Germania del suo tempo, fornendo ai molti editori di Norimberga illustrazioni per libri, le pi\u00f9 attraenti delle quali venivano vendute anche separatamente. Le sue opere rintracciavano i progressi fatti nell'incisione, che permettevano di rappresentare i volumi e le ombre con un dettaglio molto maggiore di quanto non fosse stato fatto sino ad allora. Tuttavia, esse venivano colorate a mano prima o dopo la vendita. D\u00fcrer fece sua l'abilit\u00e0 del maestro, e riusc\u00ec a superarlo in bravura, a tal punto che i suoi meriti vengono, a volte, sopravvalutati.\nLe xilografie costituirono una parte significativa dell'operato della bottega: create seguendo i progetti di Wolgemut, molte di esse sono degne di nota per l'adattamento ragionato e vigoroso della tecnica alle necessit\u00e0 particolari del caso. La maggior parte della produzione riguard\u00f2 illustrazioni per i libri. Norimberga era, infatti, il centro principale dell'editoria tedesca del tempo. Due grandi libri, ricolmi di illustrazioni, recano incisioni create di Wolgemut e dal suo figliastro, Wilhelm Pleydenwurff; entrambi furono stampati e pubblicati dall'editore pi\u00f9 importante della Germania, Anton Koberger, che era anche il padrino di D\u00fcrer. Il primo \u00e8 \"Schatzkammer der wahren Reichthumer des Heils\" (1491); l'altro \u00e8 l\"'Historia mundi\", di Schedel (1493), conosciuta ai pi\u00f9 come la \"Cronaca di Norimberga\", che \u00e8 tenuta in gran conto, non tanto per il testo, quanto per la notevole collezione di briose illustrazioni.\nLe illustrazioni vennero commissionate a Wolgemut ed al suo figliastro nel 1487-8, e con un successivo contratto del 29 dicembre 1491 vennero affidate loro l'impaginazione del testo e delle immagini. Un altro contratto del 1492 prevedeva che Koberger dovesse fornire una stanza di sicurezza, cos\u00ec che i blocchi di legno rimanessero al sicuro. Un dipinto di Wolgemut per la copertina, datato 1490, si trova al British Museum. Cos\u00ec come per gli altri libri del periodo, molte delle incisioni, che mostravano citt\u00e0, battaglie o sovrani furono utilizzate pi\u00f9 di una volta nel libro, con la sola differenziazione delle didascalie. Il libro \u00e8 grande, con un'incisione di due pagine che misura circa 342 x 500mm.\nDipinti.\nI suoi dipinti mostrano un'influenza della scuola fiamminga: non \u00e8 escluso che si sia recato nelle Fiandre. L'opera pi\u00f9 antica che conosciamo di Wolgemut \u00e8 un retablo di quattro pannelli, datato 1465, che si trova nella galleria d'arte di Monaco di Baviera, un'opera decorativa di grande bellezza. Nel 1479 Wolgemut dipinse il retablo dell'altare maggiore della chiesa di Sta. Maria di Zwickau, tuttora esistente, ricevendo il sostanzioso compenso di 1400 gulden. Una delle sue opere pi\u00f9 belle e pi\u00f9 grandi \u00e8 il grande retablo dipinto per la chiesa dei frati agostiniani di Norimberga, che si trova oggi al museo: esso \u00e8 composto di tanti grandi pannelli, con illustrazioni di santi venerati nel luogo.\nNel 1501 Wolgemut fu assunto per decorare il municipio di Goslar con una serie consistente di dipinti; quelli sul soffitto sono su tavola, mentre quelli sui muri sono finemente dipinti a tempera su tela. Ebbe molta fama come ritrattista, e alcune delle sue opere in questo campo sono ammirevoli per il loro vigore realistico e il dettaglio delle finiture.\nI dipinti di Wolgemut non presenti in Germania sono pochi: la Royal Institution ne ha due significativi esempi a Liverpool--\"Pilato che si lava le mani\", e \"La deposizione dalla croce\", che facevano, probabilmente, parte di una pi\u00f9 grande pala d'altare. Negli ultimi dieci anni della propria vita, Wolgemut sembra aver prodotto pochissimo. Una delle sue opere pi\u00f9 tarde \u00e8 il retablo di Schwabach, eseguito nel 1508, per il quale esiste ancora il contratto. Mor\u00ec a Norimberga nel 1519."}
{"id": "828200", "revid": "1013865", "url": "https://it.wikipedia.org/wiki?curid=828200", "title": "Provincia di Gy\u0151r-Moson-Sopron", "text": "Gy\u0151r-Moson-Sopron \u00e8 una provincia dell'Ungheria nordoccidentale al confine con l'Austria e con la Slovacchia. Confina con le altre province di Vas, Veszpr\u00e9m e Kom\u00e1rom-Esztergom; suo capoluogo \u00e8 Gy\u0151r."}
{"id": "828221", "revid": "125383523", "url": "https://it.wikipedia.org/wiki?curid=828221", "title": "Massimo Lodolo", "text": "Biografia.\nAutodidatta, di origini romane e friulane, esordisce in TV da bambino come protagonista di alcuni spot diretti dallo zio Sandro Lodolo. Dai sedici ai diciotto anni si cimenta come conduttore nel circuito delle prime radio libere romane.\nNell'ottobre 1981 esordisce in teatro nel ruolo di \"Giovanni Battista\" nella \"Salom\u00e8\" di Oscar Wilde con la regia di Giuseppe Rossi Borghesano. Negli anni a seguire lavora nei teatri stabili di L'Aquila e di Palermo e per la compagnia stabile del Teatro Manzoni di Roma diretta da Carlo Alighiero, che lo porter\u00e0 a rappresentare per la prima volta in Cina \"Il servitore di due padroni\" di Carlo Goldoni, nel ruolo di Florindo.\nNel 1984 frequenta il corso di doppiaggio del Gruppo Trenta di Renato Izzo, cui si legher\u00e0 poi in esclusiva per alcuni anni. Doppia, tra gli altri, Brad Pitt in \"Thelma &amp; Louise\", Gary Oldman in \"Air Force One\", Val Kilmer in \"Willow\", Kevin Costner in \"Revenge - Vendetta\", Nicolas Cage in \"Cuore selvaggio\" e Tim Roth in \"Pulp Fiction\". Intanto, tra cinema e televisione interpreta come attore ruoli primari e comprimari in film diretti, tra gli altri, da Giuseppe Piccioni, Carlo Carlei, Stelvio Massi e Antonello Grimaldi.\nIn teatro, per la regia di Mauro Bolognini ha interpretato il ruolo di Laudisi nel \"Cos\u00ec \u00e8 se vi pare\" di Pirandello, con Alida Valli nel ruolo della Sig.ra Frola, e per la regia di Gabriele Lavia ha interpretato il ruolo di Guido Venanzi ne \"Il giuoco delle parti\" di Pirandello, con Umberto Orsini nel ruolo di Leone. Doppiatore italiano ricorrente di attori come Vincent Cassel, Jason Isaacs (nel ruolo di Lucius Malfoy), Tim Roth, Andy Garc\u00eda, Gary Oldman, Alfred Molina, John Turturro e David Thewlis, \u00e8 anche lo speaker ufficiale di Rai 4. \nNel 2018 \u00e8 stato premiato al Festival Nazionale del Doppiaggio \"Voci nell'ombra\" con l'Anello d'oro sezione cinema, come miglior voce protagonista maschile per il doppiaggio di Daniel Day-Lewis nel film \"Il filo nascosto\"."}
{"id": "828222", "revid": "121117475", "url": "https://it.wikipedia.org/wiki?curid=828222", "title": "Riserva naturale Le Cesine", "text": "La riserva naturale Le Cesine \u00e8 un'area naturale protetta situata nel territorio comunale di Vernole, in provincia di Lecce.\nDescrizione.\nIl nome Cesine non deriva, come si pensa comunemente, da Segine che a sua volta deriva da \"seges\" che significa zona incolta e abbandonata, ma proprio dalla parola italiana (ma di diffusione meridionale) \"cesina\", che significa \"radura, zona disboscata\" (C. Battisti/G. Alessio, Dizionario Etimologico Italiano s.v. \"cesina\"). Segine era invece il borgo che sorgeva nei pressi del castello dell'Acaya. L'oasi rappresenta oggi una delle ultime zone paludose che in passato si estendevano da Otranto a Brindisi. Nell'oasi vi sono due stagni, il Salapi e Pantano Grande, alimentati dalla piogge, che sono separati dal mare da un cordone di dune sabbiose. L'oasi \u00e8 gestita dal WWF. \nIl simbolo.\nIl moriglione, simbolo delle Cesine, \u00e8 un'anatra tuffatrice presente negli stagni salmastri della Riserva nei mesi autunnali ed invernali. Importante \u00e8 la presenza della pianta lianosa detta periploca maggiore, specie a rischio di estinzione.\nFauna.\nUccelli.\nMoriglione (\"Aythya ferina\"), folaga (\"Fulica\"), falco di palude (\"Circus aeruginosus\"), fistione turco (\"Netta rufina\"), tuffetto (\"Tachybaptus ruficollis\"), cormorano (\"Phalacrocorax carbo\"), airone cenerino (\"Ardea cinerea\"), airone bianco maggiore (\"Casmerodius albus\"), garzetta (\"Egretta garzetta\"), tarabuso (\"Botaurus stellaris\"), tarabusino (\"Ixobrychus minutus\"), pantana, piro piro (\"Actitis hypoleucos\"), pettegola (\"Tringa totanus\"), falco pescatore (\"Pandion haliaetus\"), marzaiola (\"Anas querquedula\"), porciglione (\"Rallus aquaticus\"), pendolino (\"Remiz pendulinus\"), beccaccia di mare (\"Haematopus ostralegus\"), voltapietre (\"Arenaria interpres\"), cinciallegra (\"Parus major\"), usignolo (\"Luscinia megarhynchos\"), capinera (\"Sylvia atricapilla\"), rampichino (\"Certhia brachydactyla\"), cardellino (\"Carduelis carduelis\"), fringuello (\"Fringilla coelebs\"), pettirosso (\"Erithacus rubecula\"), cinciarella (\"Cyanistes caeruleus\"), tordo (\"Turdus philomelos\"), Martin pescatore comune (\"Alcedo atthis\")\nRettili e anfibi.\nBiscia dal collare (\"Natrix natrix\"), tartaruga palustre, ramarro (\"Lacerta bilineata\"), biacco (\"Hierophis viridiflavus\"), cervone (\"Elaphe quatuorlineata\"), rana verde (\"Rana esculenta\"), tritone (\"Lissotriton italicus\"), tritone crestato (\"Triturus carnifex\"), raganella (\"Hyla arborea\"), lucertola campestre (\"Podarcis sicula\")\nMammiferi.\nVolpe (\"Vulpes vulpes\"), riccio (\"Erinaceus europaeus\"), tasso (\"Meles meles\")\nPesci.\nGambusia (\"Gambusia\"), cefalo (\"Mugil cephalus\"), tinca (\"Tinca tinca\")\nInsetti.\nLibellula (\"Libellula\")\nAccesso.\nL'accesso alla riserva \u00e8 in localit\u00e0 Masseria Cesine, dalla strada provinciale San Cataldo - San Foca."}
{"id": "828226", "revid": "466539", "url": "https://it.wikipedia.org/wiki?curid=828226", "title": "Tempesta perfetta", "text": "Il termine tempesta perfetta \u00e8 impiegato in meteorologia per descrivere un ipotetico uragano che colpisca esattamente l'area pi\u00f9 vulnerabile di una regione, provocando il massimo danno possibile per un uragano di quella categoria.\nNor'easter di Halloween del 1991.\nIl \"Nor'easter\" del periodo di Halloween del 1991 fu conosciuto anche come la \"tempesta perfetta\". Il noreaster ha imperversato nell'oceano Atlantico per diversi giorni, causando diversi morti fra i pescatori del Massachusetts e 200 milioni di dollari di danni. Nell'ottobre 1991 la fusione di due aree di depressione, un consistente afflusso di aria calda dal sud e di aria fredda dal nord, insieme all'umidit\u00e0 proveniente dalle perturbazioni della corrente del Golfo, confluirono simultaneamente con l'aria fredda di forti venti di noreaster e l'aria calda di altrettanto forti venti di noreaster dando origine a una tempesta di eccezionale potenza sopra una vastissima area. Poich\u00e9 la tempesta si verific\u00f2 senza gli avvertimenti tipici di un uragano, i pescatori e le piccole imbarcazioni gi\u00e0 in mare dovettero fronteggiare alla sprovvista condizioni simili a quelle di un uragano.\nMetonimia.\nIl sintagma \u00e8 stato utilizzato dal gergo giornalistico per designare il \"worst-case scenario\", durante la crisi finanziaria globale del 2007-2012."}
{"id": "828227", "revid": "316995", "url": "https://it.wikipedia.org/wiki?curid=828227", "title": "Franco Piavoli", "text": "Biografia.\nLaureato in legge, esercita per alcuni anni la professione di avvocato. Realizza il cortometraggio \"Stagioni\" nel 1961; in seguito abbandona l'avvocatura per insegnare in un istituto tecnico e dedicarsi al cinema.\nDopo aver realizzato alcuni cortometraggi (\"Domenica sera\", \"Emigranti\", \"Evasi\"), si mette in luce nel 1982 quando presenta \"Il pianeta azzurro\", suo lungometraggio d'esordio, in concorso al Festival del cinema di Venezia, premio UNESCO. La realizzazione di quest'opera fu resa possibile grazie all'interessamento dell'amico Silvano Agosti il quale (come ci racconteranno in diverse interviste) un giorno del 1979 si present\u00f2 da Piavoli a Pozzolengo con una cinepresa Arriflex ed un pacco di bobine dicendogli che era ora che realizzasse il suo primo lungometraggio. Per tutto l'anno a seguire Piavoli lavor\u00f2 alle riprese di questo che Andrej Tarkovskij definir\u00e0 un capolavoro, in assoluta solitudine.\nNegli anni seguenti realizza altri tre lungometraggi (\"Nostos - Il ritorno\", 1989; \"Voci nel tempo\", 1996; \"Al primo soffio di vento\", 2002).\nNel suo cinema Piavoli non d\u00e0 molta importanza alle parole (nei suoi film, in generale, sono poche le parole pronunciate dai protagonisti), concentrandosi principalmente sull'immagine e sui suoni ambientali che diventano a loro volta protagonisti e rappresentano la vita con un linguaggio nuovo. Un cinema definito \"videosinfonico\".\nNel 2007 l'associazione culturale Centro Coscienza di Milano ha dedicato a Franco Piavoli una retrospettiva intitolata \"Franco Piavoli. Il dono dei sensi\", esponendo le sue fotografie giovanili scattate nei primi anni cinquanta, i dipinti a olio del 1978 in preparazione a una sequenza del \"Pianeta azzurro\" ed un'ampia scelta di fotogrammi tratti dai suoi cortometraggi e dai lungometraggi.\nNel 2008 presenta \"Il Pianeta azzurro\" al Lincoln Center di New York e in altre citt\u00e0 degli USA.\nNel 2010 gli viene conferita la medaglia del Presidente della Repubblica.\nNel 2016 presenta \"Festa\" al Festival di Locarno.\nNel 2016 gli viene dedicata una retrospettiva integrale al Beaubourg di Parigi.\nNel 2019 tutte le sue opere vengono presentate dal FICX a Gij\u00f2n e successivamente a Madrid e in altre citt\u00e0 della Spagna.\nPiavoli \u00e8 accademico ordinario per la Classe di Lettere e Arti dell'Accademia Nazionale Virgiliana di Mantova."}
{"id": "828232", "revid": "1718925", "url": "https://it.wikipedia.org/wiki?curid=828232", "title": "Intersessualit\u00e0", "text": "Intersessualit\u00e0 \u00e8 un termine ombrello usato per descrivere quelle persone che hanno i caratteri sessuali primari e/o secondari che non sono definibili come esclusivamente maschili o femminili. Secondo l'Alto commissariato delle Nazioni Unite per i diritti umani, le persone intersessuali hanno un corpo che \"non corrisponde alla definizione tipica dei corpi maschili o femminili\".\nLe persone intersessuali sono nate con caratteri sessuali che non rientrano nelle tipiche nozioni binarie del corpo maschile o femminile, dunque l'intersessualit\u00e0 non pu\u00f2 essere acquisita. Esistono diverse forme di intersessualit\u00e0 che possono comprendere variazioni fisiche rispetto ai genitali, alle gonadi, ai marker genetici, agli ormoni, ai cromosomi, agli organi riproduttivi e a tutto l'aspetto somatico del genere di una persona. Non tutte le forme di intersessualit\u00e0 sono visibili alla nascita, alcune, come quella ormonale, sono visibili esclusivamente dalla pubert\u00e0 in poi. Altre ancora, come quella cromosomica, sono forme di intersessualit\u00e0 invisibili che possono essere scoperte esclusivamente tramite dei determinati esami medici, dunque alcune persone intersessuali non sanno neanche di esserlo.\nSecondo gli studi di Anne Fausto-Sterling, l'1,7% della popolazione mondiale \u00e8 intersessuale.\nNonostante queste variazioni generalmente non minaccino la salute fisica (solo in certe circostanze ci sono correlati problemi di salute), spesso le persone con queste variazioni biologiche subiscono o hanno subito una pesante medicalizzazione per via delle implicazioni della loro condizione rispetto al genere sociale.\nTipologie e incidenza.\nLe anomalie vanno dai soli eterosomi allo sviluppo dei genitali, con una sintomatologia molto varia. L'ISNA (Societ\u00e0 Intersessuale del Nord America), sulla scorta di una ricerca effettuata dalla professoressa di biologia e di studi di genere Anne Fausto-Sterling, include queste variazioni sessuali, con le seguenti approssimazioni statistiche:\nAltre stime.\nPer i casi non dovuti a cause esterne note (idiopatia) si stima un caso su 110.000 nascite, mentre non vi \u00e8 stima per cause dovute al trattamento medico (ad esempio progestina somministrata alla madre durante la gestazione).\nInfine stime diverse della popolazione intersessuale:\nControversie sulle definizioni.\nDibattuta la definizione precisa di \"intersessualit\u00e0\". Anche le condizioni elencate nello studio di Anne Fausto-Sterling, da lei tutte catalogate come condizioni \"intersex\", non sono riconosciute universalmente come tali, in particolare la sindrome di Klinefelter, la sindrome di Turner e la sindrome adrenogenitale a insorgenza tardiva.\nSecondo lo psicologo Leonard Sax il termine intersessualit\u00e0 \u00e8 da usarsi:\nErmafroditismo.\nPer simili motivi, il termine intersessualit\u00e0 non \u00e8 sempre considerato sinonimo di ermafroditismo o pseudoermafroditismo, ma un termine pi\u00f9 ampio. Viceversa viene criticato l'uso di \"ermafrodita\" per indicare persone intersessuate, in quanto \"parola fuorviante\".\nDisturbi della differenziazione sessuale.\nLo stesso termine \"intersessualit\u00e0\" per alcune associazioni andrebbe cambiato in \"disturbo della differenziazione sessuale\" (o \"disturbo dello sviluppo sessuale\", \"disorders of sex development\" in inglese, abbreviato in DSD) in quanto per alcune associazioni il termine intersessualit\u00e0 \u00e8 di definizione imprecisa e con una connotazione negativa.Mentre per altre \u00e8 vero il contrario, in quanto si ritiene che usando il termine DSD piuttosto che intersessualit\u00e0 si ponga l'accento sugli aspetti clinici della questione, che descrivono parzialmente l'esperienza delle persone intersessuate e che la sostituzione dei due termini sia un errore frutto anche di interessi personali.\nCon il termine \"disturbi della differenziazione sessuale\" si indica un ampio ventaglio di situazioni in cui lo sviluppo nella direzione del sesso avviene in modo incompleto o ambiguo.\nLa \"differenziazione sessuale\" \u00e8 un processo che nel genere umano incomincia con la fecondazione, nella quale si determina il sesso, e termina sul finire della pubert\u00e0, con lo sviluppo dei caratteri sessuali secondari, (per le femmine: telarca, mestruazioni; per i maschi barba e cambiamenti della voce; per entrambi: peluria pubica e cambiamenti dell'odore, delle forme corporee e dei genitali).\nAltre definizioni sono state proposte in alternativa al termine \"disordini\" come ad esempio \"variazioni\".\nQui di seguito un elenco ragionato, seguendo la classificazione ICD-10 del 2007 dell'OMS, delle situazioni che rientrano nei DSD o in un quadro di intersessualit\u00e0.\nClassificazione ICD 10.\nQ90-Q99 Anormalit\u00e0 cromosomiche non altrimenti classificate.\nLe seguenti malattie cromosomiche, pur rientrando nella genetica sessuale, non correlano necessariamente con problemi di \"differenziazione\" sessuale.\nTrattamenti.\nLe associazioni di intersessuali si battono contro la prassi di sottoporre individui appena nati che presentano anomalie genitali a operazioni chirurgiche e cure ormonali per omologare queste persone a uno dei due sessi accettati, senza dare una possibilit\u00e0 agli stessi di esprimere la propria opinione in un campo cos\u00ec importante per la salute fisica e mentale dell'individuo. \nIn effetti, sono noti casi di bambini intersessuali operati a pochi mesi dalla nascita e assegnati al sesso femminile, che, una volta raggiunta l'et\u00e0 adulta, hanno mostrato caratteristiche sessuali secondarie e comportamentali marcatamente maschili (o viceversa) con costi umani, sociali e sanitari altissimi."}
{"id": "828239", "revid": "124309742", "url": "https://it.wikipedia.org/wiki?curid=828239", "title": "Chiara Salerno", "text": "Biografia.\nNota per avere doppiato Connie Nielsen ne \"Il gladiatore\" di Ridley Scott, ha prestato la voce ad altre attrici: Mary Steenburgen, Nancy Travis e Margaret Avery. Inoltre, ha doppiato anche l'attrice Kristine Sutherland nel ruolo di Joyce Summers, la madre di Buffy, nel telefilm \"Buffy l'ammazzavampiri\".\nPer la televisione italiana ha interpretato il personaggio della dottoressa Alida Castellani nella terza e quarta serie di \"Un medico in famiglia\" e quello della dottoressa Nicoletta Veneziani nel serial poliziesco \"La squadra\".\nNel 1982 \u00e8 apparsa nuda sull'edizione italiana di Playboy."}
{"id": "828241", "revid": "729019", "url": "https://it.wikipedia.org/wiki?curid=828241", "title": "Anosmia", "text": "L'anosmia \u00e8 la perdita totale della capacit\u00e0 di percepire gli odori. Differisce dalla disosmia, che provoca una disfunzione della capacit\u00e0 olfattiva senza perdita totale.\nEziologia.\nPu\u00f2 essere transitoria o permanente, congenita o acquisita e consegue, di solito, a malattie di tipo respiratorio, in particolare a carico del tratto nasale.\nLa perdita totale dell'olfatto pu\u00f2 anche essere causata da un trauma cranico, dalla malattia di Parkinson, dalla malattia di Alzheimer e da alcune neoplasie cerebrali.\nNel caso di anosmia congenita le cause si possono rintracciare nella sindrome di Kallmann attribuita alla mancata formazione del lobi olfattori dell'encefalo ed alla malattia di Refsum nella quale la perdita dell'olfatto si associa a retinite pigmentosa.\nL'anosmia si pu\u00f2 anche ritrovare in malattie psichiatriche di tipo funzionale, come le isterie da conversione.\nTale sintomo rientra inoltre tra quelli che si manifestano con frequenza nel corso di infezione da SARS-CoV-2."}
{"id": "828244", "revid": "22229", "url": "https://it.wikipedia.org/wiki?curid=828244", "title": "Monumentalismo", "text": "Monumentalismo \u00e8 il termine con cui sono definite le tendenze architettoniche che nel corso del Novecento (soprattutto nella prima met\u00e0), hanno avuto come canone essenziale l'ispirazione e il riallaccio al classicismo e al neoclassicismo. I critici dividono tale architettura in due correnti: il \"Neobarocco\" e il \"Neoclassicismo semplificato\".\nNeobarocco.\nCon il Neobarocco si ritorna al XVIII secolo con la proporzione degli ordini che diviene gigantesca, arricchita da fregi ornamentali. \u00c8 l'architettura dell'Unione Sovietica con i vari palazzi dei comitati centrali del partito a Leningrado come a Kiev. Qui, come altrove la visione scenografica dello spazio architettonico, che deve celebrare il regime prende il sopravvento, sulla composizione planimetrica delle costruzioni.\nNeoclassicismo semplificato.\nIl Neoclassicismo semplificato, definito anche stile \"Novecento\", si riallaccia alla cultura architettonica classica, ma ne alleggerisce gli elementi e i particolari architettonici, togliendo o semplificando la decorazione. \u00c8 questa l'architettura preferita dai regimi totalitari per la sua efficacia celebrativa nell'ambiente costruito, con l'esaltazione della romanit\u00e0 passata nel caso italiano. Il suo teorico maggiore sar\u00e0 in Italia l'architetto Marcello Piacentini che dominer\u00e0 con i suoi canoni il ventennio fascista, restringendo il campo ai razionalisti, che tentarono di conciliare i temi del Movimento Moderno all'interno di un regime autoritario. Il suo costruire influir\u00e0 anche dal punto di vista urbano, sia nella costruzione di nuovi interventi (citt\u00e0 universitaria di Roma, E42) che nella demolizione e ricostruzione di centri storici (Via della Conciliazione, centri storici di Brescia e Livorno).\nPiacentini lavorer\u00e0 su due canoni essenziali: la modernizzazione esteriore dello stile e la struttura classica del disegno architettonico. Avremo cos\u00ec:\nCollegamenti con il Movimento Moderno.\nAlcuni studiosi identificano tratti che si avvicinano al Novecento italiano in alcuni architetti che si situano a cavallo tra linguaggio ottocentesco e Movimento Moderno, come nelle ultime opere di Auguste Perret, dove i caratteri sono comunque assai pi\u00f9 sobri ed in qualche modo si rifanno alla tradizione classica francese, come nel museo delle opere pubbliche del 1937. Altri esempi si ritrovano nel cosiddetto Classicismo scandinavo e con alcune costruzioni dell'architetto svedese Gunnar Asplund, che per alcuni nel Crematorio di Stoccolma 1935-40 raggiunge un equilibrio tra forme moderne e monumentalismo in un ideale di sintesi con i linguaggi della tradizione classica passata.\nC'\u00e8 chi fa rientrare nel monumentalismo anche se in parte la cosiddetta \"architettura metafisica\" dell'Italia tra le due guerre, tipica di cui alcune citt\u00e0 di fondazione d'epoca fascista come Portolago (nell'isola greca di Leros) o Sabaudia. La medesima sembra comunque pi\u00f9 legata ai temi del Movimento Moderno nella sua specificazione e caratteristica italiana (Razionalismo italiano) come molti hanno riconosciuto, definendo le due citt\u00e0 sopradette come rari esempi, anche se sconosciuti per quanto riguarda la prima, di \"International Style\".\nAlcuni critici si spingono ancora oltre, includendo nel Monumentalismo parte di alcune espressioni architettoniche del Movimento Moderno, quando hanno riguardato una ricerca della simmetria, del ritmo perfetto, ripetitivo e monumentale, come nelle opere di Mies van der Rohe, di cui il Seagram Building ne \u00e8 l'espressione pi\u00f9 compiuta. Anche in alcune opere di Giuseppe Terragni vengono riscontrati le forme primordiali del Monumentalismo come i volumi cubici, monolitici e fortemente simbolici. Del resto la Casa del Fascio di Como, uno dei capolavori del Razionalismo italiano, \u00e8 disegnata sulla sezione aurea e costruita su equilibri in simmetria. Tuttavia questi edifici appartenenti al Movimento Moderno hanno diverse articolazioni in pianta in relazione alla distribuzione funzionale, che meno si ritrova nelle costruzioni decisamente monumentali; in essi lo spazio architettonico \u00e8 in stretta relazione con il rapporto forma \u2013 funzione, che \u00e8 la prima ed essenziale caratteristica della tematica razionalistica."}
{"id": "828245", "revid": "1305772", "url": "https://it.wikipedia.org/wiki?curid=828245", "title": "Ospedale di San Leonardo (Stagno)", "text": "L'ospedale di San Leonardo era una struttura ospedaliera ubicata a Stagno, una localit\u00e0 posta a nord di Livorno e attualmente inglobata nel territorio comunale di Collesalvetti.\nStoria.\nL'ospedale fu fondato nel 1154 dall'arcivescovo di Pisa, Villano, e gestito da conversi appartenenti indistintamente ai due sessi. \nLe sue caratteristiche sono state evidenziate soprattutto nell'ultimo studio uscito sull'argomento che ha messo in luce dettagli fino a quel momento trascurati.\nAll'ospedale era annesso anche un ostello per i pellegrini che si volevano recare a Roma, un cimitero e la chiesa di San Leonardo di Stagno. Strettamente legato alle sorti di Pisa, del suo porto e delle crociate, l'ospedale fu fatto oggetto di una particolare attenzione da parte di dieci papi, che si alternarono al soglio pontificio dal 1181 al 1254. Vi fu addirittura un papa (Onorio III) che lo battezz\u00f2 con il titolo di \"domus helemosinaria\", stabilendo con ci\u00f2 che tutte le elemosine che provenivano dal territorio italiano dovessero essere dirottate nell'ospedale.\nL'ospedale assunse un ruolo importante non solo in campo sanitario, ma anche patrimoniale e finanziario. I suoi possessi si estesero non solo nell'area pisana e livornese, ma anche in quella grossetana, con l'acquisizione nel 1182 dell'odierno paese di Pian d'Alma. Vari furono i possedimenti dell'ospedale in Sardegna, specialmente presso Sassari, a San Leonardo di Bosove e San Giorgio di Oleastreto a partire dal 1176. Era alle dipendenze dell'ospedale di San Leonardo di Stagno, l'ospedale di San Leonardo di Bagnaria a Cagliari, localizzabile nella odierna chiesa di Sant'Agostino.. Secondo alcune fonti anche ad Oristano vi sarebbe stato un ospedale di propriet\u00e0 dei monaci di Stagno. Vi erano possedimenti pure in Corsica, con il controllo dell'ospedale di Nido di Corbi nei pressi dell'attuale foresta dell'Ospedale. Questa ricchezza dest\u00f2 molte invidie e pu\u00f2 essere stata anche causa di infiltrazione da parte di sette ereticali.\nIl declino giunse nel 1254, quando il papa Alessandro IV decise di trasferirne la titolarit\u00e0 all'ordine delle suore di Santa Chiara, nell'ambito di un progetto di razionalizzazione del sistema ospedaliero locale, che tradiva anche una certa insofferenza verso i criteri di gestione ospedaliera da parte dei conversi e una velata accusa di eresia nei confronti di questi ultimi.\nCuriosit\u00e0.\nNel 2014 Federico Zucchelli con il racconto \"Lazzaro \u00e8 vivo\", la cui trama ruota attorno alle vicende dell'Ospedale di San Leonardo di Stagno, ha vinto la nona edizione del Premio Letterario Italia Medievale \"Philobiblon\"."}
{"id": "828249", "revid": "64860", "url": "https://it.wikipedia.org/wiki?curid=828249", "title": "Corpsepaint", "text": ""}
{"id": "828252", "revid": "1568601", "url": "https://it.wikipedia.org/wiki?curid=828252", "title": "Spietramento", "text": "Lo spietramento \u00e8 una lavorazione del terreno di carattere straordinario, eseguita sempre in fase di preparazione di un terreno naturale ad usi agricoli. Rientra a tutti gli effetti come opera di miglioramento fondiario.\nFinalit\u00e0.\nLa presenza di scheletro grossolano, in particolare di grandi dimensioni, rappresenta un ostacolo per la meccanizzazione di specifiche operazioni colturali. Ad esempio ostacola la semina a righe, in particolare quella di precisione, e la semina a spaglio con semi minuti, le lavorazioni complementari o quelle di coltivazione eseguite con organi lavoranti discissori o rimescolatori mossi dalla presa di potenza del trattore, la raccolta meccanica eseguita con macchine provviste di barra falciante e di aspo raccoglitore.\nLa rimozione dello scheletro permette di ottenere superfici pi\u00f9 omogenee e letti di semina pi\u00f9 accurati, di ridurre le dosi di semina e le fallanze, di aumentare la resa e la precisione della raccolta meccanica. \nNelle coltivazioni erbacee l'operazione si rivela necessaria soprattutto in regime di agricoltura intensiva ad alto grado di meccanizzazione, in particolare per colture che richiedono una superficie regolare e una copertura omogenea, come ad esempio la foraggicoltura.\nNelle coltivazioni arboree lo spietramento si rivela necessario quando s'intende ricorrere a tecniche di gestione conservativa del suolo, come l'inerbimento, o in generale quando s'intende impiegare macchine composte da organi rotativi soggetti a facile usura, come le zappatrici rotative e i trinciaresidui.\nEsecuzione.\nIn passato lo spietramento si eseguiva come pratica manuale di miglioramento fondiario basata sulla capitalizzazione del lavoro: le pietre, a iniziare da quelle di maggiori dimensioni, venivano rimosse manualmente ogni volta che affioravano in occasione delle lavorazioni principali e disposte in cumuli ai bordi dei campi oppure utilizzate per realizzare opere di muratura. Questa pratica, che richiedeva tempi lunghi e si presentava particolarmente gravosa, si \u00e8 svolta tradizionalmente in Italia fino agli anni 50-60 e ha consentito il miglioramento delle condizioni pedologiche di molti terreni agricoli.\nIn seguito lo spietramento \u00e8 stato inserito fra le opere di miglioramento fondiario, spesso suscettibile di finanziamenti con fondi pubblici, da eseguire con interventi meccanici dopo il dissodamento o lo scasso. Lo spietramento meccanico si esegue con due differenti tipologie di macchine:\nPregi e difetti.\nDa un punto di vista economico, in passato lo spietramento era una pratica quasi sempre conveniente in quanto basata sulla capitalizzazione del lavoro. Infatti rientrava fra quelle operazioni da eseguirsi per assorbire parte della manodopera disponibile in eccesso in alcuni periodi dell'anno nelle aziende condotte in regime di piccola propriet\u00e0 contadina o di colonia parziaria. In seguito, soprattutto con l'intensivazione dei regimi e con l'incremento del costo del lavoro in agricoltura, la pratica dello spietramento \u00e8 rientrata fra gli investimenti da valutare con criteri di convenienza prettamente economici.\nDa un punto di vista tecnico si pu\u00f2 considerare conveniente quando il tenore in scheletro non \u00e8 eccessivo. In generale si rivela conveniente con scheletro esclusivamente superficiale in quanto l'intervento \u00e8 definitivo e i benefici agronomici sono rilevanti. Va invece valutata con precauzione l'opportunit\u00e0 di procedere allo spietramento di un terreno quando la presenza di scheletro \u00e8 abbondante e interessa anche gli strati profondi. In queste condizioni si presentano i seguenti inconvenienti:"}
{"id": "828256", "revid": "2019528", "url": "https://it.wikipedia.org/wiki?curid=828256", "title": "Resistore", "text": "Il resistore (anche chiamato impropriamente resistenza per metonimia) \u00e8 un tipo di componente elettrico destinato a opporre una specifica resistenza elettrica al passaggio della corrente elettrica.\nI resistori hanno innumerevoli applicazioni sia in apparecchiature elettriche che elettroniche. Sono a volte utilizzati per convertire energia elettrica in energia termica.\nDescrizione.\nResistore ideale.\nNella teoria dei circuiti il resistore \u00e8 un componente \"ideale\" (resistenza) che risponde, \"se lineare\", alla legge di Ohm; i resistori non lineari sono essenziali per fare modelli circuitali, per esempio, degli oscillatori elettronici. Nel mondo reale, i resistori sono dispositivi multiformi, con caratteristiche e limiti operativi ben determinati. Il resistore Ideale \u00e8 un bipolo passivo che conserva una resistenza elettrica costante qualunque siano i valori assunti dalla tensione e dalla corrente. La sua equazione caratteristica si desume dalla legge di Ohm ed \u00e8:\noppure:\ndove G corrisponde alla conduttanza. Queste due formule si scelgono a seconda che si consideri come parametro la resistenza o la conduttanza. La sua caratteristica esterna \u00e8 una retta passante per l'origine degli assi, avente inclinazione dipendente dal valore della resistenza. Questo tipo di bipolo approssima il comportamento di un resistore reale, qualora si possano trascurare le variazioni di resistenza dovute alla temperatura e ad altre cause. La potenza assorbita dal resistore \u00e8 data da:\nResistore reale.\nI resistori reali, spesso anche chiamati impropriamente \"resistenze\", sono caratterizzati dal valore della loro resistenza elettrica, espressa in ohm (simbolo: \u03a9), nonch\u00e9 dalla massima potenza (ovvero energia per unit\u00e0 di tempo) che possono dissipare, senza distruggersi, espressa in watt. A volte, ma pi\u00f9 raramente, al posto del valore della resistenza, \u00e8 indicato quello della loro conduttanza (che \u00e8 l'inverso matematico della resistenza). Per molte applicazioni civili ed industriali, al posto del loro valore resistivo, ovvero della resistenza, si indica la tensione tipica di funzionamento, espressa in volt. I resistori lineari ideali non hanno in generale limiti in potenza e sono caratterizzati da una legge costitutiva lineare per qualsiasi valore di tensione e corrente.\nSia in campo civile che industriale, l'impiego prevalente dei resistori \u00e8 quello di produrre calore da elettricit\u00e0 per Effetto Joule. Molti sono gli impieghi negli elettrodomestici, quali forni elettrici, ferri da stiro e bollitori d'acqua, asciugacapelli, lavatrici e lavastoviglie, etc. Un ferro da stiro, tipicamente, ha un resistore della potenza di 1 kW. Resistori di potenze anche molto superiori sono utilizzati nei forni industriali e nei circuiti di controllo dei veicoli elettrici (per esempio nei locomotori elettrici) per dissipare l'energia in eccesso (per quest'ultimo impiego, recentemente sono stati in gran parte sostituiti da circuiti di regolazione elettronici pi\u00f9 efficienti).\nQuesti resistori, cosiddetti di \"potenza\", sono tipicamente realizzati con un avvolgimento di filo di leghe metalliche a base di ferro, cromo, tungsteno, una lega utilizzata da molto tempo per questo uso \u00e8 la costantana. Per evitare, parzialmente, che questo tipo di resistori a filo si comporti da induttore (perch\u00e9 si vuole avere un comportamento resistivo puro o si vuole evitare la generazione di interferenze elettromagnetiche) l'avvolgimento viene fatto sia in un senso che in quello opposto (avvolgimento detto di Ayrton Perry).\nI resistori trovano poi largo impiego nei circuiti elettronici, per i quali sono prodotti in una variet\u00e0 di forme e assortimenti di valori resistivi (da frazioni di ohm a svariate centinaia di megaohm) e di potenza (da pochi milliwatt a centinaia di watt).\nResistori per applicazioni in circuiti elettronici.\nResistori fissi.\nI resistori a valore resistivo fisso per applicazioni nei circuiti elettronici si presentano nella versione pi\u00f9 comune come piccoli cilindri con due terminali metallici chiamati reofori: esso \u00e8 uno dei componenti elementari elettrici ed \u00e8 un componente passivo. I valori di resistenza e tolleranza sono codificati mediante bande colorate (nei resistori a foro passante), possono essere scritti per esteso su alcuni resistori di potenza e sono scritti in codice 101 sulla maggior parte dei resistori SMD (alcuni resistori SMD non hanno alcun valore scritto sul loro contenitore). L'elemento resistivo \u00e8 realizzato depositando sulla superficie del cilindro uno strato di lega metallica, ossidi metallici o carbone, successivamente inciso a laser con andamento elicoidale per ottenere il valore voluto. Questo tipo di lavorazione conferisce al resistore una componente induttiva, ininfluente in applicazioni a bassa frequenza ma di disturbo alle frequenze elevate (in quanto introducono una significativa componente reattiva in pi\u00f9 nel circuito). Per applicazioni in alta frequenza sono preferiti i resistori antinduttivi, realizzati comprimendo una miscela di polveri composite e resine, a formare un cilindro con dimensioni simili ai resistori a strato (o i resistori SMD, vedi pi\u00f9 avanti).\nOltre che come resistori individuali, sono prodotti anche a gruppi come \"reti resistive\", costruite con la tecnica chiamata \"a film spesso\", ricavandole con un processo di metallizzazione su una sottile piastrina di ceramica, la stessa tecnica usata per costruire resistori di altissimo valore ohmico (oltre 100 M\u03a9), i quali essendo ricavati su una superficie piana con l'elemento resistivo configurato a greca, risultano antinduttivi, la stessa configurazione a greca viene realizzata su resistori cilindrici di precisione.\nEsistono altri tipi di resistori fissi, ovvero costruiti in modo differente in base alla potenza che devono dissipare:\nResistori SMD.\nLe versioni SMD (sigla di \"Surface mounting device\") o SMT, \"Surface-Mount Technology\", (la tecnologia tradizionale con i reofori che richiedono la foratura del circuito stampato \u00e8 sempre meno usata nell'elettronica di consumo ed \u00e8 chiamata PTH, \"Pin Through Hole\", o THT, \"Through Hole Technology\"), adatti per il montaggio superficiale per mezzo di macchine automatiche, hanno l'aspetto di minuscole piastrine rettangolari di dimensioni variabili a seconda della potenza. \nLe dimensioni pi\u00f9 comuni sono (lo standard \u00e8 usato anche per altri componenti come i condensatori, i LED, gli autofusibili, ecc...) (Le dimensioni possono variare leggermente a seconda del costruttore):\nLe estremit\u00e0 sono metallizzate per permetterne la saldatura sul circuito e sono praticamente antinduttivi. Il montaggio \u00e8 automatizzato: sul circuito stampato mediante una maschera in acciaio viene posto il materiale saldante sulle due piazzole di saldatura. Sul circuito stampato mediante una macchina automatica programmata vengono posti i componenti SMD trattenuti nelle esatte posizione dalla pasta saldante. Segue il passaggio in un forno che salda i componenti.\nI resistori SMD hanno il valore stampato con una codifica legata a quella usata per i resistori assiali. Quelli con la tolleranza pi\u00f9 comune (5%) sono marcati con un codice a tre cifre: le prime due sono cifre significative del valore, la terza indica il numero degli zeri. Ad esempio:\nResistori di valori inferiori a 100 ohm sono marcati: 100, 220, 470. Lo zero finale rappresenta dieci elevato alla potenza zero che vale uno. Per esempio:\nTalvolta questi valori sono marcati \"10\" o \"22\" o \"47\" per prevenire errori. I resistori di valore inferiore a 10 ohm hanno una \"R\" per indicare la virgola decimale. Per esempio:\nI resistori di precisione sono siglati con un codice a quattro cifre. Le prime tre sono cifre significative mentre la quarta indica la potenza di dieci. Per esempio:\nNel caso si utilizzi un resistore da zero ohm questo pu\u00f2 essere siglato \u201c000\u201d o \u201c0000\u201d. L'uso di resistori da zero ohm, che a prima vista sembra inutile, pu\u00f2 essere dovuto a varie esigenze:\nUn problema che pongono i resistori da zero ohm \u00e8 la dissipazione di potenza non calcolabile con la legge di Ohm. Nei dati tecnici dei produttori di resistori viene indicata la massima corrente che il resistore pu\u00f2 sopportare senza danneggiarsi.\nResistori custom.\nEsistono applicazioni in cui il resistore deve avere caratteristiche molto particolari, tipico \u00e8 il caso degli strumenti di misura elettronici; se in commercio non fosse disponibile il resistore con dimensioni, valore e precisione necessari per l'impiego previsto, il costruttore stesso dello strumento, progetta da s\u00e9 il resistore abbinandogli una sigla; similmente ai circuiti integrati progettati in proprio, questo risulta un componente custom, pertanto non in commercio, pu\u00f2 essere fornito come ricambio solo dal costruttore dello strumento.\nResistori variabili.\nI resistori variabili, ovvero la cui resistenza \u00e8 variabile, si dividono in due categorie:\nSi differenziano per il tipo di struttura, infatti possono essere realizzati in diversi modelli: a strato, a filo, doppi, con o senza interruttore, a variazione resistiva lineare o logaritmica.\nQuesti tipi di resistori si dividono anche a seconda della loro caratteristiche generali:\nTermo resistori (NTC e PTC).\nI termo resistori o termistori sono resistori che presentano elevati valori del coefficiente di temperatura, fra di essi si distinguono i PTC e gli NTC. I resistori PTC (\"Positive Temperature Coefficient\") hanno un coefficiente di temperatura positivo ossia aumentano la loro resistenza con l'aumento della temperatura mentre quelli detti NTC (\"Negative Temperature Coefficient\") presentano un coefficiente di temperatura negativo (tra -6% e -2% per grado centigrado) ossia riducono la loro resistenza con l'aumentare della temperatura. Questi termo-resistori sono impiegati o per la misura diretta della temperatura (nei termometri elettronici) o come elementi di controllo nei circuiti elettrici ed elettronici (per esempio per aumentare o diminuire una corrente od una tensione al variare della temperatura d'esercizio).\nFoto-resistori.\nI foto-resistori sono resistori sensibili alla luce, ovvero la cui resistenza cambia con l'intensit\u00e0 della luce che li colpisce. In condizioni di buio presentano valori resistivi intorno ai 2M\u03a9, in condizioni di luce la resistenza pu\u00f2 scendere anche a valori inferiori ai 100 \u03a9. La curva Resistenza-Illuminazione \u00e8 abbastanza lineare, ma la variazione della resistenza nel caso di bruschi cambiamenti dell'illuminazione \u00e8 piuttosto lenta. Questo comportamento, definito dai costruttori con il parametro \"recovery rate\" o \"tempo di recupero\" \u00e8 un notevole svantaggio, pertanto questi componenti sono impiegati solo in apparecchi dove il controllo della luminosit\u00e0 non \u00e8 critico come macchine fotografiche, interruttori crepuscolari, giocattoli, etc.\nCodifica.\nNel caso in cui i resistori non abbiano i valori numerici stampati su di esso, si utilizza un codice a colori, che per i resistori fissi sono definiti dalla EIA, tramite la \"Tabella codici colori EIA-RS-279\".\nTabella per i resistori a strato con 5 o 6 anelli colorati.\nCuriosit\u00e0: per ricordare l'ordine dei colori, \u00e8 possibile imparare questa breve frase mnemonica: \"Non Metterti Rubicondo Alla Guida: Vino e Birra Van Gi\u00f9 Bene.\"\nAltro metodo: fatta eccezione per casi particolari come nero, marrone, grigio e bianco, (disposti in quest'ordine) gli altri sono i colori dell'arcobaleno.\nValori standard dei resistori.\nLa normativa internazionale IEC 60063 definisce i valori standardizzati per resistori e condensatori. Il numero dei valori vanno aumentando con la precisione richiesta. Ad esempio per la serie E6 (per resistori con tolleranza del 20%) sono consentiti sei valori: 10, 15, 22, 33, 47, 68. Questo significa che i valori di questa serie possono essere multipli di 10. Ad esempio valori usati possono essere 0,47 \u03a9, 4,7 \u03a9, 47 \u03a9, 470 \u03a9, 4,7 k\u03a9, 47 k\u03a9, 470 k\u03a9, e cos\u00ec via. A seconda della tolleranza consentita la norma IEC 60063 definisce:\nI valori delle singole serie sono ottenuti dalla progressione geometrica:\nDove \"r\" \u2260 0 \u00e8 la ragione ed \"a\" \u00e8 un \"fattore di scala\" che viene posto uguale a 1.La ragione ed il termine \"Nesimo\" risultano (\"n\" va incrementato a partire da \"0\" fino a \"k-1\"):\nIl valore \"k\" varia a seconda della serie: per la E6 \"k\"=6, per la E12 \"k\"=12, etc.\nAlcuni elementi per la pratica.\nNella pratica ci si trova a dover misurare valori di resistori gi\u00e0 montati in un circuito elettronico senza volerli scollegare (dissaldare). Usando un multimetro, e con il circuito in esame non alimentato, si legge un valore che non sar\u00e0 esatto ma pone almeno un \"limite minimo\" al valore della resistenza da misurare, in quanto in parallelo al resistore vi saranno altri elementi resistivi che abbassano la resistenza equivalente del ramo misurato. Rifare la prova usando il multimetro scambiando i terminali (positivo, rosso, e negativo, nero) in quanto la presenza di componenti attivi e diodi ha un comportamento nella misura diverso a seconda del senso della corrente che il multimetro applica nella misura: si deve scegliere il valore pi\u00f9 alto. La misura pi\u00f9 affidabile si ottiene dissaldando il componente anche solo da un terminale. \nNel caso di resistori di valore molto basso la misura deve essere fatta con i puntali pi\u00f9 vicino possibile al corpo del componente in modo tale da non misurare la resistenza parassita del reoforo stesso o di eventuali residui di stagno o di ossido sul reoforo stesso. Prima di eseguire la misura \u00e8 necessario aver tarato prima il multimetro (o l'ohmetro) sullo zero mandando in corto i puntali tra di loro assicurandosi che questi ultimi non siano sporchi od ossidati."}
{"id": "828258", "revid": "256896", "url": "https://it.wikipedia.org/wiki?curid=828258", "title": "Congregatio pro Clericis", "text": ""}
{"id": "828259", "revid": "53669", "url": "https://it.wikipedia.org/wiki?curid=828259", "title": "I ragazzi della 56ma strada", "text": ""}
{"id": "828260", "revid": "287204", "url": "https://it.wikipedia.org/wiki?curid=828260", "title": "Moda (disambigua)", "text": ""}
{"id": "828267", "revid": "16066", "url": "https://it.wikipedia.org/wiki?curid=828267", "title": "Coelo tonantem credidimus Iovem regnare", "text": ""}
{"id": "828272", "revid": "6923", "url": "https://it.wikipedia.org/wiki?curid=828272", "title": "Majello", "text": "L'azienda Majello \u00e8 stata una fabbrica di porcellana di Capodimonte. Fu fondata nel 1867 da Alfonso Majello, diretta per anni dallo scultore Lucio Majello e dai figli.\nLa produzione utilizza le stesse tecniche usate nella met\u00e0 del '700 dalla Real Fabbrica di Capodimonte, istituita da Carlo di Borbone.\nAlcuni generi trattati dall'azienda sono:"}
{"id": "828282", "revid": "339392", "url": "https://it.wikipedia.org/wiki?curid=828282", "title": "Aris FC", "text": ""}
{"id": "828283", "revid": "339392", "url": "https://it.wikipedia.org/wiki?curid=828283", "title": "Aris F.C.", "text": ""}
{"id": "828284", "revid": "125681507", "url": "https://it.wikipedia.org/wiki?curid=828284", "title": "Chinchilla", "text": "I cincill\u00e0 (Chinchilla ) sono un genere di roditori originari del Sud America; pi\u00f9 precisamente vengono dalla zona delle Ande. Una volta venivano cacciati o allevati (ha rischiato l'estinzione) per la loro pelliccia, mentre adesso \u00e8 diventato un animale da compagnia, ma sono presenti in natura ancora dei nuclei familiari allo stato brado.\nDescrizione.\nIl loro aspetto ricorda molto quello di un grosso scoiattolo (il peso oscilla fra i 300 e gli 800 grammi) con un'andatura simile a quella del coniglio. Presenta un pelo molto sottile e soffice che gli serve a mantenere costante la temperatura corporea, occhi tondi rossi o scuri o blu/viola e dei grandi padiglioni auricolari. Questi ultimi sono l'unico organo del cincill\u00e0 che ha il compito di abbassare la temperatura corporea, sono ricchi infatti di capillari.\nStato di conservazione.\nEntrambe le specie sono minacciate dalla riduzione dell'habitat e dalla caccia da parte dell'uomo.\nIn base ai criteri della \"IUCN red list\" sia \"C. lanigera\" che la \"C.chinchilla\" sono classificate come specie in pericolo di estinzione. (EN)\nAllevamento.\nAllevato in origine per le pellicce, viene ora preferito dagli appassionati come animale domestico, spesso affettuoso e assolutamente inodore.\nCarattere.\nIl cincill\u00e0 \u00e8 generalmente un animale molto docile che non morde mai. Questo cambia comunque da esemplare ad esemplare. Si trover\u00e0 dunque un cincill\u00e0 che si fa coccolare e prendere in braccio senza alcun problema ma anche un esemplare che non ama essere toccato e maneggiato. Per questo \u00e8 importante assecondare le sue preferenze, facendo a meno di costringerlo a determinati contatti quali carezze o a prenderlo in mano qualora questo gli desse fastidio, ogni cincill\u00e0 ha un suo determinato modo di interagire con il suo padrone (persona che questo animale sa riconoscere) e il suo proprio carattere che deve essere rispettato.\nAlimentazione.\nL'alimentazione \u00e8 una cosa su cui fare molta attenzione nel caso del Cincill\u00e0 perch\u00e9 \u00e8 molto delicato da questo punto di vista. Generalmente \u00e8 costituita da fieno secco (\u00e8 importante che non sia mai vecchio in modo da scongiurare la presenza di muffe) e mangime apposito, con aggiunta di mele, prezzemolo, broccoli, asparagi (in quantit\u00e0 massima giornaliera di 50 gr.), carciofi, catalogna, radicchio, finocchio, ananas (in piccole quantit\u00e0 sporadicamente) e frutti di bosco. Da evitarsi sono invece alimenti grassi, fritti, cereali, farinacei e le verdure troppo acquose come la lattuga. Come leccornie si possono dare uvetta e frutta secca ma entrambe un massimo di 1-2 volte settimanali e in quantit\u00e0 ridottissime a causa dell'alto contenuto zuccherino dell'uvetta e dell'alto contenuto di grassi nella frutta secca (da evitare la buccia delle mandorle). Ci\u00f2 che non deve mai mancare a disposizione del Cincill\u00e0 \u00e8 il fieno e, cosa molto importante, l'acqua, che va cambiata una volta al giorno. Tutto comunque dipende da come \u00e8 stato abituato da piccolo, \u00e8 importante infatti fare molta attenzione ai cambiamenti di dieta perch\u00e9 l'animale potrebbe risentirne. Nel caso si dovesse introdurre un alimento diverso nella sua dieta, come taluni cibi freschi, bisogna avere l'accortezza di procedere molto gradualmente al fine di non scombussolare il fragile equilibrio dell'apparato digerente.\nAlloggio.\nIl cincill\u00e0 ha bisogno di gabbie ampie e spaziose, sviluppate preferibilmente verso l'alto, come le voliere, e di fare molto movimento. Solitamente le misure consigliate per la gabbia sono 150\u00a0cm in altezza, 200 in lunghezza e 100 in profondit\u00e0 (misure pensate per una coppia di esemplari dello stesso sesso. Essendo animali gregari non devono mai rimanere soli ma, allo stesso tempo, \u00e8 consigliabile ampliare le dimensioni della gabbia prima di adottare un terzo cincill\u00e0). Questo animale ama i posti alti per cui \u00e8 preferibile mettergli una casetta o comunque un posto riparato nei piani pi\u00f9 alti della gabbia. All'interno della gabbia possono essere messi giochi quali la ruota (molto consigliata per il movimento purch\u00e9 sia di almeno 30cm di diametro e senza perno centrale, per permettergli di saltare liberamente), tubi e scale varie e qualche legnetto da rosicchiare. Necessita di uscire dalla gabbia almeno 2 ore al giorno in un luogo sicuro e sotto il nostro sguardo vigile (ama sgranocchiare tutto quello che trova: cavi, fogli, mobili, tappeti, muri ecc).\nPulizia.\n\u00c8 necessario cambiare il fondo della gabbia di truciolato (apposito per il cincill\u00e0 che non contiene alcuna polvere o profumo) e disinfettarla almeno una volta alla settimana ed \u00e8 bene ripulire la gabbia dagli escrementi ogni giorno. Il Cincill\u00e0 \u00e8 solito a urinare solo in determinati punti della lettiera, qualora questo non accadesse sempre, sarebbe il caso di lavare e disinfettare la superficie interessata; facendo cos\u00ec l'animale perder\u00e0 quest'abitudine.\nIgiene.\nIl Cincill\u00e0 \u00e8 un animale molto pulito e inodore che non necessita di alcuna pulizia da parte dell'allevatore, soprattutto \u00e8 vietatissimo fargli il bagno perch\u00e9 il cincill\u00e0 da bagnato potrebbe raffreddarsi o sviluppare delle muffe nel pelo bagnato. Necessita per\u00f2 ogni giorno di fare il cosiddetto \"bagno di sabbia\" (come i Gerbilli) che consiste nel rotolarsi in una sabbia apposita per lui, molto sottile che separa il pelo rendendolo pi\u00f9 bello e pulito, eliminando il sebo in eccesso.\nSalute.\nQuesto roditore \u00e8 di per s\u00e9 un animale abbastanza resistente. Necessita comunque di una visita veterinaria almeno una volta l'anno. Per salvaguardare la sua salute bisogna stare attenti ad alcuni fattori come l'alimentazione e la temperatura (che dopo i 26\u00a0\u00b0C potrebbe essere fatale causando un colpo di calore). \u00c8 importante dunque mantenere la gabbia in un posto fresco e asciutto e mettere in atto dei rimedi contro il caldo come ripiani refrigerati e bottiglie ghiacciate che rinfrescano l'ambiente. Altri accorgimenti per assicurarsi la sua salute sono fargli fare regolarmente il bagno di sabbia, liberarlo spesso e dargli a disposizione nella gabbia una pietra apposita che gli permette di consumare i denti in continua crescita.\nMutazioni.\nI principali colori del mantello sono il classico, ossia il grigio, il Black Velvet (nero con pancia grigio bianca) e il Wilson White (bianco con occhi scuri). \nAltre mutazioni conosciute sono: \nSpecie.\nI Chinchilla lanigera si distinguono in due sottospecie domestiche:\nDistribuzione.\nGli areali delle due specie di questo genere occupano un'area che ricade nel territorio di quattro stati sudamericani: Per\u00f9, Bolivia, Cile e Argentina. "}
{"id": "828285", "revid": "37401", "url": "https://it.wikipedia.org/wiki?curid=828285", "title": "Complemento di esclusione", "text": ""}
{"id": "828295", "revid": "155634", "url": "https://it.wikipedia.org/wiki?curid=828295", "title": "Arco di Druso", "text": "L'arco di Druso \u00e8 un fornice dell'acquedotto antoniniano, situato proprio all'inizio dell'Appia antica, di fronte alla Porta San Sebastiano, a Roma.\nDescrizione.\nIn quanto parte dell'acquedotto \"acqua Antoniniana\", l'arco di Druso non \u00e8 propriamente un arco di trionfo, sebbene per secoli sia stato creduto tale, ed erroneamente identificato con un arco che secondo alcune fonti sarebbe stato eretto sull'Appia antica in onore di Druso maggiore nel 9 a.C. In realt\u00e0 quel che \u00e8 conosciuto come arco di Druso \u00e8 di molto posteriore, risalente al III secolo, al tempo cio\u00e8 in cui fu costruito l'acquedotto.\nPer la sua collocazione all'ingresso della regina viarum l'arco fu poi successivamente abbellito e decorato; quel che rimane oggi sono due colonne poste su alto plinto che inquadrano la facciata rivolta verso l'esterno della citt\u00e0, e parte del timpano triangolare. Agli inizi del V secolo, sotto l'imperatore Onorio, l'arco fu unito a Porta San Sebastiano, a scopo difensivo, per mezzo di due muraglioni di cui non \u00e8 rimasto nulla."}
{"id": "828297", "revid": "126781", "url": "https://it.wikipedia.org/wiki?curid=828297", "title": "Monte L\u00e9sima", "text": ""}
{"id": "828301", "revid": "126781", "url": "https://it.wikipedia.org/wiki?curid=828301", "title": "Lesima", "text": ""}
{"id": "828307", "revid": "1564499", "url": "https://it.wikipedia.org/wiki?curid=828307", "title": "NGC 6538", "text": "NGC 6538 \u00e8 una galassia a spirale, che appare come un piccolo batuffolo per luminosit\u00e0, non avendo un centro cospicuo; si nota anche la forma non rotondeggiante ma leggermente allungata da NE verso SW.\nCirca 16\" verso Est vi \u00e8 una stellina non proprio \"di campo\", ma che potrebbe indurre a credere di aver individuato una supernova e invece appartiene alla nostra Via Lattea col nome di GSC 4440:705, di magnitudine 13,8.\nTrovandosi in una plaga della costellazione con poche stelle significative, lo star hopping per giungere alla galassia si pu\u00f2 fare partendo dalla stella SAO 8958, di magnitudine 7,99 e tipo spettrale K2 alle coordinate e ; da qui procedendo verso Nord si incontra dopo 10' la SAO 8956, di magnitudine 8,97 e tipo spettrale K0; dopo altri 8' sempre in direzione Nord o meglio NNE vi \u00e8 l'agognata galassia."}
{"id": "828308", "revid": "126781", "url": "https://it.wikipedia.org/wiki?curid=828308", "title": "L\u00e9sima", "text": ""}
{"id": "828309", "revid": "31886", "url": "https://it.wikipedia.org/wiki?curid=828309", "title": "UGC 11062", "text": ""}
{"id": "828311", "revid": "31886", "url": "https://it.wikipedia.org/wiki?curid=828311", "title": "MCG +12-17-12", "text": ""}
{"id": "828312", "revid": "31886", "url": "https://it.wikipedia.org/wiki?curid=828312", "title": "PGC 61072", "text": ""}
{"id": "828313", "revid": "287204", "url": "https://it.wikipedia.org/wiki?curid=828313", "title": "Oreste Mosca", "text": "Biografia.\nNacque in una famiglia di artigiani ceramisti trasformatisi in imprenditori. Esord\u00ec nel giornalismo nel 1908 a sedici anni pubblicando articoli su periodici locali come \"Il Piccolo\", \"L'Ora\" e \"L'Epoca\". In giovent\u00f9 espresse posizioni vicine alle correnti rivoluzionarie e socialiste, infatti nel 1911 si schier\u00f2 contro la guerra libica.\nLaureato in giurisprudenza e in lettere, allo scoppio della prima guerra mondiale fu ufficiale di fanteria e, dopo essere stato gravemente ferito, accett\u00f2 di essere imbarcato come regio commissario sulle navi della marina mercantile. Trascorse gli anni della guerra viaggiando per i mari di tutto il mondo, acquisendo una approfondita conoscenza di popoli e paesi.\nSin dal primo dopoguerra si qualific\u00f2 con la sua particolare specializzazione, quella economico-finanziaria, che lo mise in contatto con molti degli esponenti di maggior rilievo del mondo finanziario italiano e non.\nDopo la guerra, Mosca venne assunto nel 1919 come redattore economico dal quotidiano \"Il Mezzogiorno\" di Napoli, dove cre\u00f2, per la prima volta in un quotidiano italiano, la pagina di vita economica e finanziaria (per lo stesso quotidiano fu poi inviato speciale). Nella sua ultracinquantennale carriera Mosca \u00e8 stato di volta in volta collaboratore, redattore, capo-redattore, vice-direttore o direttore di vari giornali e riviste tra cui: \"Il Popolo d'Italia\", \"Mezzogiorno\", \"Il Mattino\" (tra 1924 e 1925), \"Il Popolo di Roma\" (dal 1926 al 1939), \"Costruire\" (collaboratore e poi direttore), \"Il Pungolo\" di Napoli, \"La Nazione\" e \"il Resto del Carlino\". \nLicenziato dal \"Popolo di Roma\", dove aveva raggiunto la carica di redattore capo, nel 1940 trov\u00f2 lavoro all'EIAR come redattore al giornale radio; nel 1942 pass\u00f2 alla Direzione generale della stampa, presso il Ministero della cultura popolare.\nNella Roma liberata dagli anglo-americani, fu tra i fondatori del nuovo quotidiano \"Il Tempo\" (giugno 1944). Rimase al giornale romano fino al 1948, raggiungendo la carica di vicedirettore, poi pass\u00f2 \nal quotidiano economico \"Il Globo\" (di cui fu direttore dal 1948 al 1951). Dopo essere tornato al \"Tempo\" (1951-1955), dal 1956 al 1959 fu direttore del \"Corriere Mercantile\" di Genova.\nLa sua biblioteca, provvista di oltre 15.000 volumi, \u00e8 stata donata alla biblioteca comunale di Follonica."}
{"id": "828319", "revid": "126781", "url": "https://it.wikipedia.org/wiki?curid=828319", "title": "Monte lesima", "text": ""}
{"id": "828339", "revid": "68569", "url": "https://it.wikipedia.org/wiki?curid=828339", "title": "Michael Wohlgemuth", "text": ""}
{"id": "828342", "revid": "224230", "url": "https://it.wikipedia.org/wiki?curid=828342", "title": "Ritorno di Giuditta a Betulia", "text": "Il Ritorno di Giuditta a Betulia \u00e8 un dipinto a tempera su tavola (31x25 cm) di Sandro Botticelli, databile al 1472 e conservato nella Galleria degli Uffizi a Firenze. \u00c8 lo scomparto destro di un dittico con la \"Scoperta del cadavere di Oloferne\".\nStoria.\nIl dittico, datato in genere al 1472, \u00e8 ricordato da Raffaello Borghini nel \"Riposo\" del 1584 come donato da Rodolfo Sirigatti a Bianca Cappello, che lo teneva nel suo \"scrittoio\" entro una cornice dorata e intagliata, poi perduta. Con la morte di quest'ultima pass\u00f2 nelle collezioni del figlio don Antonio de' Medici, che lo conservava nel suo Casino di San Marco in via Larga. Nel 1633 fin\u00ec nelle collezioni granducali dei futuri Uffizi.\nLe consonanze con le opere di Antonio del Pollaiolo fanno in genere optare gli studiosi per una datazione verso il 1470 e solo Bettini ne anticipa la realizzazione al 1467-1468, cogliendovi un'influenza di Mantegna che negli anni immediatamente precedenti fu a Firenze.\nDella \"Giuditta\" si conosce una replica su ovale venduta da Stefano Bardini alla New Gallery di New York.\nDescrizione e stile.\nLe due opere sono tra le prime scene narrative pi\u00f9 conosciute di Botticelli al mondo e mostrano una notevole abilit\u00e0 nel descrivere gli avvenimenti con il ricorso sicuro ad elementi essenziali. Giuditta, eroina biblica, per proteggere la propria citt\u00e0 di Betulia minacciata dal generale assiro Oloferne, finse di voler collaborare con il nemico riuscendo a parlare al comandante, che si innamor\u00f2 di lei. La sera lo fece ubriacare e giunta nella sua tenda lo decapit\u00f2 mentre dormiva intorpidito dall'alcol. La prima scena \u00e8 ambientata nella tenda di Oloferne e mostra i suoi dignitari che scoprono con orrore il corpo decapitato nel suo letto; la seconda mostra Giuditta che incede con passo sicuro verso la sua citt\u00e0, seguita dall'ancella che tiene in un cesto coperto da un lenzuolo la testa decapitata del tiranno.\nPur nelle piccole dimensioni le \"Storie di Giuditta\" sono un vero capolavoro per la complessit\u00e0 della composizione, l'attenzione alla resa dei dettagli minuti e l'azzeccata scelta della diversa ambientazione per ciascuna scena.\nNella tavoletta di Giuditta la drammaticit\u00e0 e la violenza che caratterizzano il primo episodio scompaiono totalmente e al posto dell'opprimente tenda ci si ritrova in un liberatorio spazio aperto. Ci\u00f2 \u00e8 sottolineato dai colori pi\u00f9 chiari e dalla composizione pi\u00f9 sgombra, con panneggi che si fanno leggerissimi e si intridono di luce. Le due donne incedono su un poggiolo, voltandosi come per assicurarsi di non essere inseguite dal nemico, e accelerando il passo come se fossero senza peso, soprattutto come si nota nell'ancella. Giuditta tiene in mano la sciabola con cui ha decapitato il nemico e nella mano destra un rametto d'ulivo, simbolo della pacificazione guadagnata. In lontananza viene descritta la campagna piena di armenti.\nL'atmosfera quasi idilliaca deriva dal linguaggio di Filippo Lippi, primo maestro di Sandro, anche se il vibrante panneggio delle vesti suggerisce un senso di irrequietezza estraneo a Filippo, cos\u00ec come la malinconica espressione sul volto di Giuditta. Le vesti setose che si increspano col movimento divennero uno dei temi pi\u00f9 cari all'arte fiorentina, le cui origini si possono rintracciare nel \"San Giorgio e la principessa\" (1416-1417) di Donatello e, in pittura, nel \"Tondo Bartolini\" (1465-1470) di Filippo Lippi."}
{"id": "828349", "revid": "120576036", "url": "https://it.wikipedia.org/wiki?curid=828349", "title": "Giuseppe Riva (presbitero)", "text": "Attivit\u00e0 letteraria.\nCome si legge nella breve biografia all'inizio del \"Manuale di Filotea\", egli divenne il predicatore pi\u00f9 illustre di Milano e provincia dal 1830 al 1848. Aveva una buona memoria che gli consentiva di ricordare i racconti della Sacra Scrittura, dell'Agiografia e della Storia Ecclesiastica, che egli prediligeva. Conosceva bene la Liturgia e la insegnava a molti sacerdoti. Fu favorevole alle vocazioni religiose, al Sacerdozio e alle Missioni. Era molto devoto dell'Immacolata e la onor\u00f2 con la pubblicazione di numerose opere e novene.\n\"Manuale di Filotea\".\nL'opera per la quale il Riva \u00e8 ancor oggi ricordato \u00e8 il \"Manuale di Filotea\", una raccolta di preghiere, istruzioni, cantici popolari, meditazioni, novene, per il culto di Dio, della Vergine Maria e dei santi.\nL'autore s'era proposto di favorire con tale opera la piet\u00e0 e la devozioni dei fedeli, soprattutto nel compendiare le principali devozioni della tradizione cattolica in un unico pratico volume.\nAlla data della sua morte erano gi\u00e0 state stampate ventidue edizioni. L'edizione del 1901 influenz\u00f2 profondamente la spiritualit\u00e0 della mistica e santa Gemma Galgani, con particolare riguardo al culto dell'angelo custode. L'ultima edizione, pubblicata nel 1952, sub\u00ec una notevole rielaborazione da parte del sacerdote padovano Gilberto Dal Sasso."}
{"id": "828350", "revid": "1494169", "url": "https://it.wikipedia.org/wiki?curid=828350", "title": "Scala di Rosiwal", "text": "La scala di Rosiwal (sviluppata nel 1896 dall'austriaco August Rosiwal) \u00e8 un'evoluzione della scala di Mohs che viene utilizzata per identificare la durezza di un minerale.\nIn questa scala viene attribuito il valore di 1000 alla durezza del corindone e la durezza degli altri minerali viene determinata con prove di laboratorio che misurano la loro resistenza all'abrasione.\nLa seguente tabella fornisce la durezza misurata nella scala di Rosiwal dei minerali di riferimento della scala di Mohs.\nN.B.: da questa tabella emerge chiaramente che i rapporti tra il grado precedente e quello successivo della scala di Mohs non sono costanti."}
{"id": "828352", "revid": "116916967", "url": "https://it.wikipedia.org/wiki?curid=828352", "title": "Rocar De Simon E412", "text": "Il Rocar De Simon E412 \u00e8 un modello di filobus urbano, realizzato in Romania negli anni '90.\nGeneralit\u00e0.\nTale modello \u00e8 frutto del sodalizio tra l'azienda rumena Rocar di Bucarest e l'italiana De Simon di Osoppo, in provincia di Udine.\nCaratteristiche.\nL'aspetto \u00e8 quello di una vettura italiana, modello Inbus, del quale gruppo la \"De Simon\" faceva parte.\n\u00c8 un filobus urbano lungo 12 metri, con guida a sinistra, tre porte rototraslanti, ampi finestrini, un grande parabrezza rettangolare sovrastato da un ampio display luminoso, indicante numero di linea e percorso.\nDiffusione.\nIl \"Rocar De Simon E412\" \u00e8 presente solo in Romania, nelle citt\u00e0 di Bucarest, Costanza e Cluj-Napoca.\nBucarest.\nLa RATB possiede due esemplari di tale modello, matricole aziendali 7454 e 7459, prevalentemente instradati sulla linea 86.\nCostanza.\nNella flotta della RATC rientrano quindici filoveicoli di Rocar De Simon E412 tipo LS, matricole 625-639, presenti sulle due linee filoviarie 48 e 48 barrato.\nCluj-Napoca.\nDue esemplari, matricole 135 e 136, esercitano specialmente le linee 4 e 7.\nVersioni.\nAlcune citt\u00e0 della Romania, come Bra\u0219ov, Cluj-Napoca, Oradea e soprattutto Bucarest, dispongono della versione autobus di tale modello, il Rocar De Simon U412."}
{"id": "828353", "revid": "1305772", "url": "https://it.wikipedia.org/wiki?curid=828353", "title": "Stanislao Fadda", "text": "Biografia.\nL'ingegner Stanislao Fadda fu uno dei pi\u00f9 prolifici autori italiani di testi e di informazione sui pi\u00f9 disparati argomenti di tecnica ferroviaria.\nPresto, dopo gli studi a Torino ebbe modo di partecipare attivamente alla costruzione della importante ferrovia Torino-Savona. Nel 1873 entr\u00f2 a far parte del personale della Societ\u00e0 per le Ferrovie dell'Alta Italia e nel 1880 era gi\u00e0 Capo Ufficio d'arte del Servizio materiale rotabile di Torino, dove tra l'altro, nel 1883 nacque il progetto di una eccellente locomotiva a vapore, la 1181 \"Vittorio Emanuele\".\nLe sue doti lo portarono ad essere nominato gi\u00e0 nel 1885 Direttore delle Officine di Pietrarsa.\nNel 1902 era gi\u00e0 Capo Servizio Materiale della Rete Mediterranea e nel 1905, l'anno della nazionalizzazione delle ferrovie, assumeva l'incarico di Direttore delle Ferrovie Reali Sarde.\nScrisse innumerevoli opere d'arte ferroviaria e nel 1883 fu insignito del prestigioso premio Telford della \"Institution of Civil Engineers\" di Londra. \nLa sua opera massima fu \"Costruzione delle strade ferrate e delle tramvie\", edita dalla UTET tra il 1887 e il 1912, un'opera monumentale di 8000 pagine, con 900 tavole e 10.000 figure, da lui diretta e scritta insieme ad altri autori, in cui venivano descritti minuziosamente i pi\u00f9 disparati dispositivi, apparati, veicoli ed oggetti attinenti alla tecnica delle ferrovie.\nSi spense nel 1912."}
{"id": "828356", "revid": "773636", "url": "https://it.wikipedia.org/wiki?curid=828356", "title": "Chiesa di San Donnino (Pisa)", "text": "La chiesa di San Donnino di Pisa si trova in via Quarantola.\nStoria e descrizione.\nFu edificata nella sede attuale nel 1303 dopo aver avuto dal 1242 varie collocazioni. Gi\u00e0 annessa a un monastero benedettino, nel 1575 fu concessa dal cardinale Ferdinando de' Medici ai Cappuccini, che hanno definitivamente chiuso il convento nel 2012.\nGravemente danneggiata da un bombardamento il 25 dicembre del 1943 nella seconda guerra mondiale, \u00e8 stata ricostruita nel 1946-1950.\nAll'interno conserva un trecentesco affresco con la \"Madonna col Bambino\", e, nell'ex-coro dei frati, un dipinto su tela di Giovanni Bilivert (1636) con l'\"Impressione delle stimmate a san Francesco\", gi\u00e0 pala dell'altar maggiore delle distrutta chiesa originaria.\nPrima delle devastazioni causate dall'ultima guerra, nel chiostro si trovava la tomba dell'architetto pisano Alessandro Gherardesca. Nella chiesa ricostruita resta solo la lapide sepolcrale di una Maria Lorenzina Zaira, penultimogenita di Alessandro."}
{"id": "828361", "revid": "767487", "url": "https://it.wikipedia.org/wiki?curid=828361", "title": "Linfocitosi", "text": "La linfocitosi \u00e8 un aumento del numero dei linfociti nel sangue.\nConvenzionalmente si parla di linfocitosi quando il numero di linfociti supera i 4.000 per microlitro, sebbene il numero pu\u00f2 di gran lunga aumentare nei bambini e nei neonati.\n\u00c8 comunemente indicativa di infezioni virali, (come ad esempio la mononucleosi infettiva), ma spesso pu\u00f2 essere osservata anche in casi di infezioni batteriche intracellulari, come nel caso della tubercolosi.\nInoltre, la leucemia linfoide cronica pu\u00f2 causare una massiccia linfocitosi, cos\u00ec come gli altri tipi di leucemie.\nLa linfocitosi, se preceduta da leucopenia, pu\u00f2 essere osservata nella fase itterica dell'epatite virale."}
{"id": "828362", "revid": "125918308", "url": "https://it.wikipedia.org/wiki?curid=828362", "title": "Rai Radio", "text": "Rai Radio, \u00e8 la direzione che si occupa della realizzazione dei programmi radiofonici della Rai nonch\u00e9 della pianificazione generale della divisione radiofonica.\nIl termine \u00e8 utilizzato in modo pi\u00f9 generico per indicare il bouquet di canali radiofonici Rai prodotti nella sede del CPR di Via Asiago, 10 a Roma.\nStoria.\nIl 6 ottobre 1924 nasce in Italia la radio con la prima trasmissione annunciata da Ines Viviani Donarelli.\nA gennaio 1925 nasce il RadiOrario, settimanale ufficiale dell'URI, con la finalit\u00e0 di pubblicizzare la radio e far conoscere meglio i gusti e le opinioni di un pubblico ancora da formare. Dopo Roma le trasmissioni radiofoniche vengono diffuse anche da Milano, Napoli, Bolzano e dal 1929 da Torino.\nNel gennaio 1928 l'URI cambia nome in EIAR ossia Ente Italiano per le Audizioni Radiofoniche ma presto le difficolt\u00e0 belliche la travolgono.\nNel 1943 accanto alle strutture radiofoniche che seguono il regime al Nord, nasce il servizio radiofonico dell'Italia liberata: Radio Bari, Radio Napoli, Radio Roma e la neonata Rai nata dopo la liberazione di Roma.\nNel 1949 la Rai - Radio Audizioni Italiane, societ\u00e0 a capitale privato controllato dalla SIP (Societ\u00e0 Idroelettrica Piemonte) ricostruisce, in 4 anni, il totale dei trasmettitori distrutti o danneggiati dalla guerra.\nNel 1950 nascono ufficialmente i tre programmi nazionali.\nIl 3 gennaio 1954 ha inizio il servizio regolare di trasmissioni televisive.\nNel 1962 la presidenza del Consiglio dei Ministri affida alla Rai la realizzazione dei notiziari e servizi informativi per l'estero. Nel 2012 la Direzione Rai International, erede, viene soppressa; contestualmente cessano le trasmissioni in Onda Corta.\nIl 7 gennaio 1969 inizia il radioprogramma \"Chiamate Roma 3131\", tre ore di trasmissione quotidiana in diretta telefonica con gli ascoltatori.\nNel 1975 la riforma della Rai sancisce il pluralismo dell'emittenza radiotelevisiva mettendo fine al centralismo dell'azienda aprendo la strada ad una profonda ristrutturazione. Nascono le tre reti radiofoniche Rai Radio 1, Rai Radio 2, Rai Radio 3 con le rispettive testate giornalistiche GR1, GR2, GR3. Le tre testate nel tempo sono state ridotte a una, GR, che costituisce oggi uno dei costi principali della Radiofonia, anche per la consistenza dell'organico giornalistico, che le consente di essere la maggior realt\u00e0 giornalistica radiofonica italiana; anche per l'enorme consistenza della Produzione web.\nNel 1982 la Rai lancia Rai Stereo Uno, Rai Stereo Due e Rai StereoNotte. Successivamente tali reti saranno soppresse con il riaccorpamento in Radio 1, 2 e 3, voluto per limitare comunque a tre il numero di canali radiofonici trasmessi nell'etere dalla RAI. Unica vestigia di tale differenziazione \u00e8 il canale Radio1 AM che ha qualche differenza rispetto a Radio1 FM.\nNel 1988 e nel 1994 la Rai ottiene il rinnovo della Convenzione Stato-Rai per l\u2019esclusiva del servizio pubblico di diffusione radiofonica e televisiva sull'intero territorio nazionale italiano. Continuano le trasmissioni di Radio1, Radio2 e Radio3 e nascono 22 programmi regionali e 3 locali, i programmi del Notturno Italiano, Isoradio e una serie di programmi diffusi all'estero o prodotti per l'estero. La Filodiffusione continua le sue trasmissioni.\nIl 19 febbraio 1996 il Giornale Radio va su Internet quale prima testata giornalistica in Rete con il server aziendale.\nIl 19 aprile 2000 viene messo in rete il sito Internet di tutta Rai Radio e ogni canale e testata ha un proprio spazio sul web. Nel 2003 hanno un sito web anche CCISS, Isoradio e Filodiffusione.\nNel 2007 e nel 2009 avviene un completo restyling di tutta Rai Radio curando sempre pi\u00f9 la presenza sul web tramite portali e siti dedicati ai programmi,\nNel 2011 parte l\u2019applicazione su iPhone che permette di ascoltare in diretta e riascoltare in podcast tutta la programmazione di Rai Radio.\nIl 23 luglio 2015 il direttore generale della Rai, Luigi Gubitosi, annuncia tre nuove reti radiofoniche, Rai Radio 6 Teca, Radio 7 Live e Rai Radio 8 Opera e il cambio di nome di altre due reti: Rai Radio FD4 diventa Rai Radio 4 Light e Rai Radio FD5 cambia nome Rai Radio 5 Classica; inoltre, vengono rese disponibili sul DAB+, sul satellite e sul sito web Rai.\nL\u2019anno 2016 segna l\u2019inizio di una nuova e decisa spinta \u201cdigitale\u201d sia dal punto di vista editoriale, sia da quello produttivo. Arrivano nuovi canali tematici, vengono ristrutturati e ammodernati gli studi radiofonici e le sale di via Asiago 10 e del centro di produzione di Saxa Rubra: regie video, ledwall e apparati tecnologici all\u2019avanguardia danno vita alle nuove dirette \u201cradiotelevisive\u201d sul web. Il Centro di Produzione Radio diventa sempre pi\u00f9 TV; in coerenza con la storica presenza in Via Asiago, nell'ex Casa del Soldato, dello Studio Prove Colore TV; che negli anni '90 fu smantellato per realizzare altri studi Radiofonici.\nIl 12 giugno 2017 viene inaugurato Rai Radio Kids, dedicato ai bambini dai 2 ai 10 anni, senza pubblicit\u00e0 e vengono rinominate Rai Radio 4 Light in Rai Radio Tutta Italiana, Rai Radio 5 Classica in Rai Radio Classica, Rai Radio 6 Teca in Rai Radio Techete' e Rai Radio 7 Live in Rai Radio Live. Il 19 dicembre nasce RaiPlay Radio, la nuova piattaforma internet per ascoltare tramite web e app dedicata i canali di Rai Radio.\nIl 14 giugno 2018 nasce Rai Radio 1 Sport, spin-off di Rai Radio 1 con un palinsesto tutto sportivo, mentre il 21 giugno successivo nasce Rai Radio 2 Indie, canale dedicato alla musica rock e alternative, pop italiana e agli eventi live in esclusiva. I canali radiofonici della radiotelevisione pubblica italiana diventano quindi 12.\nIl 1\u00ba gennaio 2020 Rai Radio Classica cambia nome in Rai Radio 3 Classica. Dal 28 settembre Rai Radio 2 debutta in versione \"visual\", ovvero in diretta video per 18 ore al giorno su RaiPlay (l'esordio era inizialmente previsto per il 14 dello stesso mese).\nCanali.\nCanali radio in onde medie.\nSegue la lista dei trasmettitori radiofonici della Radio OM Unica attualmente attivi (barrati i non attivi):\nStudi e centri di produzione radiofonica.\nIntorno al 1990, Rai Radio disponeva di studi radiofonici e auditorium anche presso le sedi regionali; complessivamente, inclusi anche gli studi minimi, si arriv\u00f2 a circa 150 nuclei. Era inclusa anche la produzione radiofonica autonoma, molto rilevante per la presenza dei canali IV e V della filodiffusione che avevano una produzione indipendente dal resto dei canali. Con un processo lento e graduale, la capacit\u00e0 produttiva radiofonica \u00e8 stata ridotta e oggi avviene principalmente a:\nLa filodiffusione.\nIl servizio di filodiffusione della Rai fu inaugurato il 1\u00ba dicembre 1958, le trasmissioni con palinsesto iniziarono il 3 gennaio 1959 (su tre canali) quando la copertura radiofonica via etere non era capillare e la qualit\u00e0 del suono in modulazione di ampiezza (AM) spesso lasciava a desiderare poich\u00e9 la larghezza di banda AM \u00e8 di 4,5\u00a0kHz. La Filodiffusione, al contrario, permetteva di ricevere i programmi con una qualit\u00e0 del suono maggiore, perch\u00e9 la larghezza di banda \u00e8 15\u00a0kHz come in FM. La trasmissione via cavo garantisce un suono limpido (allora irraggiungibile) e una diffusione su tutto il territorio nazionale. Dopo l'introduzione della modulazione di frequenza e con l'avvento delle radio private la filodiffusione fu relegata sempre di pi\u00f9 nella nicchia degli appassionati di musica classica e degli ascoltatori di \"fascia alta\". Il servizio di filodiffusione, poich\u00e9 viene effettuato nella gamma delle onde lunghe fra i 150 e i 350\u00a0kHz circa, non \u00e8 compatibile con l'ADSL. Dal 1997 la filodiffusione inizia a trasmettere in DAB mentre dal 1999 \u00e8 possibile ascoltarla via internet (mediante lo streaming Real Audio e MP3 a 96\u00a0kbps, in seguito portato a 128\u00a0kbit/s in AAC e MP3). La copertura nazionale ad alta qualit\u00e0 avviene per\u00f2 solo con la trasmissione via satellite e sul Mux 2 del digitale terrestre (con una trasmissione stereo con codifica MPEG-2 a 192\u00a0kbps). Va osservato che il segnale analogico trasmesso via Filodiffusione con larghezza di banda di non \u00e8 soggetto a compressione digitale e quindi, se la catena fonica gestita da TIm e Rai \u00e8 correttamente tarata e gli apparati di rete sono nelle condizioni ottimali, la qualit\u00e0 \u00e8 intrinsecamente superiore a quella dei canali digitali che sono soggetti a compressione digitale.\nNel giugno 2003 viene aperto il sito www.filodiffusione.rai.it (non pi\u00f9 disponibile; ad esso oggi corrisponde raiplayradio.it) che diventa un importante canale comunicativo nei confronti degli ascoltatori perch\u00e9 permette di affiancare alle trasmissioni del materiale informativo. Contestualmente sulla pagina 539 del Televideo viene pubblicato il palinsesto di Rai Radio Classica.\nLa Filodiffusione Rai includeva sei canali (FD 1-6), tre dei quali dedicati alla diffusione di Radio 1, 2 e 3 (FD 1-3), uno a Rai Radio Tutta Italiana (FD 4), e due a Rai Radio 3 Classica (FD 5 e 6, quest'ultimo utilizzato per la trasmissione del segnale in stereofonia). Le frequenze di trasmissione via cavo telefonico sono le seguenti: (FD 1), (FD 2), (FD 3), (FD 4), (FD 5), (FD 6).\nI programmi sono diffusi anche via web, satellite, e su altri canali; i canali della Filodiffusione sono invece esclusivamente i sei inviati sul doppino telefonico. Per riceverli \u00e8 necessario un Filodiffusore, ma ormai \u00e8 possibile reperirli solo sul mercato dell'usato poich\u00e9 nessuno ne fabbrica pi\u00f9 di nuovi.\nLe trasmissioni di Rai Radio 1 in filodiffusione sono quelle di Rai Radio 1 AM, sulle quali fino al 31 dicembre 2011, data in cui la trasmissione cess\u00f2 di esistere, si poteva ascoltare il \"Notturno italiano\". Ad oggi, l'unica differenza tra Rai Radio 1 FM e Rai Radio 1 AM \u00e8 solamente il radioracconto, ovvero un racconto delle fiction che vanno in onda nello stesso istante su Rai 1.\nDal 2006 circa viene ridisegnato integralmente il palinsesto di FD 4 (fino all'11 giugno 2017 Rai Radio 4 Light e gi\u00e0 \"IV canale\" o \"FD Leggera\"), riorganizzato in fasce orarie sulla base di precisi sondaggi effettuati tramite il sito web della Filodiffusione. Fino all'11 giugno 2017, accanto alla canzone italiana d'autore, alla musica pop internazionale e ai grandi successi rock, era possibile ascoltare anche una rubrica serale di 90 minuti riservata interamente alla musica jazz.\nIl canale FD 5 (gi\u00e0 Rai Radio 5 Classica e \"V canale\" o \"FD Auditorium\") si occupa principalmente di trasmettere musica classica, sinfonica, lirica e da camera. Dall'inizio degli anni novanta la programmazione del canale, oltre a ritrasmettere registrazioni tratte dal catalogo discografico internazionale, si \u00e8 arricchita di registrazioni originali tratte dagli archivi. In cinque citt\u00e0 l'ascolto \u00e8 possibile anche via FM sui Canali metropolitani della RAI: Milano (102,2\u00a0MHz), Torino (101,8\u00a0MHz), Roma (100,3\u00a0MHz), Napoli (103,9\u00a0MHz) e Ancona (106,0\u00a0MHz). Fino a settembre 2017, il canale veniva trasmesso in simulcast e in stereofonia su FM da Rai Radio 3, generalmente dalle ore 2:00 di notte e fino alle 6:00 di mattina. Dal 1\u00ba gennaio 2020 il canale ha cambiato nome in Rai Radio 3 Classica. Il servizio di Filodiffusione Telecom \u00e8 praticamente scomparso; resta solo qualche sporadica utenza dove i doppini di rame sono stati lasciati connessi.\nInformazione.\nI radiogiornali e i notiziari sul traffico Onda Verde vanno in onda sui tre canali generalisti e sono curati rispettivamente dal Giornale Radio Rai e da Rai Pubblica Utilit\u00e0; le notizie sul traffico sono trasmesse in modo continuativo su Rai Isoradio. Rai Radio 1 trasmette inoltre i notiziari regionali realizzati dalle redazioni locali della TGR.\nDal 17 novembre 2018 vanno in onda, tutti i giorni, i radiogiornali \u201ctematici\u201d su Rai Radio Kids, Rai Radio Live, Rai Radio Techete\u2019, Rai Radio Tutta Italiana e Rai Radio 3 Classica.\nRiprese audio.\nRai Radio si occupa anche delle riprese audio di particolari eventi musicali, spesso andati in onda anche in tv, come \"Il Rigoletto a Mantova\" e \"La Cenerentola\", e le dirette da importanti teatri lirici italiani."}
{"id": "828375", "revid": "767487", "url": "https://it.wikipedia.org/wiki?curid=828375", "title": "Steve Shelley", "text": "Ha suonato in diversi gruppi del Michigan ed \u00e8 stato tra i fondatori del seminale gruppo punk Crucifucks.\nBiografia.\nDal 1985 ha suonato col gruppo sperimentale Sonic Youth, in cui ha sostituito Bob Bert, fino al 2011, anno dello scioglimento effettivo della band. Nel 1993 ha fondato l'etichetta indipendente Smells Like Records, casa discografica delle The Raincoats (uno dei gruppi preferiti di Kurt Cobain dei Nirvana), con sede a Hoboken, nel New Jersey. Con l'amico musicista Tim Foljahn dei Two Dollar Guitar, ha collaborato con Cat Power suonando la batteria nei suoi tre primi album."}
{"id": "828376", "revid": "125651023", "url": "https://it.wikipedia.org/wiki?curid=828376", "title": "Chiesa di San Frediano (Pisa)", "text": "La chiesa di San Frediano \u00e8 un luogo di culto cattolico di Pisa, situato nell'omonima piazza; dal 1999 \u00e8 la chiesa universitaria della citt\u00e0, affidata alla Compagnia di Ges\u00f9.\nStoria.\nRicordata come esistente gi\u00e0 nel 1061, la chiesa in origine era dedicata anche a san Martino di Tours, ed ebbe annesso un ospedale per l'accoglienza di pellegrini e indigenti. \nDal 1076 al 1561 venne retta dai monaci camaldolesi che edificarono il contiguo monastero. A partire dal loro ingresso fu ricostruita anche la chiesa tra la fine dell'XI secolo e l'inizio del XII secolo, in stile romanico-pisano.\nAi camaldolesi subentrarono i cavalieri di Santo Stefano che la ressero dal 1561 al 1594 e poi, dal 1594, i chierici regolari di San Paolo (o Barnabiti) che vi rimasero fino al 1783. Nel 1589 venne effettuato un importante intervento di ristrutturazione sia esterna (con l'apposizione sulla facciata dello stemma dell'Ordine di Santo Stefano papa e martire), sia interna; anche i Barnabiti apportarono numerose modifiche alla chiesa e al convento e si dedicarono all'educazione della giovent\u00f9 pisana. Nel 1675, in seguito ad un incendio, vennero rifatti la volta della navata centrale e l'abside in forme barocche.\nNel 1784 la chiesa divenne sede di parrocchia, che inglob\u00f2 il territorio di quelle della Madonna dei Galletti e dei Santi Felice e Regolo. Dal 1999 \u00e8 chiesa universitaria, affidata alla Compagnia di Ges\u00f9.\nNel XX secolo la chiesa fu oggetto di due importanti restauri: il primo, nel 1921, comport\u00f2 il riordino della cappelle laterali; il secondo, terminato nel 1964, fu finalizzato al ripristino delle forme romaniche originarie e si concluse con la riconsacrazione da parte dell'arcivescovo di Pisa Ugo Camozzo che ebbe luogo il 9 febbraio dello stesso anno. Nel 2001-2003 vi fu un restauro conservativo interno ed esterno su progetto di Alessandro Baldassari, che nel 2006-2008 cur\u00f2 la realizzazione dell'attuale area presbiterale.\nDescrizione.\nEsternamente la chiesa \u00e8 caratterizzata dalla facciata a salienti, che ha le decorazioni tipiche dell'architettura pisana dell'epoca introdotte da Buscheto sulle fiancate della cattedrale di Pisa (arcate cieche, losanghe, bicromia); l'architrave del portale maggiore, di manifattura romana, \u00e8 costituito da un cornicione del IV secolo opportunamente riadattato, mentre alla sinistra del portale stesso vi \u00e8 un'iscrizione apotropaica dell'VIII secolo circa. In posizione arretrata sorge la torre campanaria, probabilmente del XIII secolo con sopraelevazione successiva.\nL'interno ha una struttura basilicale a tre navate e otto campate e conserva archi a tutto sesto retti da colonne e capitelli marmorei in stile corinzio del periodo romanico (XI-XII secolo). \nLungo le navate minori si aprono otto cappelle laterali. La prima di sinistra, fatta erigere dalla famiglia Pesciolini nel 1607 su progetto di Giovanni Ambrogio Mazenta, dei Barnabiti, ospita un \"Crocifisso\" sagomato e dipinto della met\u00e0 del XII secolo e alcuni dipinti di Ventura Salimbeni con episodi tratti dalla \"Legenda Aurea\", quali l\"Invenzione della Croce\" (tela sulla parete di sinistra) e \"Eraclio che riporta a Gerusalemme la Croce\" (tela sulla parete di destra) e l\"Esaltazione della Croce\" (affresco della volta). La seconda \u00e8 dedicata ai santi martiri Lorenzo e Gaetano, con altare di Giovan Battista Stagi (1652). Nella terza (intitolata alla Madonna di Lourdes, in origine a San Carlo Borromeo) vi sono altre due tele del Salimbeni, l\"Annunciazione\" (a sinistra) e l\"Adorazione dei Pastori\", entrambe del 1607 circa, mentre lungo le pareti della navata di sinistra vi sono due quadri di Ranieri Borghetti, raffiguranti rispettivamente i \"Santi Paolo e Bartolomeo\" e \"San Paolo in gloria\", entrambi della prima met\u00e0 del XVII secolo. \nLa prima cappella di destra accoglie il fonte battesimale di Mario Bertini (1953), in porfido rosso. Segue la \"Cappella del Cuore Immacolato di Maria\" che ospita una statua lignea dipinta policroma della \"Madonna\" databile tra la fine del XVII secolo e gli inizi di quello successivo. La terza cappella, al di sotto del cui altare vi sono le spoglie mortali del beato Bartolomeo Aiutamicristo, \u00e8 dedicata a San Francesco e venne edificata nel 1608 da Gino di Stoldo Lorenzi. Lungo le pareti della navata destra vi sono due dipinti: l\"Adorazione dei Magi\" di Aurelio Lomi (1604) e \"San Carlo Borromeo in preghiera davanti alla Madonna\" di Clemente Bocciardo (tra il 1639 e il 1658).\nI confessionali in pietra lungo le pareti delle due navate sono quattro e degno di particolare nota \u00e8 l'imponente \"monumento funebre di Giovanni Battista Ruschi\" (professore di filosofia, medicina e anatomia a Pisa nel XVII secolo), a met\u00e0 della navata laterale di destra, del 1753.\nIn fondo alle navate minori, ai lati dell'abside, si aprono due ulteriori cappelle: quella di destra \u00e8 dedicata a san Paolo apostolo (con sulla parete destra una tela seicentesca di ambito pisano della \"Madonna col Bambino tra i santi Michele e Agostino\"), mentre quella di sinistra a santa Brigida di Svezia. Quest'ultima ospita sull'altare una pala con \"Santa Brigida tentata dal demonio\" di Alessandro Tiarini (1610 circa); dello stesso autore sono quelli sulle pareti laterali, a sinistra \"Santa Brigida accoglie una novizia\" e a destra \"Miracolo presso la tomba di santa Brigida\" (entrambi del 1607 circa), mentre l'affresco della cupola con \"Dio Padre in gloria tra angeli\" \u00e8 di Rutilio Manetti (1612).\nLa navata maggiore, coperta dalla volta a botte seicentesca, termina con l'abside quadrangolare introdotta da un arco a tutto sesto su lesene corinzie ed illuminata da una finestra a lunetta che si apre nella parete di fondo; l'altare maggiore in marmi policromi venne realizzato nel 1772 su progetto di Giovanni Battista Tempesti ed \u00e8 sormontato da un \"Crocifisso\" ligneo di Giuseppe Giacobbi, del XVII secolo. Alle sue spalle, gli stalli lignei del coro scolpiti nel 1570 da Cosimo Arrighi per la chiesa di Santo Stefano dei Cavalieri e ivi trasferiti nel XIX secolo. Sulla cantoria al di sopra di essi vi \u00e8 l'organo a canne, costruito dalla ditta Agati-Tronci nel 1910 per la comunit\u00e0 ebraica di Livorno e concesso alla Chiesa a met\u00e0 degli anni '50. \n\"Gennai Loriano, organista titolare dagli anni '50 al 1983. Il figlio\" \"Giovanni esord\u00ec nella Messa di Natale del 1982 (vedi Vita Nova del periodo).\"\nAssociazioni.\nPresso i locali della chiesa trovano spazio molte associazioni e movimenti. In San Frediano hanno sede il circolo pisano della FUCI, del Movimento studenti di Azione cattolica (MSAC), il Gruppo universitari di San Frediano (GrUSF) e l'Associazione \"Sante Malatesta Onlus\" che assiste gli studenti universitari stranieri a Pisa, provenienti da Paesi in guerra o afflitti da povert\u00e0, problemi sociali o politici."}
{"id": "828382", "revid": "773636", "url": "https://it.wikipedia.org/wiki?curid=828382", "title": "Chiesa di San Giorgio ai Tedeschi", "text": "La chiesa di San Giorgio ai Tedeschi si trova in via Santa Maria a Pisa.\nStoria e descrizione.\nFu edificata dopo il 1316 in memoria dei soldati tedeschi morti alla battaglia di Montecatini; fu poi chiamata San Giorgio degli Innocenti perch\u00e9 annessa nel 1414 all'ospedale dei Trovatelli; dal 1784 fu annessa agli ospedali Riuniti di Santa Chiara.\nL'impianto \u00e8 ad aula unica in laterizio con tracce di stemmi affrescati sull'esterno. L'interno, ristrutturato a partire dal 1722, conserva un \"Crocifisso\" ligneo trecentesco di artista tedesco e una ricca decorazione in stucchi dorati e dipinti del XVIII secolo. Inoltre la chiesa \u00e8 dotata di un piccolo campanile a vela.\nDal 2009 al 2013 vi \u00e8 stata celebrata la Messa tridentina, a cura del \"Comitato Pisano San Pio V\", appartenente al \"Coordinamento Toscano Benedetto XVI\". Dal gennaio 2014, la celebrazione \u00e8 stata trasferita alla chiesa di Santa Apollonia."}
{"id": "828392", "revid": "767487", "url": "https://it.wikipedia.org/wiki?curid=828392", "title": "I ragazzi della mia vita", "text": "I ragazzi della mia vita (\"Riding in Cars with Boys\") \u00e8 un film biografico americano del 2001 basato sull'omonima autobiografia di Beverly Donofrio, su una donna che ha superato le difficolt\u00e0, inclusa l'essere una madre adolescente, e che in seguito ha conseguito un master. La narrazione del film abbraccia gli anni dal 1961 al 1985. Il film ha come protagonisti Drew Barrymore, Steve Zahn, Brittany Murphy e James Woods. \u00c8 stato l'ultimo film diretto da Penny Marshall. Sebbene il film sia coprodotto da Beverly Donofrio, molti dettagli del film differiscono dal libro.\nTrama.\nNel 1961, l'undicenne Beverly \"Bev\" Donofrio \u00e8 in macchina con suo padre Leonard, al lotto degli alberi di Natale. Quando rivela che vuole un reggiseno per Natale per attirare l'attenzione di un ragazzo che le piace, Leonard le dice che \u00e8 troppo giovane per pensare ai ragazzi e che dovrebbe invece concentrarsi sui libri.\nNel 1965, Bev \u00e8 una quindicenne intelligente ma ingenua. Il suo sogno \u00e8 andare al college a New York e diventare una scrittrice. Insieme alle sue amiche, Fay e Tina, si reca a una festa. Fay incontra il suo ragazzo Bobby, che sta per essere mandato al fronte, in Vietnam, mentre Bev consegna una lettera d'amore a un ragazzo popolare di nome Sky. Quando Sky legge la lettera ad alta voce, Bev fugge in bagno. Viene consolata da Ray, uno sconosciuto, che poi difende l'onore di Bev e lotta con Sky. Bev e Ray, insieme a Fay e Bobby, fuggono dalla festa. I quattro vanno a una vedetta, dove Bobby e Fay fanno sesso. Bev \u00e8 sopraffatta dalla gentilezza di Ray, e anche loro fanno sesso. Leonard, che \u00e8 di turno, li porta alla stazione di polizia, dove Bev afferma che si sono solo baciati.\nBev scopre di essere incinta. Dopo averlo comunicato a Ray, lui propone di sposarla ma Bev inizialmente rifiuta. Placa la rabbia dei suoi genitori scioccati accettando un matrimonio frettoloso. Al ricevimento, tutti evitano Bev, quindi Fay annuncia pubblicamente che anche lei \u00e8 incinta. Fay confida a Bev che suo padre voleva che lei mettesse il bambino in adozione, ma lei e Bobby si sposeranno invece. Le due ragazze alla fine festeggiano il fatto che saranno madri insieme.\nNei mesi successivi, le ragazze si lamentano di aver perso tre cose: la loro infanzia, il ballo di fine anno del liceo e un'istruzione. Bev d\u00e0 alla luce il figlio Jason (che la fa arrabbiare perch\u00e9 voleva una femmina), mentre Fay partorisce la figlia Amelia. Bev continua a perseguire la sua educazione. Quando Jason ha tre anni, lei ha la possibilit\u00e0 di vincere una borsa di studio per il college. Sfortunatamente, l'intervista di Bev va male quando \u00e8 costretta a portare con s\u00e9 Jason. Sebbene l'intervistatore elogi gli scritti di Bev, questi afferma che lei ha troppe distrazioni. Successivamente, Fay rivela che lei e Bobby stanno divorziando, perch\u00e9 lui ha incontrato qualcun\u2019altra mentre era di stanza alle Hawaii. Bev dice a Fay che non \u00e8 sicura di amare Jason, perch\u00e9 la sua nascita le \u00e8 costata cos\u00ec tanto. Quando Jason rischia di annegare nella piscina di Fay, Bev giura di essere pi\u00f9 attenta.\nAl settimo compleanno di Jason, diverse persone del liceo di Bev si presentano alla sua festa: la vecchia amica Tina \u00e8 ora fidanzata e sta andando alla New York University; e Tommy, che aveva una cotta per Bev, si \u00e8 appena laureato a Berkeley. Suggerisce che Bev trasferisca la sua famiglia in California e prosegua la sua istruzione l\u00ec, poich\u00e9 lo stato offre aiuti finanziari. Ray accetta il piano, ma il giorno in cui dovrebbero partire confessa di essere un eroinomane e di aver speso i loro risparmi in droga. Bev lo aiuta a disintossicarsi, ma Ray esce di nascosto per prendere altra droga. Quando dice a Bev che \u00e8 impossibile per lui smettere, lei gli dice che dovrebbe andarsene invece. Ray \u00e8 d'accordo, ma il giovane Jason lo insegue in lacrime, poi dice a Bev che la odia per aver fatto andar via Ray.\nDue anni dopo, Bev desidera ancora la California. Lei e Fay aiutano Lizard (fratello di Ray) a seccare marijuana nel forno di Bev. Jason, ancora amareggiato lo dice al nonno Leonard, che arresta le madri (Lizard era scappato). Il fratello di Fay paga la cauzione, usando i loro risparmi, a condizione che Fay e Amelia si allontanino con lui e interrompano i contatti con Bev. Bev dice duramente al compiaciuto Jason che ha rovinato le loro vite. Afferma che \u00e8 colpa sua se Amelia si \u00e8 trasferita.\nNel 1985, Bev e Jason stanno guidando per vedere Ray. \u00c8 riuscita a laurearsi e ha scritto il suo libro di memorie, ma ha bisogno che Ray firmi una rinuncia, altrimenti il suo libro non verr\u00e0 pubblicato. Durante la guida, Jason dice a Bev che vuole trasferirsi dalla New York University all'Universit\u00e0 dell'Indiana, ma Bev rifiuta, dicendo che egli sta ricevendo l'istruzione che lei non ha mai potuto ricevere. Jason chiama la sua fidanzata Amelia e le comunica la cattiva notizia. Amelia \u00e8 abbattuta ma gli assicura che non \u00e8 arrabbiata. Arrivando alla roulotte di Ray, Bev spiega perch\u00e9 sono l\u00ec. Quando la moglie di Ray, Shirley, chiede 100.000 dollari, Bev urla a Ray e se ne va. Jason la segue e la chiama egoista perch\u00e9 si preoccupa solo del suo libro quando finalmente riesce a rivedere suo padre. La accusa di essere una cattiva madre e lei se ne va.\nRay esce e parla con Jason, affermando che andarsene \u00e8 stata la cosa migliore che avrebbe potuto fare per Jason e crede che sia l'unica ragione per cui Jason \u00e8 cresciuto cos\u00ec bene. Porta di nascosto i documenti firmati a Jason. Jason trova Bev, che insiste sul fatto che fosse una grande madre che ha sacrificato tutto per lui. Jason rivela che si trasferir\u00e0 per stare con Amelia e si scusa con Bev per averle rovinato la vita. Bev si addolcisce e dice a Jason che \u00e8 orgogliosa di lui e pensa a lui come la cosa migliore della sua vita. Gli dice anche che si ritiene responsabile dei suoi vari errori e scelte sbagliate, e che non ha mai avuto intenzione di biasimarlo per loro. Gli d\u00e0 la sua macchina per andare in Indiana.\nBeverly \u00e8 costretta a chiamare Leonard per un passaggio. Si lamenta con lui di come Jason la incolpi per tutto ci\u00f2 che \u00e8 sbagliato nella sua vita. Poi si rende conto che lei stessa ha fatto lo stesso con suo padre. Insieme, cantano una canzone della sua infanzia mentre si allontanano."}
{"id": "828393", "revid": "773636", "url": "https://it.wikipedia.org/wiki?curid=828393", "title": "Chiesa di San Giuseppe (Pisa)", "text": "La chiesa di San Giuseppe di Pisa si trova in via San Giuseppe.\nStoria e descrizione.\nLa chiesa, fondata nel 1530 e consacrata nel 1572, appartenne alle monache Gesuate di Lucca. Fu completamente rifatta fra il 1707 e il 1710 dai fratelli pisani Giuseppe e Francesco Melani, pittori e architetti, che ridisegnarono anche la facciata e la decorazione interna in stucchi dell'elegante aula.\nNella chiesa, a partire dal 1791, ebbe sede la compagnia del Ss. Salvatore, detta \"del Crocione\", che venne istituita da Giordano da Rivalto nel XIV secolo.\nAll'esterno, un finestrone sovrasta il portale in marmo con centina e, ai lati, paraste con capitelli corinzi. Due lapidi sono poste ai lati dell'ingresso: quella di sinistra ricorda la fondazione della compagnia del Crocione, quella di destra i restauri del 1895.\nIl campanile, quadrangolare, \u00e8 in laterizio e risale al 1710. Venne edificato in sostituzione di un preesistente del 1614.\nAll'interno si trovano un organo Agati del XIX secolo e dipinti settecenteschi. Del 1705 \u00e8 il \"Cristo caduto sotto la Croce\" inserito in una nicchia della parete destra: scultura lignea rivestita in stucco bianco, venne realizzata da Giuseppe Giacobbi per la Certosa di Calci, e trasportata nell'attuale collocazione nel 1808.\nLa chiesa, appartenente alla Misericordia di Pisa, \u00e8 stata riaperta al culto dal 2003."}
{"id": "828399", "revid": "6066", "url": "https://it.wikipedia.org/wiki?curid=828399", "title": "Misteri Eleusini", "text": ""}
{"id": "828400", "revid": "599013", "url": "https://it.wikipedia.org/wiki?curid=828400", "title": "Fulvio Fantoni", "text": "Il suo partner abituale fino al 2018 \u00e8 Claudio Nunes. Fantoni-Nunes detti Fantunes erano una delle migliori coppie al mondo. Giocavano un sistema (denominato \"Fly\") che Fantoni definisce \"divertente anche se un po' rischioso\" caratterizzato da aperture a livello di 1 forzanti, 1 senza debole e aperture di 2 a colore non forzanti. Nella sua carriera Fantoni ha vinto 6 titoli mondiali, 3 campionati europei a squadre, 6 Coppe dei Campioni, 26 campionati italiani.\n1994-2010 Team Angelini.\nNel 1994 Fantoni entra a far parte del team Angelini, una delle due squadre, insieme a quella della Lavazza, pi\u00f9 titolata d'Italia. I primi successi arrivano subito: appena entrato vince il Campionato Italiano a squadre e un anno dopo la Coppa Italia. Dal 1998 al 2000 il rapporto di lavoro tra Fantoni e il team Angelini si interrompe per poi riprendere nel 2001.\n2011-2015 Team Zimmermann.\nNel 2011 Fantoni passa al Team Zimmermann, dove giocher\u00e0 per cinque anni. Con questa squadra Fantoni vince diversi campionati francesi. "}
{"id": "828402", "revid": "773636", "url": "https://it.wikipedia.org/wiki?curid=828402", "title": "Chiesa di San Martino (Pisa)", "text": "La chiesa di San Martino di Pisa si trova in piazza San Martino, alla riva sinistra dell'Arno.\nStoria.\nCitata dal 1067 come chiesa di \"San Martino in Guazzolongo\" (dal nome originario del quartiere), fu in origine sede dei canonici agostiniani. Fu totalmente ristrutturata dal 1331 per l'interessamento di Bonifacio Novello della Gherardesca, che volle realizzarne un convento da affidare alle Suore Clarisse (che vi restarono fino al 1786). Del 1395 \u00e8 la cosiddetta \"cappella del Santissimo Sacramento\", allegata alla parete destra della chiesa, che venne edificata grazie alle donazioni di un privato cittadino. Della medesima epoca \u00e8 la parte inferiore della facciata in marmo, mentre la parte superiore risale al 1610.\nDescrizione.\nEsterno.\nLa chiesa ha semplice pianta quadrangolare, con aula unica dotata di transetto e copertura a capriate, ed abside anch'esso a pianta quadrangolare, secondo l'architettura tipica delle chiese degli Ordini mendicanti (come le coeve San Francesco e la Santa Caterina). Al lato destro della navata sono annesse due cappelle, mentre un portico cinquecentesco \u00e8 stato edificato sul lato destro della chiesa, dove sono visibili i resti dell'originario campanile. Il fianco sinistro e il presbiterio sono in laterizio, decorati da lesene e archetti pensili, includenti bacini ceramici policromi di fabbrica pisana del XIV secolo (gli originali sono esposti al Museo Nazionale di San Matteo).\nLa facciata marmorea ha sul portale copia del bassorilievo \"San Martino e il povero\" attribuibile ad Andrea Pisano (XIV secolo; l'originale \u00e8 esposto all'interno).\nInterno.\nL'interno (ristrutturato nel XVII secolo) conserva un \"Crocifisso\" su tavola del pittore pisano Enrico di Tedice (met\u00e0 del XIII secolo); nella cappella del Santissimo Sacramento si trovano affreschi trecenteschi di Giovanni di Nicola e Cecco di Pietro (volta della cappella, in part. \"Redentore e Santi\"). Sulle pareti due storie della Vergine di Antonio Veneziano.\nGli altari, rinnovati all'inizio del XVII secolo, contengono una serie di dipinti di importanti artisti, tra cui Palma il Giovane, Orazio Riminaldi, Jacopo Ligozzi, il Passignano e dei Melani. Dopo i recenti restauri, sotto ad alcune pale d'altare sono stati ritrovati frammenti di affreschi. Alle pareti alcune sculture del Civitali, dei Vacc\u00e0 e monumento funebre del Marchese Francesco Del Testa di Giovanni Antonio Cybei con bel ritratto in marmo del defunto (1780).\nAll'interno si conservano le spoglie della pisana Santa Bona."}
{"id": "828403", "revid": "767487", "url": "https://it.wikipedia.org/wiki?curid=828403", "title": "Angela Cavagna", "text": "Si \u00e8 fatta conoscere dal grande pubblico a cavallo tra gli anni ottanta e anni novanta, con la sua partecipazione a diversi programmi come \"Trisitors\" e \"Striscia la notizia\", nel quale vestiva i succinti panni dell'infermiera sexy venendo apprezzata particolarmente per il suo prosperosissimo seno. In quegli anni incise anche un disco intitolato \"Io vi curo\", pubblicato dall'etichetta Five Record anche fuori dal territorio italiano, ottenendo successo soprattutto in Spagna. Fu ritratta anche sulle copertine di riviste come \"Playboy\" nelle edizioni francese, olandese, russa, cinese e tedesca. Da sottolineare la pubblicazione sulla copertina della versione statunitense della rivista, privilegio ottenuto prima di lei solo da star come Sophia Loren e Monica Bellucci.\nIl suo primo LP, intitolato \"Sex is Movin\u2019\", raggiunge i primi posti delle classifiche in Spagna, Paesi Bassi e Germania.\nNegli anni successivi, in seguito anche alla pubblicazione di un libro che raccoglieva alcune lettere speditele dagli ammiratori, partecip\u00f2 a diversi programmi televisivi come \"Guida al campionato\" e \"Unomattina\", e ad un film, fino alla partecipazione, nel 2006, alla terza edizione del reality show \"La fattoria.\"\nBiografia.\nGli esordi e il successo a \"Striscia la notizia\".\nNata a Genova il 6 giugno del 1966 da padre lombardo, Carlo e da madre sarda, Maria Jos\u00e8. Ha tre fratelli: Pierluigi, Stefano e Giancarlo.\nNipote del pittore Federico Sirigu, da adolescente studi\u00f2 danza classica alla Scala di Milano nel 1980, per poi trasferirsi nel 1981 a Reggio Emilia, per frequentare la scuola di Liliana Cosi e Marinel Stefanescu. L\u2019anno seguente ha proseguito i corsi di danza all\u2019Accademia di Roma e nel 1983 torna a Milano per frequentare i corsi di \"Brian e Garison\". Dietro consiglio degli stessi insegnanti si reca all\u2019estero fino a diplomarsi all\u2019Accademia Nazionale Grace Kelly diretta da Marika Bezobrazova a \"Montecarlo\". Ha vinto una Borsa di Studio al Doreen Bird College di Londra e in concomitanza esce il suo primo video didattico di Danza di Carattere frutto della collaborazione con il maestro russo Mikhail Berkut.\nNel 1986 ha debuttato in teatro, al Teatro \"Giardino degli Aranci\" di Roma, con l'opera \"Variet\u00e0 perch\u00e9 sei morto!\" regia di Ennio Coltorti con la Compagnia TuttaRoma; il programma di sala \u00e8 stato curato da Teresa Gatta. Nel 1988 partecipa a \"Miss Mondo\" riuscendo ad arrivare tra le prime 10 finaliste selezionate per rappresentare l\u2019Italia.\nHa esordito del mondo dello spettacolo come corista e ballerina per le esibizioni dal vivo di Sabrina Salerno, mentre fece il suo debutto in televisione nel 1987 a \"Domani si gioca\" con Gianni Min\u00e0 e nel 1989 con il programma \"Trisitors\", condotto dal gruppo dei Trettr\u00e9, ma trov\u00f2 la vera popolarit\u00e0 partecipando al celebre programma preserale \"Striscia la notizia\", sostituendo, in qualit\u00e0 di \"infermiera sexy\", l'attrice Sonia Grey, fino al gennaio 1992. Alcune delle lettere che ricevette vennero raccolte in un libro, intitolato \"Sei pi\u00f9 bella della mia capra. Cento lettere ad Angela Cavagna\" ed edito da Pironti Editore.\nNel 1990 lavora nella penisola iberica con partecipazioni nelle varie trasmissioni televisive condotte dal ventriloquo Jos\u00e8 Luis Moreno su Telecinco e TVE. Inizia inoltre i vari Tour con esibizioni dal vivo nella penisola. Nel 1991 il suo ruolo nella trasmissione serale di Antonio Ricci suscit\u00f2 diverse polemiche; ci furono infatti proteste da parte di medici e infermiere che ritenevano l'immagine data dalla showgirl durante il programma e che risaltava la prosperosit\u00e0 e la sensualit\u00e0 della ragazza, lesiva \u2013 a loro dire \u2013 dell'immagine della categoria. Nello stesso anno suscit\u00f2 scalpore anche una lotta mediatica tra la Cavagna, supportata dal manager e allora marito Orlando Portento, e Sabrina Salerno, cantante con la quale aveva collaborato agli esordi. La prima accus\u00f2 la Salerno di essersi sottoposta a interventi di chirurgia estetica per aumentare le misure del seno e delle labbra; lo scontro ebbe una grande eco mediatica e fin\u00ec in aula di tribunale, dove la cantante chiese un risarcimento danni rivendicando l'autenticit\u00e0 dei seni e delle labbra.\nSuccessivamente all'esperienza di \"Striscia la notizia\", nel giugno del 1992 ha assunto il ruolo di valletta anche nell'estivo \"TG delle Vacanze\", condotto dal duo comico Gigi e Andrea, insieme a Gabriella Labate, Maria Grazia Cucinotta e Wendy Windham. Nel 1992 incise un disco, pubblicato prima nel resto d'Europa e poi in Italia, contemporaneamente all'esperienza come \"infermiera sexy\", intitolato \"Io vi curo\" e contenente nove brani cantati in spagnolo e inglese.\nPos\u00f2 in riviste per soli uomini, che le dedicheranno servizi e alcune copertine, sia in Italia, come ad esempio Playboy del settembre 1989. Excelsior del giugno 1989, gennaio e agosto 1990, che all'estero (ad esempio la copertina dell'edizione olandese di Playboy del settembre 1990), la cosa dest\u00f2 particolare scalpore perch\u00e9 la Cavagna aveva difeso pi\u00f9 volte la propria verginit\u00e0, che avrebbe infine perso a 29 anni nel 1996, come riferito da numerosi quotidiani.\n\u00c8 presente una sua piastrella in ceramica firmata sul famoso Muretto di Alassio.\nDopo \"Striscia la notizia\".\nNella stagione 1993-1994 \u00e8 stata scelta come inviata per il programma \"Detto tra noi\", insieme a Marta Marzotto, per Rai 2. Nel 1996 ha partecipato alla sua seconda opera teatrale al Teatro Verdi di Firenze, andando in scena come protagonista femminile della commedia \"Un bicchiere vuoto\", due atti e sei quadri di Vinicio Gioli con Giorgio Ariani e la partecipazione di Carmine Balducci, Cristiano Militello e Andrea Muzzi e musiche di Ron. Nello stesso anno ha recitato nel ruolo di \"Genuflessa\" nel film comico \"Chiavi in mano\" e, nella stagione 1995/1996-1997, \u00e8 stata valletta di \"Guida al campionato\". Nelle stagioni 1998, 1999, 2000 e 2001 partecipa in qualit\u00e0 di opinionista in varie trasmissioni televisive quali \"Italia sul 2\" su Rai 2, \"Buona Domenica\" su Canale 5, \"Domenica In\" su Rai 1.\nGli anni 2000.\nNella stagione 2002 e 2003, conduce gli esterni di \"Unomattina\" su Rai 1 e sempre per \"Unomattina\" segue i collegamenti del programma \u201c\"Torno Sabato la Lotteria\u2026\"\u201d condotto da Giorgio Panariello. Nel 2006 ha preso parte alla terza edizione del reality show \"La fattoria\", su Canale 5, dal quale fu inizialmente eliminata la prima sera ma riusc\u00ec poi a rientrare nel gruppo dei concorrenti in sostituzione dell'attore Alvaro Vitali restando nel reality fino alla semifinale. Nel dicembre 2015 \u00e8 passata a nuove nozze con l'imprenditore Paolo Solimano, insieme al quale si \u00e8 trasferita a vivere a Tenerife. Nel maggio 2017 viene nominata, insieme al marito Paolo Solimano, rappresentante commerciale della Guinea Bissau presso l'Unione Europea."}
{"id": "828406", "revid": "36426", "url": "https://it.wikipedia.org/wiki?curid=828406", "title": "Chiesa di San Michele degli Scalzi", "text": "La chiesa di San Michele degli Scalzi \u00e8 un luogo di culto cattolico che si trova nella zona est di Pisa, in piazza San Michele degli Scalzi.\nLa chiesa \u00e8 nota anche come \"chiesa di San Michele degli Scalzi in Orticaia\" (o \"Orticaria\"), in riferimento all'antico toponimo dell'originale semi-paludosa zona.\nStoria.\nLa chiesa, edificata su terreno cedevole vicino alle sponde dell'Arno, \u00e8 documentata come oratorio fin dal 1025. Il convento annesso alla chiesa venne assegnato nel 1178 alla congregazione dei monaci benedettini bizantino-pugliesi di Santa Maria di Pulsano sul Gargano, noti come \"monaci pulsanesi\" e detti \"gli scalzi\". In tale occasione avvenne la prima ristrutturazione della chiesa, completata nel 1204.\nNel 1412 l'intero complesso pass\u00f2 alle monache brigidine del Paradiso (presso Firenze), e nel 1463 venne assegnato ai Canonici regolari lateranensi. Da quest'epoca vengono compiute varie modifiche, come l'aggiunta di un soffitto a lacunari (1596) nella navata centrale e di soffitti a volte alle due laterali, e vengono aperte varie finestre rettangolari.\nLa chiesa pass\u00f2 poi agli Olivetani nel 1774, quindi venne tramutata in prioria dieci anni pi\u00f9 tardi, quando vennero aggiunti vari stucchi e decorazioni all'interno; nel 1874 venne poi rimosso il soffitto a lacunari, mentre le aggiunte del XVIII secolo vennero rimosse all'inizio del XX secolo in un intervento di restauro teso a riportare la chiesa all'originale aspetto romanico.\nFra il 1928 e il 1952 era presente, nella piazza di fronte alla chiesa, un capolinea della rete tranviaria di Pisa.\nNel corso della Seconda guerra mondiale la chiesa venne pi\u00f9 volte bombardata, tanto che perse l'intera navata destra; l'alluvione del 1949 la danneggi\u00f2 ulteriormente. L'attuale copertura e la parete destra sono di epoca postbellica, con un'intelaiatura interna in cemento armato.\nDescrizione.\nEsterno.\nLa facciata, incompiuta, \u00e8 a doppio spiovente con il corpo centrale rialzato. Nella parte inferiore \u00e8 rivestita di marmo (proveniente dalle vicine cave di San Giuliano) dove, in stile romanico pisano, sono poste cinque arcate cieche sostenute da colonne con oculi e losanghe.\nVi sono tre portali con lunetta: quello centrale, maggiore, \u00e8 dotato di architrave decorato con bassorilievi marmorei rappresentanti le \"Gerarchie angeliche\", di artista bizantino, mentre nella lunetta sovrastante \u00e8 posto un \"Cristo benedicente\" (copia; l'originale \u00e8 al Museo di San Matteo) del 1203-1204. Il cristo \u00e8 in una fissa posa ieraticamente frontale, con un'espressione solenne e serena che non comunica con lo spettatore: tutti elementi tipici della cultura bizantina prima del rinnovamento della scuola federiciana e di Nicola Pisano. L'iscrizione alle spalle del Cristo ricorda il termine della prima ristrutturazione della chiesa. Nelle losanghe sopra i due altri portali sono presenti iscrizioni che esortano al riconoscimento della brevit\u00e0 della vita terrena ed all'abbandono del peccato.\nNella parte superiore della facciata, in laterizio, \u00e8 presente un rosone del XVII secolo\nIl tipico campanile a base quadrata \u00e8 in pietra nella parte inferiore, mentre in quella superiore \u00e8 in laterizio, suddiviso da archetti pensili e lesene in tre ordini alleggeriti verso l'alto da monofore, bifore, trifore e quadrifore ed \u00e8 ornato con bacini ceramici islamici del XII secolo (anche questi sostituiti da copie); posto sul lato rivolto all'Arno, pende fortemente verso di esso:\nil campanile risulta essere inclinato di ben 5\u00b0, pi\u00f9 di quelli della Torre di Pisa.\nInterno.\nL'interno, molto suggestivo ed anch'esso fortemente pendente, consta di tre navate ed otto campate. Possiede un'abside semicircolare unica e manca di transetto. Due cappelle sono aperte sulle pareti delle navate laterali a livello dell'ultima campata, aperte da archi a sesto acuto (quella di destra \u00e8 dentro il campanile stesso). Le otto campate sono scandite da colonne con capitelli romanici o di spoglio ed archi a tutto sesto, ad eccezione di quelli della sesta e settima campata che sono a sesto leggermente acuto. La navata centrale, pi\u00f9 alta delle due laterali, \u00e8 scandita da sottili finestrelle. Tutte e tre le navate sono coperte da capriate lignee. La pareti sono quasi interamente in laterizio ad eccezione della parete della navata destra che \u00e8 in cemento a causa della ricostruzione post-bellica del XX secolo operata a causa dei bombardamenti e della necessit\u00e0 di stabilizzare un edificio gi\u00e0 pericolante.\nLa chiesa ospita dal 1979 un \"Crocifisso\" dipinto in tempera ed oro in foglia su tavola del quarto o quinto decennio del XIII secolo, proveniente dalla chiesa dei Santi Cosma e Damiano sebbene una tradizione orale la faccia risalire dalla distrutta chiesa di San Giovanni Decollato, entrambe in Pisa. Sulla parte terminale della parete sinistra sono presenti resti di un affresco del XIV secolo rappresentante Sant'Onofrio, Sant'Elena ed un vescovo monaco. Sono presenti anche un'acquasantiera datata 1636 e l'altare policromo del XVIII secolo.\nOrgano a canne.\nNella cappella laterale sinistra, addossato alla parete fondale, si trova l'organo a canne della chiesa, costruito dalla ditta Anselmi-Tamburini nel 1986 cone organo del coro della cattedrale dell'Immacolata Concezione a Monaco, ed acquistato dalla parrocchia di San Michele agli inizi degli anni 2010. A trasmissione meccanica, ha 17 registri su due manuali e pedale.\nCulto.\nLa chiesa \u00e8 da secoli legata anche al culto di sant'Ubaldo vescovo e patrono di Gubbio. Per Sant'Ubaldo il sacerdote pratica l'unzione della fronte invocando la intercessione di sant'Ubaldo ai fedeli che vogliano liberarsi dalla possessione del maligno e dai disagi mentali."}
{"id": "828416", "revid": "1001457", "url": "https://it.wikipedia.org/wiki?curid=828416", "title": "Assortimento", "text": "L'assortimento \u00e8 l'insieme dei beni o servizi (referenze) che vengono posti in vendita da un operatore commerciale per soddisfare le esigenze dei suoi clienti.\nPer una corretta segmentazione viene diviso in categorie e sottocategorie, che raggruppano i prodotti in base a bisogno omogenei soddisfatti.\nUn assortimento si misura in ampiezza e profondit\u00e0.\nPer quanto riguarda la grande distribuzione organizzata si possono anche definire come:"}
{"id": "828420", "revid": "550667", "url": "https://it.wikipedia.org/wiki?curid=828420", "title": "Chiesa di San Michele in Borgo", "text": "La chiesa di San Michele in Borgo si trova in Borgo Stretto a Pisa.\nStoria.\nLa chiesa, col monastero appartenuto prima ai monaci Benedettini e dal XII secolo ai Camaldolesi, fu edificata verso il 1016 e pi\u00f9 volte ristrutturata, soprattutto a seguito dei bombardamenti aerei della seconda guerra mondiale. La facciata esterna, risparmiata dai bombardamenti, risale al XIII-XIV secolo, mentre l'interno ha un impianto dei secoli XI-XII e si presenta comunque molto rimaneggiato.\nNel coro della chiesa si tennero le sessioni iniziali del Conciliabolo di Pisa, prima che venisse trasferite nella Cattedrale.\nDescrizione.\nLa facciata, in stile Romanico Pisano con influenze gotiche, ha la parte inferiore del XIII secolo, mentre quella superiore a loggette risale al XIV secolo, come il tabernacolo con la \"Madonna col Bambino, angeli e l'abate offerente\" di Lupo di Francesco (copia, l'originale si trova al Museo di San Matteo). Sulla facciata si leggono scritte seicentesche per l'elezione del rettore dell'Universit\u00e0. \nIl monumentale interno, molto rimaneggiato, \u00e8 a tre navate ed otto campate ed \u00e8 coperto a capriate nella navata centrale, mentre le capriate originali delle navate laterali sono state sostituite da altre coperture nei secoli successivi. La navata centrale \u00e8 delimitata da otto archi a tutto sesto, di cui gli ultimi tre rialzati per rispettare l'innalzamento della zona sotto l'altare, a sua volta poggiante sulla cripta del XI-XII secolo. La quinta delle sette colonne \u00e8 sostituita con un sottile pilastro a base quadrata.\nL'interno conserva un \"Crocifisso\" in marmo attribuito a Nino Pisano (XIV secolo), collocato all\u2019altare sinistro. L'altare maggiore in marmo policromo settecentesco reca la \"Madonna col Bambino e Santi\", opera mediocre di Baccio Lomi (1573). \nVi sono dipinti minori sulle pareti laterali quali la \"Concezione tra Sant'Anna e San Gioacchino\" di Matteo Rosselli (1627), \"le Quattro Virt\u00f9 Cardinali\" di Aurelio Lomi (1605), la \"Presentazione al Tempio\", ancora di Aurelio Lomi 1611), il \"Risposo della Santa Famiglia\" di Giuseppe Melani (1733) il \"San Michele Arcangelo\" della scuola di Aurelio Lomi (1651) e infine resti di affreschi del XIII secolo, come il suggestivo \"Affresco di San Michele\" posto su una lunetta in controfacciata. Altre opere sono pi\u00f9 moderne (XVIII secolo e successivi)\nI cinque sarcofagi romani una volta presenti all\u2019interno, sono stati trasferiti nel Camposanto Monumentale. I frammenti del pulpito trecentesco, attributo da alcuni ad Andrea Pisano, sono nel Museo nazionale di San Matteo.\nIl chiostro e il monastero benedettino una volta contigui alla chiesa sono stati distrutti dai bombardamenti o abbattuti e a loro posto \u00e8 stato edificato (anche se non ancora ultimato) il complesso noto come Mattonaia realizzato su progetto dell\u2019architetto Massimo Carmassi e i cui lavori iniziati nel 1986 non sono stati ancora completati."}
{"id": "828428", "revid": "838137", "url": "https://it.wikipedia.org/wiki?curid=828428", "title": "Sfera dei quattro spiriti", "text": ""}
{"id": "828429", "revid": "122581190", "url": "https://it.wikipedia.org/wiki?curid=828429", "title": "Porcellana di Capodimonte", "text": "La porcellana di Capodimonte deve il suo nome all'omonima area collinare di Napoli, dove nella prima met\u00e0 del Settecento il re Carlo di Borbone e sua moglie Maria Amalia di Sassonia fondarono la \"Real Fabbrica di Capodimonte\". Oltre che al Museo Nazionale di Capodimonte, le porcellane prodotte da questa celebre ditta sono conservate in pregevole quantit\u00e0 anche al Museo Duca di Martina, presso la villa Floridiana, al Museo Filangieri e al Museo Diego Aragona Pignatelli Cortes.\nLa storia.\nLe origini dello sviluppo della porcellana in Europa risalgono ai primi oggetti conosciuti nel Duecento grazie a viaggiatori come Marco Polo, che di ritorno dal suo lungo soggiorno a Pechino, durante la dinastia Yuan, importarono dalla Cina una sorta di proto-porcellana, ovvero una ceramica a pasta dura verniciata di bianco o marrone. L'Europa guardava attonita a questi oggetti nella totale incapacit\u00e0 di imitarli.\nRisultati di qualche valore furono conseguiti solo nella Firenze del Cinquecento, dove i laboratori di alchimia di Francesco I de' Medici, gi\u00e0 intorno al 1575, riuscirono ad ottenere un tipo di porcellana a pasta tenera, nota appunto come porcellana medicea: imperfetta sul piano tecnico (bollicine, screpolature, ecc.), veniva decorata a motivi blu cobalto, vagamente ispirati alla contemporanea produzione cinese. Se ne conoscono in tutto una cinquantina di pezzi. Non sembra tuttavia che la produzione sia sopravvissuta alla morte di Francesco, n\u00e9 che tali esperimenti abbiano avuto conseguenze per la successiva storia della porcellana europea.\nAlla fine del XVII secolo, in un periodo di grande fervore scientifico, L'Academie des Sciences in Francia e la Royal Society in Inghilterra cominciano a studiare il problema della fabbricazione della porcellana.\nAgli inizi del '700 lo studioso sassone Johann Friedrich B\u00f6ttger ne scopre la composizione. Si tratta di una fusione di caolino (granuli che cuociono ad alte temperature) e feldspato (un minerale legante).\nNel 1710 nasce la fabbrica tedesca di Mei\u00dfen sotto la tutela delle autorit\u00e0 sassoni che esercitano stretti controlli per evitare l'imprenditoria in concorrenza.\nQuesto non impedisce il sorgere di altre fabbriche produttrici di porcellana. Nel 1720 nasce la Fabbrica di Porcellane Vezzi a Venezia (la prima in Italia e la terza in Europa). Successivamente vi \u00e8 la nascita delle porcellane di S\u00e8vres in Francia, di Capodimonte a Napoli, seguite nel secondo quarto del Settecento da quelle di Ginori a Doccia e di Vinovo in Piemonte.\nReal Fabbrica di Capodimonte.\nNel 1743 a Napoli, nei primi anni della nuova dinastia borbonica, il re Carlo e sua moglie, la regina Maria Amalia di Sassonia, fondano all'interno della famosa Reggia di Capodimonte, oggi Museo, la \"Real Fabbrica di Capodimonte\", dando inizio ad una tradizione che non \u00e8 mai finita. Tra i loro principali collaboratori si annoverarono il chimico belga Livio Ottavio Schepers e il decoratore piacentino Giovanni Caselli.\nLa porcellana che si produce in questa zona ha delle caratteristiche peculiari che la distinguono dalla porcellana nord europea. Nel sud Italia, infatti, non c'\u00e8 il caolino; pertanto l'impasto si compone di una fusione di varie argille provenienti dalla cave del sud miste al feldspato. Ne deriva un impasto tenero dal colorato latteo, che render\u00e0 questa manifattura unica nella storia della porcellana.\nLa porcellana \"tenera\", infatti, durante la cottura si ritira di circa il 20%, e se da una parte si perdono dovizie di dettagli tipici della porcellana nord europea, dall'altra ritroviamo uno stile inconfondibile pervaso da un'armonia strutturale naturalista.\nLe figure di spicco in quegli anni sono lo scultore Giuseppe Gricci, il decoratore Giovanni Caselli ed il chimico Livio Vittorio Schepers che perfezion\u00f2 la composizione dell'impasto.\nLa massima espressione dell'abilit\u00e0 plastica e pittorica degli artisti di Capodimonte \u00e8 il Salottino di porcellana creato dallo scultore Giuseppe Gricci per la regina Amalia.\nReal Fabbrica Ferdinandea.\nAl suo rientro in Spagna, Carlo III di Borbone - a riprova del fatto che per lui si trattasse della \"pi\u00f9 cara al sovrano tra le manifatture reali, dato che ne seguiva le fasi di lavorazione e custodiva personalmente la chiave degli ambienti dove venivano conservati i pezzi\" - porta con s\u00e9 tutte le opere prodotte. Segue un periodo di stasi nella produzione di opere in porcellana ed \u00e8 solo nel 1773 che Ferdinando IV, suo figlio, ormai adulto, fonda la \"Real Fabbrica Ferdinandea\", che raccoglie in seno gli artisti italiani, in particolare toscani, e quelli tedeschi pi\u00f9 esperti.\nIl periodo di massimo splendore di questa fabbrica si \u00e8 avuto sotto la direzione artistica di Domenico Venuti. Nel ventennio tra il 1780 ed il 1800 nasce una vera e propria \"Scuola d'Arte\" e vengono prodotti sontuosi servizi da tavola e prezioso vasellame che sono tutt'oggi conservati nel Museo di Capodimonte.\nDominazione francese.\nNel 1806 con l'avvento della dominazione francese la \"Real fabbrica\" viene ceduta ad un gruppo di privati. Questi ultimi s'impegnano ad assumere tutti i lavoranti della fabbrica a patto che i re francesi acquistino parte della gran produzione.\nLa promessa non \u00e8 mantenuta e Gioacchino Murat, troppo impegnato a sovvenzionare le campagne belliche di Napoleone, non alimenta la produzione di porcellane per la casa sovrana.\nCi\u00f2 nonostante, gli artisti napoletani tennero viva la tradizione inventando nuovi stili e rappresentando scene di napoletanit\u00e0 apprezzate dalla borghesia cittadina e dai turisti.\nDall'Unit\u00e0 d'Italia ad oggi.\nCon l'Unit\u00e0 d'Italia e la fine della monarchia segue un periodo di decadenza artistica. La produzione di sontuosi servizi da tavola viene sostituita da uno stile floreale puramente decorativo che costituisce ancora oggi il fulcro della produzione ceramica napoletana che viene denominata in tutto il mondo \"Capodimonte\".\nDalla met\u00e0 dell'Ottocento nascono le prime fabbriche artigianali a carattere familiare, ad es. la Majello e la Mollica (poi Visconti-Mollica e Fullin-Mollica).\nLavorazione.\nL'oggetto parte sempre da un'idea, ovvero dall'estro dell'artista, e pertanto egli dapprima traccia il disegno dell'oggetto che vuole realizzare. \nLa prima fase consiste nel creare il modello di gesso: lo scultore modella sul tornio un blocco di gesso con strumenti alquanto rudimentali per delinearne la sagoma; il modellista cesella e scolpisce a mano quelli che sono i dettagli dell'oggetto.\nSi ottiene cos\u00ec il calco per avere la prima forma.\nL'artigiano a questo punto riversa nello stampo di gesso la porcellana in forma liquida, un impasto che si differenzia dalle comuni ceramiche bianche per il maggior pregio e la maggior compattezza e trasparenza.\nPer dare spessore all'oggetto si lascia essiccare brevemente la porcellana liquida nello stampo, quella in eccesso viene riversata e si ottiene cos\u00ec l'oggetto crudo.\nSegue la fase della rifinitura: il rifinitore elimina eventuali sbavature o imperfezioni che si possono verificare in fase di colaggio. Nel caso di una composizione floreale, l'artista plasma a mano la porcellana. A questo punto si effettua la prima cottura ad una temperatura di 1250 gradi per una durata che va dalle 8 alle 12 ore, da cui si ottiene l'oggetto in biscuit di porcellana.\nIl processo si conclude con la decorazione: il decoratore dipinge manualmente l'oggetto biscuit. Si passa ad una successiva cottura a 750 gradi per fissarne il colore: questa durer\u00e0 mediamente 8 ore. Il processo lavorativo \u00e8 a questo punto terminato.\nMarchio.\nLa porcellana prodotta dal 1743 al 1759 nella \"Real Fabbrica della Porcellana\" nel Parco di Capodimonte veniva marchiata col \"Giglio Borbonico\" decorato in colore azzurro sottovernice o incusso. Tale marchio non fu adottato per la produzione di Ferdinando IV, dal 1771 al 1825, nella sua fabbrica di Portici, n\u00e9 successivamente. Infatti, la produzione ferdinandea, distinta nel tempo e nel luogo di origine da quella di Capodimonte, fu contraddistinta fino al 1787 dalla marca \u201cFRM\u201d sormontata da una corona, poi da una \u201cN\u201d incoronata, marchio ceduto, forse, ai vari produttori.\nDel marchio di Capodimonte si trova traccia, ufficialmente, solo nel 1961, quando il\nistituendo l'Istituto G. Caselli, l'autorizza a \"depositare nei modi di legge e ad usare per i suoi prodotti un marchio di fabbrica che, richiamando quello delle antiche fabbriche di Capodimonte, sottolinei la continuit\u00e0 storica della tradizione\".\nIl 20 marzo del 1987 l'Istituto G. Caselli ha provveduto al brevetto del Giglio Borbonico, nonch\u00e9 della dicitura \u201cGiovanni Caselli \u2013 Capodimonte\u201d, da usare anche disgiuntamente."}
{"id": "828430", "revid": "773636", "url": "https://it.wikipedia.org/wiki?curid=828430", "title": "Chiesa di San Nicola (Pisa)", "text": "La parrocchia di San Nicola di Pisa si trova in via Santa Maria, 2.\nStoria e descrizione.\n\u00c8 citata, con l'annesso convento, dal 1097. Fra il 1297 e il 1313 fu ampliata dagli Agostiniani, forse ad opera di Giovanni Pisano (lato est).\nLa facciata presenta lesene, archi ciechi e losanghe, ed \u00e8 decorata da tarsie del XII secolo. Uno studio di Pietro Armienti, docente di Petrologia e Petrografia dell'Universit\u00e0 di Pisa, avrebbe individuato la successione di Fibonacci nell'intarsio della lunetta dell'arco alla sinistra della porta principale. Secondo Armienti, i rapporti tra il diametro dei vari cerchi raffigurati nel intarsio, quando ordinati dal pi\u00f9 piccolo al pi\u00f9 grande, seguirono la celebre serie numerica di Leonardo Fibonacci.\nLa chiesa fu ristrutturata nel Seicento con l'inserimento di altari e della cappella del Sacramento (Matteo Nigetti, 1614).\nConserva dipinti su tavola (la trecentesca \"Madonna col Bambino\" di Francesco Traini e \"San Nicola salva Pisa dalla peste\" del XV secolo), tele del Maruscelli e di Giovanni Bilivert e sculture lignee dei secoli XIV-XV (\"Crocifisso\" di Giovanni Pisano, \"Madonna col Bambino\" di Nino Pisano, \"Annunciata\" di Francesco di Valdambrino). Pregevole anche il grande organo Balbiani-Tamburini situato parte sulla tribuna d'ingresso, parte sulla tribuna a sinistra dell'altare maggiore a tre tastiere con 61 registri.\nUn passaggio coperto sostenuto da archi attraversa la strada ed entra nella Torre De Cantone, e da questa nel Palazzo delle Vedove, dove vissero alcune donne di Casa Medici: cos\u00ec esse potevano recarsi alla messa senza scendere in strada.\nIl campanile.\nL'originale campanile ottagonale, il pi\u00f9 caratteristico della citt\u00e0 dopo la Torre pendente, risale forse alla seconda met\u00e0 del XIII secolo ed \u00e8 leggermente inclinato e interrato rispetto al piano del calpestio attuale.\nLa pianta, come si \u00e8 detto, \u00e8 ottagonale con arcate cieche su ciascun lato che culminano con ovali e losanghe al disotto degli archi. La cella campanaria invece \u00e8 un prisma a base esagonale, con una monofora su ciascun lato sulla quale si affacciano le campane, ed \u00e8 circondata da una galleria ad archetti sostenuta da colonnine, mentre la copertura \u00e8 piramidale.\nL'insieme \u00e8 ravvivato anche da una raffinata policromia per l'uso di diversi tipi di pietre: verrucano grigio chiaro nel corpo inferiore, pietra panchina livornese grigio scuro nella cella campanaria, colonnine in marmo apuano bianco e in granito proveniente dall'Isola d'Elba e inserti in calcare grigio di San Giuliano Terme.\nAll'interno corre una scala a chiocciola, ma, a differenza del campanile del Duomo, non \u00e8 circondata da due muri (che nella famosa Torre di Piazza del Duomo si pensa che abbiano appesantito troppo la struttura facilitandone la pendenza), ma \u00e8 libera verso l'interno, impostata su una galleria elicoidale di eleganti archetti rampanti su colonnine.\nOriginariamente isolato, viene attribuito dal Vasari a Nicola Pisano:\nTuttavia l'attribuzione \u00e8 incerta. Taluni lo datano 1170 e lo attribuiscono a Diotisalvi, altri lo datano tra il 1230 e 1250, altri ancora ipotizzano due o tre fasi costruttive: 1173 e tra il 1230 e il 1250."}
{"id": "828431", "revid": "36426", "url": "https://it.wikipedia.org/wiki?curid=828431", "title": "Dipinti su tavola", "text": ""}
{"id": "828437", "revid": "120464473", "url": "https://it.wikipedia.org/wiki?curid=828437", "title": "Chiesa di San Paolo all'Orto", "text": "La chiesa di San Paolo all'Orto \u00e8 una chiesa di Pisa, che si trova nella piazza omonima.\nStoria.\nLa chiesa sorge nel quartiere di San Francesco, in una zona che doveva essere nell'XI e XII secolo un settore suburbano della citt\u00e0, con piccoli gruppi di abitazioni sparse e coltivazioni, da cui deriva probabilmente la denominazione dell'edificio.\nLa chiesa \u00e8 menzionata nel 1086 come chiesa di San Paolo \"in Burgo\", mentre nel 1120 \u00e8 gi\u00e0 detta \"all'Orto\". Alla fine del XII secolo risale la decorazione della facciata, in stile romanico pisano, attribuita a Biduino.\nNel 1472 venne affidata alle monache agostiniane del monastero di Sant'Agostino di via Romea, che la ristrutturarono nel 1481, accorciandola di una campata, con la distruzione dell'abside e rifacendo le volte di copertura. Nel Settecento venne decorato in stucco l'interno, in stile tardobarocco.\nIl monastero venne trasformato nel 1785 in collegio per educazione delle fanciulle e la chiesa perse il titolo parrocchiale nel 1789 e fu soppressa nel 1808. La chiesa ospitava l'opera di Taddeo di Bartolo \"Madonna col Bambino e santi\" , che venne rastrellata durante l'occupazione francese su ordine del Direttorio da parte del direttore del Musee Napoleon Denon. Non venne restituita dopo il Congresso di Vienna a Pisa, oggetto delle spoliazioni napoleoniche, probabilmente a causa delle notevoli dimensioni che ne impedivano l'agile trasporto.\nRipristinata nel 1819, venne definitivamente chiusa al culto nel 1950. Entrata in possesso del comune di Pisa \u00e8 stata oggetto di restauri e dal 2005 \u00e8 sede della \"Gipsoteca di arte antica\" e dell'\"Antiquarium dell'Universit\u00e0 di Pisa\".\nDescrizione.\nLa facciata, dal tipico rivestimento pisano a fasce marmoree bicrome, \u00e8 articolata da cinque arcate con losanghe e tarsie e capitelli scolpiti di Biduino (fine del XII secolo).\nIl campanile, rifatto pi\u00f9 volte, \u00e8 databile al XVII secolo.\nL'interno \u00e8 a tre navate e conserva resti di affreschi del XII-XIII secolo e decorazioni affrescate e in stucco del XVIII secolo. Sul muro esterno meridionale, in origine all'interno della canonica, \u00e8 stata rinvenuta la sinopia di un affresco raffigurante un arciere. Sul muro del fianco destro, oggi all'interno di un edificio annesso, si conservano iscrizioni sepolcrali incise sui blocchi della muratura."}
{"id": "828446", "revid": "83531", "url": "https://it.wikipedia.org/wiki?curid=828446", "title": "Tachigrafia", "text": "La tachigrafia (dal greco \u03c4\u03b1\u03c7\u03cd \u00ab\"celere, rapido\"\u00bb + \u03b3\u03c1\u03b1\u03c6\u03ae \u00ab\"grafia\"\u00bb) \u00e8 generalmente l'arte dello scrivere in modo rapido mediante abbreviazioni e segni convenzionali.\nGi\u00e0 in epoca romana e poi medievale, indicava la scrittura stenografica basata su abbreviazioni e altri simboli (come le note tironiane), propriamente detti \"segni tachigrafici\".\nDurante la prima epoca delle comunicazioni telematiche e, in particolare, l'uso della scrittura tachigrafica era rilevante, quando non fondamentale, per questioni di capacit\u00e0 tecnologiche. Le abbreviazioni permettevano infatti, in presenza di tecnologie poco avanzate, specialmente per quanto riguarda la larghezza di banda, un risparmio di dati, con conseguente risparmio economico. Questa usanza, con l'avvento della diffusione di massa di queste tecnologie, avvenuta negli anni novanta e duemila, allarg\u00f2 l'uso della scrittura tachigrafica, riservata sino a quel momento agli ambienti pi\u00f9 tecnicici, a un uso comune: in particolare, le dimensioni ridotte dei primi SMS, limitati a 160 caratteri, rendevano questo stile di scrittura molto conveniente agli utenti. L'usanza \u00e8 diventata un vezzo gergale, riproposta in canzoni popolari e, nonostante l'avanzare delle tecnologie abbia reso irrilevante il costo delle comunicazioni testuali, la scrittura tachigrafica \u00e8 rimasta nel linguaggio informale.\nLingua inglese.\nLa lingua inglese si presta molto all'uso di forme tachigrafiche, in quanto la pronuncia si differenzia spesso dalla forma scritta, fino ad avere lettere che possono ripropporre parole, come ad esempio:\nAltre forme troncano lettere non pronunciate come, ad esempio:\nLingua italiana.\nLa lingua italiana, sebbene meno prona a tali forme ha visto diverse forme abbreviative. Le pi\u00f9 comuni sono l'uso della lettera K per indicare le occlusive velari sorde \"ch\" e \"q\"; un'altra sostituzione comune \u00e8 l'uso della x al posto della particella \"per\", prestito dal linguaggio matematico."}
{"id": "828447", "revid": "76963", "url": "https://it.wikipedia.org/wiki?curid=828447", "title": "Kyle Kaplan", "text": "Ha esordito tra il 2004 e il 2005 in cortometraggi e film horror o di fantascienza, per poi dedicarsi (dal 2006) quasi esclusivamente alla televisione con le uniche eccezioni di \"Let Me Count the Ways\" e della commedia \"Drillbit Taylor\", attualmente in post-produzione."}
{"id": "828450", "revid": "773636", "url": "https://it.wikipedia.org/wiki?curid=828450", "title": "Chiesa di San Pietro in Vinculis (Pisa)", "text": "La chiesa di San Pietro in Vinculis (o di San Pierino) si trova in via Cavour a Pisa.\nStoria.\nAl 763 risale una prima menzione della Chiesa di \"San Pietro ai Sette Pini\", nel sito dove oggi sorge invece la chiesa detta \"in Vinculis\". Questa \u00e8 attestata anche successivamente, fino all 1005. Nel 1018 un altro documento attesta una chiesa avente il nome attuale, segno che una prima ricostruzione era gi\u00e0 avvenuta. \nL'edificio attuale fu ricostruito a partire dal 1072, quando vennero eletti dei canonici agostiniani regolari che si dotarono anche di un chiostro e una sala capitolare. La chiesa fu consacrata nel 1118. Alcuni rifacimenti per\u00f2 avvennero gli anni successivi, anche per riparare i danni causati dal terremoto del 1117. Tra questi ci fu il rifacimento della facciata, la cui parte inferiore deve quindi essere collocata dopo il 1118.\nNel 1488 la chiesa pass\u00f2 ai monaci benedettini olivetani che la gestirono fino alle soppressioni leopoldine di fine XVIII secolo. Da allora la chiesa \u00e8 parrocchia dell'arcidiocesi di Pisa.\nDescrizione.\nEsterno.\nLa struttura esterna \u00e8 legata al modello del romanico pisano diffuso da Buscheto. La facciata a spioventi in pietra verrucana ha tre portali sormontati da bifore, secondo una struttura assai originale. Il primo ordine della faciata termina con cinque archi ciechi poggianti su lesene e recanti oculi e losanghe (tranne quello centrale che racchiude la bifora pi\u00f9 alta delle altre). L'ordine superiore ha tre archi ciechi poggianti su lesene ed una bifora al centro e culmina con un frontone recante un oculo.\nIl fianco destro \u00e8 coperto da edifici, mentre il sinistro ripete l'articolazione in lesene, archi ciechi, oculi e losanghe, alternate a monofore.\nIl campanile posteriore, acquisito dal complesso nel 1157 e trasformato in torre campanaria, era originariamente una torre civile della fine dell'XI secolo o della prima met\u00e0 del XII: il cambio di destinazione ha fatto s\u00ec che l'edificio mantenesse le strettissime aperture medievali (sostituite invece nel corso del tempo in quelle torri ad uso residenziale).\nInterno.\nL'interno consta di tre navate absidate e otto campate, scandite da sette colonne con capitelli romani in stile corinzio (uno dei quali sostituito da un pilatro quadrato) ed archi a tutto sesto. La copertura della navata centrale e laterali \u00e8 a capriate lignee e crociere intonacate (tarde), rispettivamente.\nIl pavimento intarsiato \u00e8 cosmatesco. Si conservano un sarcofago romano, resti di affreschi dei secoli XII e XIII e una Croce dipinta su tavola del XIII secolo, attribuita a Michele di Baldovino.\nLa cripta con volte a crociera e capitelli romani, risale al primo periodo costruttivo (antecedente al 1018). \u00c8 forse resto di un'antica loggia per mercanti, poi tempio cristiano. Gli affreschi sono di artisti ignoti del XIII secolo. \nLa canonica conserva affreschi del XIII e XV secolo e stucchi del XVIII secolo.\nLe \"reliquie\" giuridiche.\nPer lungo tempo, sino alla sconfitta di Pisa da parte di Firenze, la chiesa ospit\u00f2 un documento di capitale importanza per il diritto: i manoscritti del Digesto di Giustiniano I, il testo cio\u00e8 del Corpus Iuris Civilis. Provenivano, secondo alcune fonti, dal sacco di Amalfi del 1137, oppure erano stati ceduti a Pisa da Lotario dopo la sua sconfitta. Furono chiamati in molti modi, ma soprattutto \"L\u00ecttera Pisana\", poi \"Florentina\", od anche \"Pandette Pisane\" o \"Pandette Fiorentine\".\nI due volumi, il \"Liber sacratissimus\" dei giuristi, erano qui conservati \"cum magna solemnitate et reverentia\", come riferisce Antonio da Pratovecchio, e venivano consultati da quei pochi giureconsulti che vi erano autorizzati per motivi di studio. Sulle modalit\u00e0 di conservazione dei tomi, durante il tempo in cui furono in questa chiesa, si hanno diversi dettagli provenienti da varie narrazioni. L'abate Borgo Dal Borgo citando per fonte Carlo Sigonio narra che, essendo affidate ai Cancellieri degli Anziani da una legge del 1284, questi erano tenuti a recarsi ogni tre mesi, insieme a due notai della Cancelleria, a controllare lo stato dei volumi, \u00ab\"tenerli puliti, e scossi che gli avevano, metterli al loro posto\"\u00bb. Le \"Pandette\" sono oggi tra i manoscritti pi\u00f9 antichi e preziosi della Biblioteca Medicea Laurenziana di Firenze."}
{"id": "828452", "revid": "83531", "url": "https://it.wikipedia.org/wiki?curid=828452", "title": "Chiesa di San Pierino (Pisa)", "text": ""}
{"id": "828453", "revid": "1439131", "url": "https://it.wikipedia.org/wiki?curid=828453", "title": "Renault Type KZ", "text": "La Type KZ \u00e8 un'autovettura di fascia medio-alta prodotta tra il 1923 ed il 1931 dalla casa automobilistica francese Renault.\nProfilo.\nNata per sostituire le fortunate Type GS ed IG, la KZ ne eredit\u00f2 il propulsore, un 4 cilindri da 2120 cm\u00b3. Rispetto alle sue antenate, la KZ era pi\u00f9 lunga di ben 33 cm e pi\u00f9 larga di 5, il tutto per garantire un'abitabilit\u00e0 migliore agli occupanti. Ottenne un buon successo di vendite. A partire dal 1927 fu sostituita da tre modelli, denominati Type KZ-1, KZ-2 e KZ-3, con molte migliorie, tra le quali anche il passo notevolmente allungato (di ben 21\u00a0cm) per alcune versioni.\nIl successo fu buono, tanto da far s\u00ec che alcune versioni di KZ furono utilizzate sia come furgoni, ma soprattutto come mezzi per utilizzi particolari, per esempio come autocarri dei pompieri. Tra il 1930 ed il 1931, ultimo anno di produzione delle KZ, furono introdotte le KZ-4 e KZ-5, caratterizzate da un look pi\u00f9 al passo con i tempi e da un corpo vettura ancor pi\u00f9 ampio ed accogliente."}
{"id": "828454", "revid": "2166030", "url": "https://it.wikipedia.org/wiki?curid=828454", "title": "Stefano III d'Ungheria", "text": "Biografia.\nFiglio di G\u00e9za II e di Euphrosyne, figlia di Mstislav I di Kiev. Fu testimone dell'avanzamento dei Bizantini e dei Veneziani nei Balcani. Stefano era appena quattordicenne quando sal\u00ec al trono, e per questo la politica ungherese per un certo periodo ebbe una stasi.\nI primi anni del suo regno furono contrassegnati dai tentativi di usurpazione del trono da parte dei suoi zii Ladislao II d'Ungheria, appoggiato da Manuele I Comneno, e Stefano IV d'Ungheria.\nStefano spos\u00f2 Agnese d'Austria (verso il 1154 \u2013 1182), figlia di Enrico II di Babenberg e di Teodora Comnena, da cui ebbe un figlio maschio, morto nell'infanzia. In seguito Agnese si rispos\u00f2 con il duca di Carinzia Ermanno II.\nAlla sua morte sal\u00ec al trono B\u00e9la III."}
{"id": "828460", "revid": "773636", "url": "https://it.wikipedia.org/wiki?curid=828460", "title": "Chiesa di San Rocco (Pisa)", "text": "La chiesa di San Rocco \u00e8 un luogo di culto cattolico della citt\u00e0 di Pisa; si trova in piazza dei Cavalieri di Santo Stefano.\nStoria e descrizione.\nEdificata sulla chiesa altomedievale di San Pietro in Cortevecchia, \u00e8 attestata dal 1028. Fu ristrutturata completamente dal 1575, quando pass\u00f2 alla Compagnia di San Rocco (1578). \nL'architetto Cosimo Pugliani ne cur\u00f2 i rifacimenti tra il 1630 e il 1634 sovrapponendogli anche un oratorio, oggi dismesso: i lavori furono dovuti all'iniziativa di alcune famiglie pisane desiderose di ringraziare san Rocco della fine di una pestilenza.\nLa Compagnia venne soppressa nel 1782 e la chiesa pass\u00f2 per breve tempo a mani private, prima di entrare nei beni diocesani e venire restaurata nel 1899.\nAll'interno si conservano decorazioni murali del XIII secolo (nelle nicchie) e del XVIII-XIX secolo (come la volta affrescata con \"San Rocco che guarisce gli appestati\" attribuito a Francesco Venturi), un grande simulacro del \"Volto santo\" in legno (XIII secolo) e, sull'altar maggiore, un \"Crocifisso\" del XVI secolo e una \"Madonna con Bambino\" in terracotta policroma (XV secolo). Su un altare di sinistra \u00e8 interessante la pala di \"San Rocco\" attribuita a Giovanni Antonio Sogliani."}
{"id": "828463", "revid": "237256", "url": "https://it.wikipedia.org/wiki?curid=828463", "title": "Scala di rosiwall", "text": ""}
{"id": "828464", "revid": "2166047", "url": "https://it.wikipedia.org/wiki?curid=828464", "title": "\u0116lista", "text": "\u0116lista (; calmucco: \u042d\u043b\u0441\u0442, \u0116lst oppure \u042d\u043b\u044d\u0441\u04af\u0442\u04af, \u0116l\u0117s\u00fct\u00fc in alfabeto cirillico, \u1844\u182f\u1844\u1830\u1849\u1850\u1849, Eles\u00fct\u00fc in alfabeto oirat) \u00e8 una citt\u00e0 della Russia sud-occidentale. Situata nella pianura adiacente al mar Caspio, \u00e8 la capitale della Calmucchia.\nStoria.\nFondata nel 1865, nel 1920 diventa il centro amministrativo dell'allora Regione Autonoma dei Calmucchi; un certo periodo di crescita comincia negli anni trenta con la collettivizzazione forzata dei calmucchi. Dopo la seconda guerra mondiale Stalin costrinse all'esilio in Siberia gran parte dei calmucchi residenti nella da poco istituita Repubblica Autonoma Sovietica dei Calmucchi, e cerc\u00f2 di ripopolarla con russi. Risale dunque a questo periodo un'altra ondata di sviluppo della citt\u00e0, che venne ribattezzata Stepnoj (\u0421\u0442\u0435\u043f\u043d\u043e\u0301\u0439), nome che mantenne fino al 1957 quando i sopravvissuti furono autorizzati al rientro. Essendo i calmucchi di religione buddista tibetana, la citt\u00e0 ha un aspetto abbastanza insolito per questa regione, dominata dalla cultura cristiana ortodossa e musulmana.\nSociet\u00e0.\nEvoluzione demografica.\nFonte: mojgorod.ru\nLa capitale degli scacchi.\nDal 1993 al 2010 la Repubblica dei Calmucchi \u00e8 stata governata da Kirsan Iljum\u017einov, uno dei maggiori appassionati di scacchi della Russia, nonch\u00e9 presidente della Federazione internazionale degli scacchi (FIDE) dal 1995. Nel 1998 Elista \u00e8 stata la capitale delle Olimpiadi degli scacchi. Per l'occasione \u00e8 stato realizzato un intero complesso \u201ca tema\u201d, il \"City Chess\". Tra le principali attrattive, oltre al Palazzo degli Scacchi, sede degli incontri per le Olimpiadi, c\u2019\u00e8 un museo che ospita la collezione privata del celebre scacchista sovietico Michail Tal', acquistata da Iljum\u017einov dopo la scomparsa del maestro."}
{"id": "828467", "revid": "773636", "url": "https://it.wikipedia.org/wiki?curid=828467", "title": "Chiesa di San Silvestro (Pisa)", "text": "La chiesa di San Silvestro di Pisa si trova in piazza San Silvestro.\nStoria e descrizione.\n\u00c8 preesistente al 1118, quando fu data ai monaci benedettini di Montecassino. Nel XIV secolo pass\u00f2 alle monache domenicane.\nLa struttura a tre navate \u00e8 visibile sul lato nord, sul retro e all'interno. La facciata fu trasformata nel 1770-1772 da Giuseppe Vacc\u00e0 e Anton Francesco Quarantotti smontando l'architrave scolpito con \"\" (XII secolo), oggi al Museo nazionale di San Matteo, con altre numerose opere medievali e moderne provenienti dalla chiesa, oggi sconsacrata.\nLe due statue dei \"Santi Domenico e Silvestro\" sono opera di Giovanni Antonio Cybei. L'interno ha il soffitto ligneo di Cosimo Pugliani (1612) e tele coeve di Aurelio Lomi. Durante l'occupazione francese, diverse opere d'arte vennero rastrellate da Pisa oggetto di spoliazioni napoleoniche, tra cui la \"Maria con Ges\u00f9 e angioli,\" una tavola di Turino Vanni anticamente ospitata dalla Chiesa di San Silvestro e tuttora in Francia.\nNonostante un restauro della facciata nel 2003 la chiesa risulta da anni chiusa senza nessun utilizzo.\nAttiguo alla chiesa vi \u00e8 l'ex convento, prima sede della Scuola Normale Superiore fondata con decreto napoleonico il 18 ottobre 1810."}
{"id": "828474", "revid": "773636", "url": "https://it.wikipedia.org/wiki?curid=828474", "title": "Chiesa di San Tommaso delle Convertite", "text": "La chiesa di San Tommaso delle Convertite si trova in via San Tommaso a Pisa.\nLa chiesa \u00e8 documentata con un annesso ospedale dal 1160. Fu restaurata nel 1610 per volere di Cristina di Lorena che destin\u00f2 il convento all'accoglienza delle prostitute convertite.\nFu ristrutturata di nuovo nel 1756-1758 da Camillo Marracci su progetto di Ignazio Pellegrini cui si devono l'attuale elegante facciata e il campanile (demolito nel XIX secolo).\nSui lati e nella porzione inferiore della facciata \u00e8 possibile individuare alcune tracce della struttura originale in pietra. Sulla volta a botte della chiesa sono visibili le insegne di Cristina di Lorena, realizzate nel XVIII secolo."}
{"id": "828475", "revid": "119159", "url": "https://it.wikipedia.org/wiki?curid=828475", "title": "Prostitute (disambigua)", "text": ""}
{"id": "828478", "revid": "38120", "url": "https://it.wikipedia.org/wiki?curid=828478", "title": "Dio (personaggio Dragon Ball)", "text": ""}
{"id": "828481", "revid": "1573940", "url": "https://it.wikipedia.org/wiki?curid=828481", "title": "Chiesa di San Zeno (Pisa)", "text": "La chiesa di San Zeno si trova in piazza San Zeno, all'estremit\u00e0 nord-est del centro di Pisa appena dentro l'omonima porta.\nStoria e descrizione.\nLa zona dove \u00e8 situata la chiesa era conosciuta in epoca medioevale col toponimo \"alle grotte\" per la presenza di strutture pi\u00f9 antiche usate come materiale di risulta (probabilmente un antico anfiteatro romano). La chiesa, documentata dal 1029, faceva parte di un'abbazia e fu edificata su edifici preesistenti: durante recenti scavi sono state rinvenute le fondamenta di un edificio triabsidato. Nel XII secolo era in uso ai monaci camaldolesi; fino al XV secolo le fu un annesso un ospedale.\nPresenta la struttura a tre navate; la facciata \u00e8 preceduta da un portico sorretto da pilastri e colonna centrale; nel secondo ordine si aprono bifore; sono presenti decorazioni a losanghe e oculi, con sette bacini ceramici islamici dell'XI secolo (copie; gli originali sono al Museo di San Matteo). L'interno conserva capitelli romani di spoglio e scarsi resti di pitture murali medievali."}
{"id": "828487", "revid": "1566286", "url": "https://it.wikipedia.org/wiki?curid=828487", "title": "Graeme Revell", "text": "Revell \u00e8 un suonatore di corno e pianista per professione, ma si \u00e8 laureato all'Universit\u00e0 di Auckland con specializzazione in economia e politica. Ha lavorato come pianificatore regionale in Australia ed Indonesia e come amministratore in un ospedale psichiatrico in Australia. Successivamente fond\u00f2 la band SPK (che deriva dal Sozialistisches Patientenkollektiv, un collettivo di pazienti psichiatrici di sinistra nella Germania dell'inizio degli anni settanta), un gruppo di musica Industrial, degli anni settanta e ottanta, che dirigeva, suonando la tastiera e la batteria."}
{"id": "828490", "revid": "773636", "url": "https://it.wikipedia.org/wiki?curid=828490", "title": "Chiesa di Sant'Andrea Forisportam", "text": "La chiesa di Sant'Andrea Forisportam si trova in via Palestro a Pisa.\n\u00c8 ricordata almeno dal 1104 e il suo appellativo deriva dalla sua collocazione fuori della porta delle mura urbane altomedievali (non quelle attuali di epoca repubblicana).\nStoria.\nLa chiesa \u00e8 attestata la prima volta nel 1104ed ha strutture originarie superstiti, quali i fianchi e il retro esterni, che attestano un'origine nell'XI secolo.Gli archetti pensili e i vasi di ceramica islamici e pisani richiamano infatti le chiese pi\u00f9 antiche della citt\u00e0 e dei dintorni, quali San Piero a Grado e san Sisto, del X-XI e fine XI secolo, rispettivamente. Anche l'assenza di losanghe ed oculi di grandi dimensioni sono una caratteristica antica per una chiesa cittadina, quando ancora il Duomo di Pisa di Buscheto (iniziato nel 1064 e terminato intorno al 1110) non era ancora eretto o era in fase di costruzione. \nPur non essendoci documentazione, la parte inferiore della facciata ha uno stile attribuibile all'inizio del XII secolo. La parte superiore, fino al 2011 in mattoni e pietra non levigate, era forse pi\u00f9 antica, forse il risultato di un progetto non completato; successivamente \u00e8 stata arricchita del rosone e interamente rifatta di pietra levigata nel 2011.\nA partire almeno dal 1191 la chiesa aveva un ospedale adiacente. La chiesa ebbe varie ristrutturazioni non documentabili, ad eccezione del rifacimento del tetto della navata centrale, avvenuto nel 1596. \nLa chiesa \u00e8 stata parrocchia fino al 1839, sotto la giurisdizione di San Pietro in Vinculis. In quell'anno il tempio venne sconsacrato per essere sostituito da una pescheria. Tale progetto non venne mai realizzato e questo salv\u00f2 la struttura, che venne quindi restaurata negli anni successivi. A questi anni risalgono la decorazione delle pareti e della volta con motivi geometrici e busti di santi, e la realizzazione di confessionali marmorei (1840-1847). Nel 1847 divenne sede dell\"'Unione del Sacro Cuore di Maria Santissima per la Conversione dei Peccatori\". Nel 1894-1995 venne restaurato l'apparato esterno.\nDanneggiata durante la Seconda guerra mondiale, fu nuovamente restaurata e riaperta al pubblico dal 1948. Nel 2011 gli esterni della chiesa sono stati ancora restaurati dall'architetto Alessandro Baldassari. Attualmente la chiesa \u00e8 sconsacrata ed adibita a spettacoli teatrali essendo la sede del Teatro Sant'Andrea dal 1986.\nDescrizione.\nLa facciata in pietra levigata \u00e8 articolata da tre portali e da cinque arcate cieche divise da lesene e includenti losanghe e oculi. La parte superiore era incompleta; fu rifatta interamente nel 2011 e reca un rosone posticcio. \nI fianchi e il retro in pietra sbozzata sono decorati da archetti sottotetto e da bacini ceramici islamici dell'XI-XII secolo (copie: gli originali sono al Museo di San Matteo), come nel campanile coevo in laterizi.\nL'interno, a tre navate e cinque campate spartite da tre colonne ed un pilastro per lato, fu ristrutturato nel XIX secolo. Le sei colonne hanno capitelli romani di spoglio (quattro) oppure capitelli romanici decorati da teste umane ed animali (due), legati alla cultura di Guglielmo. \nAi lati sono posti quattro confessionali in marmo di tipo neogotico del 1840-1847.\nAll'altare maggiore \u00e8 conservato un tabernacolo in legno intagliato e dorato del XVIII secolo e sopra di esso c'\u00e8 una lunetta affrescata del XIX secolo, raffigurante La \"Divina Pastora\". Le due cappelle laterali furono eseguite nel 1845."}
{"id": "828493", "revid": "1776051", "url": "https://it.wikipedia.org/wiki?curid=828493", "title": "Once Upon A...", "text": "Once Upon A... \u00e8 una raccolta del gruppo musicale statunitense Cinderella, pubblicata il 20 maggio 1997 dalla Mercury Records.\nL'album raccoglie i maggiori successi della band e presenta inoltre due tracce inedite: \"War Stories\", scritta con la collaborazione del noto compositore Desmond Child, e \"Move Over\", una cover di Janis Joplin gi\u00e0 apparsa nella compilation \"Stairway to Heaven/Highway to Hell\" nel 1991 ma inedita in un album dei Cinderella. La versione giapponese presenta anche le due tracce bonus \"Night Songs\" e \"Push, Push\".\nTracce.\nTutte le canzoni sono state composte da Tom Keifer, eccetto dove indicato."}
{"id": "828495", "revid": "1543377", "url": "https://it.wikipedia.org/wiki?curid=828495", "title": "Tambov", "text": "Tambov (in russo \u0422\u0430\u043c\u0431\u043e\u0301\u0432) \u00e8 una citt\u00e0 della Russia sud-occidentale di 280.856 abitanti, situata nella parte centrale del bassopiano della Oka e del Don, sulla sponda sinistra del fiume Cna a sudest di Mosca; \u00e8 capoluogo dell'omonimo oblast' e del \"rajon\" (\"distretto\") \"Tambovskij\", dal quale \u00e8 per\u00f2 amministrativamente separata.\nStoria.\nL'origine della citt\u00e0 risale al 1636, quando fu fondata per decreto dello zar Michail F\u00ebdorovi\u010d Romanov come fortezza per presidiare il confine tra il Granducato di Mosca e il territorio dei Tatari di Crimea; dopo poco tempo divenne preponderante il suo ruolo come centro di commercio. Al 1781 risale il suo curioso stemma comunale, che rappresenta un alveare che dovrebbe simboleggiare, a quanto pare, l'operosit\u00e0 dei residenti. Dal 1796 al 1937 fu capoluogo dell'omonimo Governatorato.\nDurante la seconda guerra mondiale fu un'importante citt\u00e0 situata in una posizione strategica rispetto allo scenario di guerra e sede di campi di prigionia sovietici ove furono internati migliaia di prigionieri italiani, durante la campagna di Russia. .\nAl giorno d'oggi Tambov \u00e8 un importante centro industriale e culturale, sede di teatri, gallerie d'arte e universit\u00e0.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 500,\n \"height\": 200,\n \"data\": [\n \"name\": \"table\",\n \"values\": [\n \"x\": 1856,\n \"y\": 22000\n {\n \"x\": 1863,\n \"y\": 36000\n {\n \"x\": 1897,\n \"y\": 48015\n {\n \"x\": 1913,\n \"y\": 70800\n {\n \"x\": 1926,\n \"y\": 73714\n {\n \"x\": 1939,\n \"y\": 106221\n {\n \"x\": 1959,\n \"y\": 172171\n {\n \"x\": 1970,\n \"y\": 229791\n {\n \"x\": 1979,\n \"y\": 294881\n {\n \"x\": 1989,\n \"y\": 329589\n {\n \"x\": 2002,\n \"y\": 293658\n {\n \"x\": 2010,\n \"y\": 280161\n {\n \"x\": 2015,\n \"y\": 288895\n {\n \"x\": 2020,\n \"y\": 292140\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nSport.\nLa principale societ\u00e0 calcistica cittadina, il Futbol'nyj Klub Tambov, ha ottenuto per la prima volta la promozione in Prem'er-Liga per la stagione sportiva 2019-2020."}
{"id": "828500", "revid": "773636", "url": "https://it.wikipedia.org/wiki?curid=828500", "title": "Chiesa di Sant'Antonio Abate (Pisa)", "text": "La chiesa di Sant'Antonio Abate si trova in Piazza Sant'Antonio a Pisa.\nStoria e descrizione.\nFu fondata nel 1341 con l'annesso convento, distrutto nella seconda guerra mondiale, ed ebbe alcune ristrutturazioni nel 1392 per volont\u00e0 di Pietro Gambacorti.\nFu ricostruita dopo la guerra nelle forme assunte alla fine del XVIII secolo. La facciata inferiore, opera di Lupo e Giovanni di Gante e Simone di Matteo da Siena, \u00e8 a fasce marmoree bicrome (1399-1410). Sul retro del cortile, il vasto murale \"Tuttomondo\" di Keith Haring, ultima opera pubblica dell'artista (1989) prima della sua morte nel 1990 per AIDS."}
{"id": "828505", "revid": "648716", "url": "https://it.wikipedia.org/wiki?curid=828505", "title": "Dot pitch", "text": "Il dot pitch (talvolta chiamato line pitch, stripe pitch, phosphor pitch, o pixel pitch) \u00e8 una specifica di un monitor che descrive la distanza tra i punti di fosforo o tra le celle LCD dello stesso colore di pixel adiacenti. Quindi, il dot pitch \u00e8 una misura della grandezza della terna di punti di colore che compone un pixel, pi\u00f9 l'eventuale distanza tra terne adiacenti. \u00c8 generalmente misurato in millimetri.\nUn dot pitch pi\u00f9 piccolo significa normalmente un'immagine pi\u00f9 nitida, perch\u00e9 significa che c'\u00e8 un maggior numero di punti in una data area.\nTradizionalmente, il dot pitch si misura lungo la diagonale del monitor, per avere una stima pi\u00f9 realistica possibile. A partire dalla met\u00e0 degli anni novanta, alcune ditte hanno introdotto un dot pitch \"orizzontale\" per vantare numeri pi\u00f9 bassi di quelli misurati nel modo tradizionale, col risultato che il cliente poteva rimanere ingannato: anche un monitor economico e di bassa qualit\u00e0 poteva sostenere di avere un basso dot pitch.\nLa differenza esatta tra un dot pitch orizzontale e uno diagonale cambia a seconda della geometria del monitor. Come linea generale, un tipico monitor economico ha un dot pitch di 0,28\u00a0mm (diagonale) e 0,24/0,25\u00a0mm (orizzontale).\nDot Pitch Comuni.\nBolded screen sizes indicate primarily laptop use."}
{"id": "828507", "revid": "1169970", "url": "https://it.wikipedia.org/wiki?curid=828507", "title": "Chiesa di Santa Apollonia (Pisa)", "text": "La chiesa di Santa Apollonia \u00e8 un luogo di culto cattolico di Pisa, situato in via Sant'Apollonia.\nStoria e descrizione.\nGi\u00e0 detta \"San Pietro a Schia\", \u00e8 documentata dal 1116 e fu ristrutturata nel 1277. Fu per secoli sotto il giuspatronato dei Galletti.\nNel 1777 fu completamente rifatta dal pisano Mattia Tarocchi nelle forme barocche con le quali oggi si presenta.\nL'interno conserva l'altare e decorazioni murali e stucchi del Tarocchi, dipinti dei pisani Aurelio Lomi e Pandolfo Titi (XVII e XVIII secolo) e tempere di Giuseppe Bacchini (1820).\nDal gennaio 2014 vi viene celebrata la Messa tridentina, a cura del \"Comitato Pisano San Pio V\", appartenente al Coordinamento Toscano Benedetto XVI."}
{"id": "828510", "revid": "110157", "url": "https://it.wikipedia.org/wiki?curid=828510", "title": "N\u00e4ssj\u00f6 (comune)", "text": "N\u00e4ssj\u00f6 \u00e8 un comune svedese di 29.290 abitanti, situato nella contea di J\u00f6nk\u00f6ping. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "828511", "revid": "29035", "url": "https://it.wikipedia.org/wiki?curid=828511", "title": "Turismo omosessuale", "text": ""}
{"id": "828513", "revid": "339392", "url": "https://it.wikipedia.org/wiki?curid=828513", "title": "Sirhan Bishara Sirhan", "text": ""}
{"id": "828514", "revid": "154326", "url": "https://it.wikipedia.org/wiki?curid=828514", "title": "Episodi di One Tree Hill", "text": ""}
{"id": "828520", "revid": "73447", "url": "https://it.wikipedia.org/wiki?curid=828520", "title": "Crossover rock", "text": ""}
{"id": "828522", "revid": "125651040", "url": "https://it.wikipedia.org/wiki?curid=828522", "title": "Chiesa di Santa Caterina d'Alessandria (Pisa)", "text": "La chiesa di Santa Caterina d'Alessandria \u00e8 un luogo di culto cattolico del centro storico di Pisa, in piazza Santa Caterina.\nStoria.\nNel 1220, venne formalmente fondato dal domenicano Uguccione Sardo uno stabilimento ospedaliero con annessa chiesa all'interno delle mura della citt\u00e0 di Pisa. Tuttavia, sia l'ospedale, sia la chiesa, erano gi\u00e0 stati citati in un documento del 1211.\nA partire dal 1251, furono intrapresi degli importanti lavori che portarono alla ricostruzione integrale di tutto il complesso, con una chiesa ed un convento pi\u00f9 grandi. La costruzione si protrasse fino al 1326, anno in cui venne terminata la facciata della chiesa. In tale chiesa vi era stata costruita anche la cappella degli Orlandi, nobile e potente famiglia pisana che and\u00f2 distrutta a seguito di un furioso incendio divampato nel 1651. Dopo tale avvenimento, il complesso fu sottoposto ad un importante lavoro di restauro, nell'ambito del quale, tra le altre cose, vennero realizzati gli altari laterali della chiesa. Altri interventi di restauro furono realizzati nel secolo successivo.\nIn seguito alla soppressione degli ordini religiosi voluta dal Granduca di Toscana Pietro Leopoldo (1748), il convento fu chiuso e la chiesa divenne sede di una parrocchia.\nA partire dal 1923 e fino al secondo dopoguerra, la chiesa \u00e8 stata interessata da una serie di restauri che hanno avuto come scopo quello di riportarla ad uno stile vicino al gotico originario (tra cui il restauro del campanile) e anche la riparazione dei danni inflitti durante la seconda guerra mondiale.\nDescrizione.\nEsterno.\nLa facciata della chiesa \u00e8 a capanna; costruita nel primo ventennio del XIV secolo al tempo del Priore Giacomo Donati. Fu terminata, completa di rivestimento marmoreo, entro il 1326, anno della morte del priore, e comunque era in costruzione almeno nel 1321, quando si ha notizia di un lascito testamentario a vantaggio della sua edificazione. La facciata venne modificata tra il 1921 e il 1927. La fascia inferiore, tendente al romanico, \u00e8 decorata da tre arcate cieche a tutto sesto sorrette da esili colonnine con capitelli scolpiti. All'interno dell'arcata centrale \u00e8 racchiuso il portale, leggermente strombato, con lunetta musiva raffigurante la \"Madonna col Bambino\". La parte superiore della facciata \u00e8 costituita da un doppio loggiato gotico di ispirazione romanico-pisana. Il loggiato inferiore presenta nove archetti poggianti su colonnine; quello superiore, invece, presenta ai lati due serie di quattro archetti ciascuna e al centro il rosone, con raggiera novecentesca, inserito all'interno di una cornice con 22 busti di santi. La facciata \u00e8 coronata da una semplice croce in ferro battuto.\nSulla sinistra della chiesa, all'altezza dell'abside, si trova il campanile, attribuito a Giovanni di Simone e costituito da quattro ordini, dei quali quello inferiore senza aperture, il secondo dal basso con una monofora su ciascun lato, il terzo con una bifora su ciascun lato e il quarto con una trifora su ciascun lato. Il campanile termina con una cuspide piramidale.\nSulla sinistra della chiesa si trova l'edificio del convento domenicano, ricostruito dopo l'incendio del 1651 sulle fondamenta del precedente convento medioevale. L'edificio si sviluppa attorno ad un cortile centrale, che ricalca lo spazio originariamente occupato dal chiostro, e presenta un corpo di fabbrica alla sinistra della facciata della chiesa, la canonica. Alle spalle di quest'ultima, si sviluppa un ampio giardino.\nInterno.\nL'interno della chiesa \u00e8 a croce latina, con navata unica coperta con capriate lignee a vista, transetto e cinque cappelle terminali di cui la centrale pi\u00f9 grande. Mentre nella controfacciata si aprono tre piccole monofore, sulle pareti laterali si aprono delle grandi monofore ogivali, sei sulla parete destra e nove sulla parete di sinistra; di queste ultime, solo quattro non sono murate.\nLungo la navata, si trovano quattro altari laterali secenteschi in pietra serena, con una statua processionale in legno dipinto raffigurante la \"Madonna col Bambino\" (primo altare di destra), \"Santa Caterina da Siena che riceve le stimmate\" (primo altare di sinistra), opera di Raffaello Vanni realizzata nel XVII secolo, la \"Predicazione di San Vincenzo Ferreri\" (secondo altare di sinistra), dipinta da Pietro Dandini nel XVII secolo, e \"San Raimondo che resuscita un morto\" (secondo altare di destra), tela di Cesare Varchesi dipinta nel XVII secolo.\nNella navata sono inoltre presenti il \"Monumento funebre dell'arcivescovo Simone Saltarelli\" (1343-1347), di Andrea Pisano con la collaborazione del figlio Nino Pisano, situato sulla parete sinistra, e il \"Monumento funebre di Gherardo di Bartolomeo di Simone Compagno\" (1419 circa), di autore ignoto, sulla parete di destra. Pi\u00f9 avanti sono presenti, rispettivamente a sinistra e a destra, la Gloria di san Tommaso recentemente attribuita a Lippo Memmi dopo essere stata a lungo assegnata a Francesco Traini (1340 circa) e il martirio di \"Santa Caterina d'Alessandria\" di Aurelio Lomi (1653).\nPrima del transetto, sulla parete destra della navata, si apre una cappella laterale di due campate con volta a botte che costituisce l'unico pezzo realizzato di un ampliamento della chiesa a tre navate previsto per la prima met\u00e0 del XIV secolo e mai portato a compimento. Annesso alla navatella, nella cappella dei Caduti, si trova il \"Monumento sepolcrale della famiglia Pallavicini\" (1307), originariamente all'esterno della chiesa.\nNella parete di fondo, si aprono cinque cappelle, delle quali le due esterne danno direttamente sul transetto. Nella prima cappella di destra vi \u00e8 l'altare del Santissimo Sacramento. Nella seconda si trova un dossale marmoreo di Matteo Civitali con la \"Madonna tra i santi Girolamo e Domenico\" (XV secolo). La cappella maggiore costituisce l'abside della chiesa ed ospita l'altare maggiore, composto da una mensa sorretta da colonnine al di sotto del quale \u00e8 conservato il sepolcro del Beato fra' Giordano di Rivalto (XIV secolo); originariamente, sull'altare si trovava il \"Polittico di Santa Caterina d'Alessandria\" di Simone Martini, trasferito al Museo nazionale di San Matteo. Nella parete terminale dell'abside, si apre una grande quadrifora con immagini di santi. Nella prima cappella di sinistra, vi \u00e8 un \"Crocifisso\" del XIV secolo; il coevo \"Sarcofago di Falcone da Calcinaia\" \u00e8 situato nella seconda cappella di sinistra ed \u00e8 sormontato dalla pala con \"San Domenico\", copia di un originale di Francesco Traini esposta al Museo nazionale di San Matteo.\nAlla base dei piedritti dell'arco trionfale troviamo il gruppo scultoreo dell\"Annunciazione\" (1368) di Nino Pisano, costituito dalle statue della Madonna e dell'Arcangelo Gabriele, rispettivamente alla sinistra e alla destra dell'arco.\nOrgano a canne.\nNel braccio destro del transetto, costruito dalla ditta Balbiani nel 1911 per il duomo e trasferito nella sua attuale collocazione nel 1987 dalla ditta organaria genovese Fratelli Marin quando al suo posto, nella cattedrale, venne installato un nuovo strumento, e in tale occasione restaurato.\nLo strumento \u00e8 a trasmissione elettronica e il suo materiale fonico \u00e8 interamente racchiuso all'interno di un unico corpo collocato a pavimento, con semplice cassa lignea limitata al basamento; la mostra \u00e8 composta da canne in rame disposte a palizzata con bocche \"a mitria\" allineate orizzontalmente in zinco, corrispondenti al registro \"Principale 16'\").\nLa consolle mobile indipendente \u00e8 situata sul lato destro del presbiterio e dispone di due tastiere di 58 note ciascuna e di una pedaliera concavo-radiale di 30 note; i registri, le unioni e gli accoppiamenti sono azionati da placchette a bilico disposte su unica fila al di sopra del secondo manuale, con nomi incisi.\nDisposizione Fonica: https://it.wikibooks.org/wiki/Disposizioni_foniche_di_organi_a_canne/Italia/Toscana/Provincia_di_Pisa/Pisa/Pisa_-_Chiesa_di_Santa_Caterina_d%27Alessandria\n\"Gennai Loriano organista titolare dal 1987 al 2007.\" \"Gennai Giovanni, organista titolare dal 2013.\""}
{"id": "828524", "revid": "1844844", "url": "https://it.wikipedia.org/wiki?curid=828524", "title": "Programma radiofonico", "text": "Un programma radiofonico o trasmissione radiofonica \u00e8 un qualsiasi programma trasmesso a mezzo delle onde radio e ricevibile con degli apparecchi ricevitori. Pu\u00f2 essere un programma giornalistico, musicale, culturale o di puro intrattenimento. La radio che quando nacque era il solo mezzo per trasmettere informazioni a distanza, nonostante lo sviluppo incredibile della tecnologia delle telecomunicazioni, ha saputo mantenere un suo spazio nell'era della connettivit\u00e0 totale, forse perch\u00e9 la si pu\u00f2 seguire pur occupandosi di altro, contrariamente ai media che vanno guardati come ad esempio la televisione. Essa infatti, pu\u00f2 essere in diretta oppure semplicemente registrata con moderni programmi tecnologici, e poi essere mandata in onda."}
{"id": "828527", "revid": "29035", "url": "https://it.wikipedia.org/wiki?curid=828527", "title": "Il Profeta", "text": ""}
{"id": "828530", "revid": "1573940", "url": "https://it.wikipedia.org/wiki?curid=828530", "title": "Chiesa di Santa Cecilia (Pisa)", "text": "La chiesa di Santa Cecilia di Pisa si trova in via Santa Cecilia nel quartiere di San Francesco.\nStoria e descrizione.\nFondata verso il 1103 dai monaci Camaldolesi, fu consacrata nel 1107 e completata nel corso del XIII secolo. \u00c8 stata ampiamente ricostruita dopo i danni della seconda guerra mondiale.\nLa struttura \u00e8 in laterizio con basamento in pietra; \u00e8 ad aula unica coperta a capanna ed \u00e8 decorata da una bifora in facciata e da archetti sottotetto includenti bacini ceramici islamici e pisani del XIII secolo (copie; gli originali sono al Museo di San Matteo).\nCaratteristico \u00e8 il campanile in laterizio del 1236 con monofore e bifore, ma all'interno appoggiato su due pareti e una sola colonna. \nSopra il portale di ingresso della chiesa una bifora che reca, al centro, stemmi della famiglia Agostini della Seta, patrona della chiesa. \nAll'interno, \"Martirio di santa Cecilia\" di Ventura Salimbeni (1607), \"Cristo abbraccia san Camillo de Lellis\" attribuito a Giovanni Battista Tempesti e una \"Madonna col Bambino e san Filippo Neri\" di autore ignoto del XVII secolo.\nIl tabernacolo marmoreo per gli oli santi \u00e8 del XVI secolo. Sulla controfacciata una lapide ricorda la sepoltura in questa chiesa del pittore pisano Orazio Riminaldi."}
{"id": "828536", "revid": "110157", "url": "https://it.wikipedia.org/wiki?curid=828536", "title": "Chiesa di Santa Chiara (Pisa)", "text": "La chiesa di Santa Chiara a Pisa si trova in via Roma, a pochi passi dalla piazza del Duomo.\nStoria e descrizione.\nIntitolata in origine al \"Santo Spirito\", fu riedificata verso il 1277 col titolo dell'annesso ospedale di Santa Chiara: nel suo cortile si vedono i resti in laterizio dell'edificio duecentesco. Sub\u00ec vari rifacimenti nel XVII secolo, epoca a cui risale l'affresco sulla lunetta del portale con \"Madonna col Bambino e i Santi Chiara e Francesco\"; fu nuovamente ristrutturata nel 1886.\nConserva un reliquiario con una spina ritenuta della corona di Cristo proveniente dalla chiesa di Santa Maria della Spina, un \"Crocifisso\" ligneo (XIV-XV secolo) e un\"'Annunciazione\" in marmo di Stoldo Lorenzi (1567).\nOggi funge da cappella dell'Ospedale."}
{"id": "828538", "revid": "93685", "url": "https://it.wikipedia.org/wiki?curid=828538", "title": "Maquette per la copertina di Minotaure", "text": ""}
{"id": "828543", "revid": "3115", "url": "https://it.wikipedia.org/wiki?curid=828543", "title": "Bupleurum elatum", "text": "Il bupleuro delle Madonie (\"Bupleurum elatum\" Guss.) \u00e8 una pianta appartenente alla famiglia delle Apiaceae (o Umbelliferae), endemica della Sicilia.\nMorfologia.\n\u00c8 una pianta perenne emicriptofita scaposa, alta 80 \u2013 150\u00a0cm. \nHa un fusto robusto e legnoso lungo fino a 150 centimetri, coperto dai resti di foglie morte.\nLe foglie sono lanceolate o subspatolate, con 7-9 nervature, larghe 4\u20137\u00a0mm e lunghe 50\u201390\u00a0mm. Le foglie basali sono disposte a rosetta attorno al gambo.\nL'infiorescenza \u00e8 un'ombrella composta da 6-14 raggi. Fiorisce usualmente tra luglio e agosto, per quanto la fioritura e la fruttificazione siano stati osservati raramente.\nDistribuzione e habitat.\n\u00c8 un endemismo siculo del distretto madonita, con un areale ristretto a due stazioni (Vallata Reale, Colma Grande) entrambe nel territorio del comune di Isnello.\nCresce su rupi calcaree, in fenditure della roccia con scarso humus, esposte a venti umidi e freddi settentrionali, ad una altitudine compresa tra 700 e 900\u00a0m.\nConservazione.\n\u00c8 considerata una specie in pericolo critico di estinzione ed \u00e8 stata inserita dalla IUCN nella lista delle 50 specie botaniche pi\u00f9 minacciate della area mediterranea.\nSopravvive con poche centinaia di esemplari in un'area molto ristretta (e difficilmente accessibile) ed ha una produzione di semi molto limitata, il che ne limita fortemente la riproduzione e la diffusione."}
{"id": "828545", "revid": "287204", "url": "https://it.wikipedia.org/wiki?curid=828545", "title": "Chiesa di Santa Cristina (Pisa)", "text": "La chiesa di Santa Cristina a Pisa e dedicata a santa Cristina di Bolsena si trova sul Lungarno Gambacorti.\nStoria.\nIntitolata inizialmente a San Bartolomeo, assunse il nome attuale nel 1028 quando vi furono traslate le reliquie di Santa Cristina. \n\u00c8 documentata dall'VIII secolo, ma le strutture absidali esterne inferiori risalgono al X-XI secolo. Fu distrutta da un'alluvione nel 1115 e ricostruita nel 1118. Dal XIII al XVI secolo fu di pertinenza dei Canonici del Duomo.\nIl 1\u00ba aprile 1375 in questa chiesa santa Caterina da Siena ricevette le Sacre Stigmate, pregando davanti ad un crocifisso: da esso scesero cinque raggi verso le mani, i piedi e il cuore.\nIl crocifisso nel 1565 fu trasferito a Siena e fu in seguito appositamente edificata la chiesa del Crocifisso, nel Santuario di Santa Caterina, dove si trova ancora oggi, al suo posto \u00e8 stata collocata una copia ottocentesca. Nella chiesa di santa Cristina l'evento miracoloso \u00e8 ricordato sul portale: \"S. Catharina virgo senesis hic recepit stigmata Christi\", e da un dipinto di Domenico Passignano collocato a destra dell'altare maggiore.\nFu restaurata nelle forme attuali nel 1816 su progetto di Francesco Riccetti, che costru\u00ec anche il campanile.\nNel 1854, nel progetto di allargamento del lungarno Gambacorti, la posizione di sbieco della chiesa risultava di forte contrasto per l'armonia dei palazzi sul lungarno secondo il progetto di Lanfranco Mei. Salvata dalla proposta di una totale demolizione, fu deciso di rettificare la canonica affacciata sul fiume, provvedendo anche a regolarizzare le finestre della canonica in modo da farla apparire un palazzo signorile simile agli altri circostanti.\nDescrizione.\nAll'interno, ad aula unica con copertura lignea, si conservano resti delle decorazioni murali monocrome neoclassiche ottocentesche, una \"Madonna col Bambino\" su tavola del XIV secolo, una tela di inizio Seicento del Passignano (\"Santa Caterina riceve le stimmate\") con una rara immagine seicentesca dei lungarni pisani di tramontana e la copia ottocentesca del \"Crocifisso\" di scuola pisana (XII secolo) davanti al quale santa Caterina da Siena ricevette le stimmate nel 1375 (originale trasferito nel 1565 nel Santuario della Santa a Siena).\nAll'esterno la facciata, color terracotta, presenta elementi architettonici decorativi bianchi a contrasto: due coppie di lesene sorreggono idealmente il frontone sovrastante. Il portale \u00e8 sormontato da un oculo. \nDella chiesa romanica rimane la parte absidale, decorata da coppie di archetti ciechi su semicolonne nella parte inferiore."}
{"id": "828546", "revid": "773636", "url": "https://it.wikipedia.org/wiki?curid=828546", "title": "Chiesa di Santa Eufrasia", "text": "La chiesa di Santa Eufrasia si trova in via dei Mille a Pisa, nella zona settentrionale della citt\u00e0, un tempo chiamata \"Cortevecchia\".\nStoria.\nLa chiesa \u00e8 documentata dal 780 (viene citata nell'atto di fondazione del monastero benedettino di S. Savino) ma risale nelle forme attuali al 1124, quando fu intitolata alle sante Eufrasia e Barbara dal cardinale Cristofano Malcondime.\nDopo essere stata sotto il patronato della famiglia Griffi e poi della famiglia San Casciani, dal 1691 pass\u00f2 sotto la giurisdizione della conventuale dell\u2019Ordine di Santo Stefano.I restauri principali risalgono all'inizio del XVII secolo e al 1717, quando l\u2019edificio pass\u00f2 ai Teresiani Scalzi dell\u2019Ordine Carmelitano. L'interno ad aula unica, inoltre, fu ristrutturato nel XVIII secolo, come si pu\u00f2 notare dalle cornici in stucco che rivelano la preponderanza della \"facies\" settecentesca. A quest'epoca risale anche la parte superiore della facciata in mattoni.Gli altari laterali sono del 1720, come le decorazioni in stucco. I lavori si conclusero nel 1730 e la chiesa fu riaperta al culto.\nNel 1810 l\u2019edificio pass\u00f2 alla Compagnia delle Sacre Stimmate di San Francesco.Un nuovo restauro venne eseguito nel 1888 per l'interesse di Raffaello Torrini, rettore dell'Universit\u00e0 di Pisa.\nFino agli anni '60 del secolo scorso, prima di essere sconsacrata, \u00e8 stata occupata dai Padri Salesiani, i quali gestivano anche un grande oratorio, frequentato da generazioni di ragazzi.\nNel 2011, durante dei lavori di restauro e recupero ad uso didattico ad opera dell'Universit\u00e0 di Pisa, \u00e8 stata trovata, nei locali attualmente sul retro della chiesa, sotto l'abside, una camera ipogea a forma di ferro di cavallo con un pozzo centrale e un bancone lungo le pareti con incisi i nomi dei defunti, tutti del XVIII secolo. Attualmente \u00e8 in uso all'Universit\u00e0 di Pisa ed \u00e8 sede di una delle sale studio della biblioteca di Antichistica.\nDescrizione.\nLa facciata dell'edificio \u00e8 a capanna e si presenta composta da due parti: in quella inferiore \u00e8 ancora visibile la costruzione medievale in conci di pietra e il portale con lunetta a tutto sesto, mentre in quella superiore, interamente in laterizio, \u00e8 dovuta a interventi del XVIII secolo. Sono presenti tamponamenti di finestre, operati in momenti diversi.\nL\u2019interno ha una aula unica, absidata, arricchita da un'orchestra in controfacciata, con volta a botte e presenza di lesene; le colonne, i pilastri e le cornici in stucco sono segnali degli interventi settecenteschi. Sulla parete sinistra si segnala la presenza di un altarino settecentesco in marmo bianco, dedicato a San Domanico Savio, a cui ne segue un altro in marmi policromi e mensa in pietre dure dedicato a Santa Teresa. L'arco trionfale \u00e8 decorato con putti reggicartiglio in stucco. Due altarini con stessi elementi si trovano anche sulla parete destra.\nSull'altare maggiore, realizzato dai Vacc\u00e0, si trovava un Crocifisso ligneo di Giuseppe Giacobbi; nell'abside, invece, quattro tele, oggi perdute, di Giovanni Camillo Gabrielli Le tele degli altari - \"Morte di Santa Teresa\" di Mauro Soderini e \"Morte di San Giuseppe\" di Francesco Conti e Ignazio Hugford - attualmente sono conservate nella vicina chiesa di San Sisto e nel Museo di San Matteo. Un'altra tavola, duecentesca, raffigurante la Madonna e le due sante Eufrasia e Barbara, probabilmente parte di una pala d\u2019altare, in seguito alla sconsacrazione della chiesa venne collocata nella chiesa di Santa Maria Madre della Chiesa, in via Parini. "}
{"id": "828553", "revid": "205250", "url": "https://it.wikipedia.org/wiki?curid=828553", "title": "Ram\u00f3n Chao", "text": "Biografia.\nHa compiuto gli studi liceali a Madrid, ma dal 1956 si \u00e8 trasferito a Parigi per studi musicali ed anche per allontanarsi dalla dittatura di Francisco Franco (era infatti repubblicano).\nNel 1960 ha iniziato a lavorare per Radio France, all'interno di cui ha raggiunto posizioni rilevanti, come quello di responsabile culturale per lo spagnolo ed il portoghese; dal 1982 promuove il Premio Juan Rulfo, ad oggi uno dei concorsi letterari in spagnolo pi\u00f9 importanti in assoluto.\nSempre nel 1982 \u00e8 stato pubblicato il suo primo lavoro, \"El lago de Como\" (Il lago di Como); negli anni successivi ha collezionato premi in concorsi radiofonici e pubblicazioni di scritti.\nProprio verso la fine degli anni '80 \u00e8 avvenuto che suo figlio Manuel, Manu Chao, sia diventato famoso come leader del gruppo rock Mano Negra.\nNel 1991 \u00e8 iniziata la collaborazione con Le Monde e Le Monde Diplomatique, mentre dieci anni pi\u00f9 tardi ha pubblicato, nel 2001, \"Ab\u00e9c\u00e9daire partiel, et parcial, de la mondialisation\", tradotto anche in italiano come \"Piccolo dizionario critico della globalizzazione\".\nNel 1994 ha pubblicato \"Un train de glace e de feu\", pubblicato in Italia con il titolo pi\u00f9 evocativo de \"La Mano Negra in Colombia\". \u00c8 il racconto del viaggio attraverso mille chilometri di ferrovia, per lo pi\u00f9 in avanzato stato di abbandono ed inutilizzo, tra guerriglia, narcotrafficanti ed entusiasmo popolare incontenibile; un grande libro di viaggi ma anche una pagina decisiva nella storia della Mano.\nAutore fortemente impegnato sul fronte politico, affronta particolarmente le questioni della globalizzazione: oltre a questo, un tema ricorrente nella produzione letteraria \u00e8 il rapporto con la Galizia, terra d'origine.\nMuore il 20 maggio del 2018, a Barcellona, all'et\u00e0 di 82 anni."}
{"id": "828556", "revid": "1784938", "url": "https://it.wikipedia.org/wiki?curid=828556", "title": "Discopatia", "text": "Per discopatia si intende una patologia a carico del disco intervertebrale.\nLa capsula fibrosa del disco, per degenerazione, riduce la sua elasticit\u00e0 e pu\u00f2 presentare soluzioni di continuit\u00e0 che a volte lasciano fuoriuscire parte del nucleo polposo. In quest'ultimo caso si parla di ernia discale o protrusione, che possono provocare radicolopatia.\nDal punto di vista clinico, nella maggioranza dei casi, una discopatia decorre in modo asintomatico.\nTalvolta il nucleo polposo erniato pu\u00f2 andare a comprimere le radici nervose che decorrono in prossimit\u00e0, generando una sintomatologia dolorosa. Ci\u00f2 avviene pi\u00f9 frequentemente a livello cervicale con irradiazione del dolore lungo gli arti superiori (cervicobrachialgia), ed a livello lombare con irradiazione del dolore lungo gli arti inferiori (lombosciatalgia, comunemente detta sciatica).\nNella maggioranza dei casi si assiste ad un decorso benigno della discopatia, con spontaneo riassorbimento, per disidratazione, del nucleo polposo erniato, e regressione della sintomatologia. Tuttavia, in rari casi, la compressione sulle radici nervose da parte del nucleo polposo determina dei deficit neurologici (sensitivi e/o motori), per cui si rende necessario intervenire chirurgicamente.\nIn caso di disidratazione di tutti o molti dischi, si pu\u00f2 incorrere per\u00f2 nella discopatia degenerativa. Essa pu\u00f2 essere curata con diversi interventi, avendo cura di non generare radicolopatia ulteriore, stenosi spinale, mielopatia o sindrome della cauda equina."}
{"id": "828557", "revid": "1522738", "url": "https://it.wikipedia.org/wiki?curid=828557", "title": "Passo dell'Eira", "text": "Il passo dell'Eira (2.208 m s.l.m.) \u00e8 un valico alpino delle Alpi Retiche occidentali, situato nella zona extradoganale di Livigno. Il passo, che si trova sulla strada statale 301 del Foscagno tra Livigno e la frazione di Trepalle, \u00e8 nelle immediate vicinanze degli impianti di risalita del comprensorio sciistico di Livigno. Al passo ci sono alcuni rifugi ed una cappella dedicata alla Madonna della Pace. Entrambi i versanti appartengono al bacino idrografico del Danubio e del mar Nero."}
{"id": "828565", "revid": "1632387", "url": "https://it.wikipedia.org/wiki?curid=828565", "title": "Scrofa semilanuta", "text": "La scrofa semilanuta \u00e8 una creatura leggendaria, simbolo della citt\u00e0 di Milano prima dell'et\u00e0 comunale, che si riallaccia alla fondazione del capoluogo lombardo, avvenuta ad opera dei Celti.\nLeggenda.\nSecondo una leggenda riportata in cronache medievali il fondatore di Milano sarebbe stato il celta Belloveso, che attravers\u00f2 le Alpi e il territorio degli Edui per arrivare nella pianura Padana.\nRiferimenti.\nRiferimenti al legame tra fondazione di Milano e alla scrofa si trovano in alcune opere antiche, riportate poi fino al Settecento.\nClaudio Claudiano la cit\u00f2 nell\"Epithalamium de nuptiis Honorii Augusti\".\nSidonio Apollinare avrebbe inserito un riferimento alla scrofa lanuta nel verso \u00abque lanigero de sue nomen habent\u00bb.\nRaffigurazioni.\nIn via Mercanti sul secondo arco del Broletto \u00e8 inserito un bassorilievo apparentemente di un cinghiale, identificato con la scrofa semilanuta; il bassorilievo sarebbe stato rinvenuto nel 1233 durante gli scavi per la costruzione dell'edificio.\nSulla Loggia degli Osii \u00e8 raffigurata un'aquila che stringe una scrofa, secondo alcuni autori \u00abpubblica memoria essere Milano feudo imperiale\u00bb.\nLa scrofa semilanuta \u00e8 raffigurata in uno stemma nella corte interna di Palazzo Marino e in un altro sul porticato del Palazzo dei Giureconsulti che d\u00e0 su via Santa Margherita."}
{"id": "828566", "revid": "2166030", "url": "https://it.wikipedia.org/wiki?curid=828566", "title": "G\u00e9za II d'Ungheria", "text": "Salito al trono all'et\u00e0 di 14 anni, ebbe come tutore il principe Belo\u0161 e sua madre Elena di Rascia.\nIl suo regno prosegu\u00ec l'amministrazione pacifica raggiunta dal padre B\u00e9la II.\nIn politica estera, G\u00e9za strinse accordi con Luigi VII di Francia e dovette difendere il regno dalle mire espansionistiche di Manuele I Comneno.\nGli successe il figlio, Stefano III.\nMatrimonio ed eredi.\nG\u00e9za spos\u00f2 Eufrosina di Kiev, dalla quale ebbe sette figli:"}
{"id": "828567", "revid": "767487", "url": "https://it.wikipedia.org/wiki?curid=828567", "title": "Patchanka (album)", "text": "Patchanka \u00e8 il primo album del gruppo rock Mano Negra.\nL'album presenta influenze di moltissimi generi musicali, possono essere riscontrate caratteristiche tipiche dello skiffle, il ra\u00ef, il rock, il punk, funk, reggae, ska, flamenco che si snodano nelle 14 canzoni. Anche il linguaggio dei testi \u00e8 promiscuo: si hanno tracce cantate in spagnolo, francese ed inglese.\nL'album, portato al successo dal singolo \"Mala Vida\", ha rappresentato un avvenimento importantissimo per la musica contemporanea, e proprio per questa originale e caratteristica mescolanza di stili il termine \"Patchanka\" \u00e8 finito per diventare anche il nome di un genere musicale che presenta caratteri indistinti derivati da contaminazioni."}
{"id": "828583", "revid": "729019", "url": "https://it.wikipedia.org/wiki?curid=828583", "title": "Louis de la Tr\u00e9moille", "text": "Biografia.\nFu un condottiero francese rinascimentale. Di antica nobilt\u00e0 carolingia, discendente dei Duchi di Aquitania, era Visconte di Thouars e Principe di Talmont, Conte di Gu\u00eenes e di B\u00e9non, Barone di Sully, di Craon, di Montagu, di Maul\u00e9on e dell'Ile-Bouchard, Signore dell'Ile de R\u00e9, di Rochefort e di Marans e Primo Ciambellano del Re.\nTitolare di uno dei pi\u00f9 antichi principati di Francia, la \"Principaut\u00e9 de Tallemont\", godeva di peculiari diritti che gli consentivano un certo grado di indipendenza anche rispetto agli stessi sovrani francesi, tra cui il privilegio di non inchinarsi neanche davanti ai re in carica.\nScese in Italia al seguito del re di Francia Carlo VIII e si trattenne nel Regno di Napoli dal 1494 al 1495. Prese parte ad importanti battaglie nelle guerre per la conquista d'Italia, tra cui quelle di Fornovo (1495) e Agnadello (1509). Fu sconfitto a Novara (1513) e vinse la battaglia di Marignano (1515). Nel 1517 fu nominato ammiraglio di Francia.\nIl 7 aprile 1517 spos\u00f2 l'ereditiera Luisa Borgia, figlia del Valentino.\nMor\u00ec nella battaglia di Pavia (1525) per ferite da archibugio inflitte dai soldati spagnoli.\nDi lui scrisse il Guicciardini: \u00ab...il principe di Talamonte, figliuolo del La Tramoglia [...] \u00e8 tra tutte persone chiare per nobilt\u00e0 e grandezza di stati o per avere gradi onorati nello esercito\u00bb."}
{"id": "828584", "revid": "287204", "url": "https://it.wikipedia.org/wiki?curid=828584", "title": "Communication Diagram", "text": "Un Communication Diagram (o Collaboration Diagram come era chiamato nelle specifiche dell'Unified Modeling Language 1.x) \u00e8 un diagramma previsto da Unified Modeling Language 2 per descrivere l'interazione fra pi\u00f9 partecipanti alla realizzazione di una certa funzionalit\u00e0.\nInsieme al Sequence Diagram fa parte dei cosiddetti diagrammi di interazione (\"Interaction diagrams\"), che sono spesso utilizzati per specificare come collaborano i vari componenti del software.\nComponenti.\nI componenti pi\u00f9 importanti del diagramma sono i Partecipanti (o Oggetti come era consuetudine chiamarli nelle versioni del linguaggio precedenti alla 2) e i Messaggi.\nI messaggi sono scambi di informazione fra due partecipanti e possono essere \"sincroni\" o \"asincroni\" a seconda se il chiamante resti bloccato in attesa della risposta al messaggio oppure prosegua la sua elaborazione in parallelo al partecipante che ha ricevuto il messaggio.\nI messaggi sono numerati, al fine di comprendere la loro sequenza temporale. Peraltro, l'aspetto temporale dell'interazione \u00e8 pi\u00f9 facilmente rappresentata facendo ricorso ad un Sequence Diagram.\nLa numerazione pu\u00f2 essere \"semplice\" (1, 2, 3 ...) oppure \"decimale nidificata\" (1, 1.1, 1.1.1, ... 2 ...).\nLa numerazione decimale nidificata \u00e8 quella pi\u00f9 aderente allo standard ed ha il pregio che consente di risolvere un'ambiguit\u00e0 nella sequenza temporale nel caso di deleghe interne, ossia di messaggi che un oggetto invia a se stesso.\nTuttavia, in caso di nidificazione profonda, questo tipo di numerazione perde in leggibilit\u00e0, e per questo motivo nella pratica si utilizza spesso la numerazione semplice.\nDiagramma.\nEcco un esempio con numerazione semplice.\nLo stesso esempio con numerazione decimale nidificata."}
{"id": "828585", "revid": "1568601", "url": "https://it.wikipedia.org/wiki?curid=828585", "title": "Diavolezza", "text": "La Diavolezza \u00e8 un valico montano e stazione sciistica sita nei dintorni di Pontresina, in Svizzera. Raggiunge un'altitudine di 2978 metri s.l.m.\nDescrizione.\nLa stazione \u00e8 collegata alla Val Bernina con una funivia. Sulla sommit\u00e0 si trova un hotel-ristorante. La Diavolezza \u00e8 una delle tre aree sciistiche dell'alta Engadina.\nSecondo una leggenda locale una creatura fatata aveva la capacit\u00e0 di far perdere l'orientamento ai visitatori. e il nome della localit\u00e0 sarebbe derivato da \"diavolessa\"."}
{"id": "828595", "revid": "767487", "url": "https://it.wikipedia.org/wiki?curid=828595", "title": "Fattore di crescita insulino-simile", "text": "I fattori di crescita insulino-simili, noti anche come IGF (sigla di \"insulin-like growth factor\") o somatomedine, sono un gruppo di ormoni peptidici dalle propriet\u00e0 anaboliche, prodotti principalmente dal fegato e in minor quantit\u00e0 dai condroblasti differenziati, sotto lo stimolo dell'ormone della crescita (GH) prodotto dall'ipofisi. Ne esistono due isoforme. \nI fattori di crescita simili all'insulina (IGF) sono proteine con un'alta somiglianza di sequenza all'insulina. L'IGF fanno parte di un sistema complesso che le cellule usano per comunicare con il loro ambiente fisiologico. Questo complesso sistema (spesso chiamato \"asse\" IGF) \u00e8 costituito da due recettori di superficie cellulare (IGF1R e IGF2R), due ligandi (fattore di crescita insulino-simile 1 IGF-1 e fattore di crescita insulino-simile 2 IGF -2), una famiglia di sei proteine leganti l'IGF ad alta affinit\u00e0 (IGFBP-1 a IGFBP-6), nonch\u00e9 gli enzimi degradanti associati all'IGFBP, definiti collettivamente come proteasi.\nDescrizione.\nLe somatomedine sono i mediatori dell'ormone della crescita (GH) sull'osso, cartilagine, muscolo scheletrico, pelle, cervello, midollo osseo e in generale stimolano la proteosintesi. A livello dell'osso stimolano la sintesi di aggrecano, collagene di tipo VI e IX, proteine di legame e la proliferazione cellulare; a livello di altri organi o tessuti stimolano la proteosintesi, la sintesi di DNA e RNA, l'aumento del numero e della dimensione cellulare.\nAl contrario del GH, l'IGF-1 diminuisce l'insulinoresistenza e diminuisce le possibilit\u00e0 di avere diabete mellito di tipo 2 e pancreatiti.\nL'IGF-1 \u00e8 fondamentale per immagazzinare i ricordi e farli rimanere pi\u00f9 a lungo stimolando le connessioni interneuronali, migliorando quindi la memoria.\nI motoneuroni sembrano essere protetti dall'IGF-1. \u00c8 stato visto infatti che le malattie neurodegenerative si accompagnano spesso a carenza di somatotropina e IGF-1 e che l'uso di IGF-1 stimola le connessioni neuronali, inibisce la morte dei neuroni e in generale d\u00e0 grandi benefici ai malati di malattie neurodegenerative compresa la SLA. Attualmente il pi\u00f9 grande ostacolo terapeutico a questo approccio \u00e8 il costo di quest'ormone proteico.\nSebbene le cellule cancerose usino anche IGF-1 per crescere e sebbene i tessuti cancerosi abbiano una maggiore quantit\u00e0 di recettori per quest'ormone, i malati di cancro non hanno maggiori livelli di IGF-1 rispetto ai sani e questi non possono essere utilizzati come fattori di rischio o come marker tumorali.\nSebbene le propriet\u00e0 anaboliche vengano attribuite al GH, \u00e8 in realt\u00e0 l'IGF-1 l'ormone anabolico che esegue questo compito. Questa caratteristica viene erroneamente considerata ad opera del GH, poich\u00e9 l'IGF-1 \u00e8 strettamente dipendente dalla sua produzione.. Infatti il GH di per s\u00e9 \u00e8 un ormone lipolitico e iperglicemizzante, e pu\u00f2 essere secreto anche senza mediare la produzione di IGF, e quindi senza favorire la crescita cellulare. L'IGF-1 \u00e8 un ormone importantissimo anche negli adulti, infatti se carente (soprattutto in presenza di una concomitante carenza di testosterone) aumentano la mortalit\u00e0 e le possibilit\u00e0 di collasso cardiocircolatorio.\nInizialmente erano state classificate tre tipi di somatomedine, la somatomedina A, B, e C. L'appartenenza della somatomedina B alle somatomedine \u00e8 stata poi ritrattata, poich\u00e9 pur presentando alcune propriet\u00e0 delle altre sue simili, non stimolava l'incorporazione del solfato nelle cartilagini. La sua azione dimostrata sulle cellule della glia \u00e8 stata poi attribuita a contaminazione da parte di un altro fattore di crescita, l'EGF (\"Epidermal Growth Factor\" o \"Fattore di crescita dell'epidermide\"), facendo s\u00ec che il termine somatomedina B venisse abbandonato."}
{"id": "828597", "revid": "1048993", "url": "https://it.wikipedia.org/wiki?curid=828597", "title": "Werner Schroeter", "text": "Biografia.\nProfondamente influenzato dalla cultura underground statunitense e dall'opera lirica, esord\u00ec quale cineasta sperimentale nel 1967. Fu grande amico di Rainer Werner Fassbinder, nonch\u00e9 molto stimato artisticamente da Wim Wenders.\nDa sempre appassionato di opera lirica ha definito Maria Callas \"una delle sue madri spirituali\" e ha a lei ha dedicato il corto sperimentale \"Maria Callas Portait\" (1968).\nLe sue regie teatrali sono invece improntate a un rigore classico (\"Emilia Galotti\" di Lessing, 1972; \"Lohengrin\", 1979).\nPi\u00f9 lineari i film successivi: \"Nel regno di Napoli\" (1978), \"Palermo oder Wolfsburg\" (1980), Orso d'oro al Festival di Berlino, \"Liebeskonzil\" (1982).\nTra i suoi ultimi film \"Malina\" (1991), \"Poussieres d'Amour\" (1996), \"Die K\u00f6nigin\" (2000), \"Deux\" (2002) e \"Nuit de chien\" (2008).\n\u00c8 stato insignito del Pardo d'onore al Festival di Locarno del 1996 e del Premio Traetta postumo del 2016 per il suo continuo impegno nella riscoperta delle radici europee della musica classica.\nNumerosi i suoi documentari, tra cui \"Die Generalprobe\" (1980), \"Der lachende Stern\" (1983) e \"Zum Beispiel Argentinien\" (1985)."}
{"id": "828598", "revid": "17654", "url": "https://it.wikipedia.org/wiki?curid=828598", "title": "Orfeo ed Euridice (Haydn)", "text": ""}
{"id": "828599", "revid": "124653198", "url": "https://it.wikipedia.org/wiki?curid=828599", "title": "Isidoro di Mileto", "text": "Nel 532 la Basilica preesistente, costruita da Teodosio II, fu distrutta durante la rivolta di Nika. \nL'imperatore Giustiniano I decise di ricostruirla, dopo aver sedato la rivolta, affidandone la progettazione a Isidoro e a Antemio di Tralle (474- prima del 558). Essi realizzarono la pi\u00f9 grande chiesa della cristianit\u00e0 mai costruita fino ad allora, sormontata da una grande cupola in laterizi, del diametro di 32 m e posta e 55 m di altezza e poggiante su una base quadrata grazie alla soluzione innovativa dei pennacchi, utilizzati ancora oggi. Isidoro mor\u00ec prima che la basilica fosse completata.\nIn precedenza aveva insegnato fisica ad Alessandria d'Egitto e poi a Costantinopoli, e aveva scritto un commentario su libri sulle costruzioni. Aveva anche raccolto e pubblicato gli scritti di Eutocio di Ascalona, che erano commentari sulla matematica di Archimede e Apollonio, contribuendo cos\u00ec a ravvivare l'interesse per le loro opere. Grazie al suo lavoro importanti scritti sono stati conservati e trasmessi alle generazioni future. Fu anche un abile matematico, al quale si devono la squadra a T, usata nel disegno tecnico, il metodo di costruzione della parabola con una corda e forse anche il libro XV apocrifo degli \"Elementi\" di Euclide.\nSi sa anche che aiut\u00f2 Giustiniano nella ricostruzione delle fortificazioni a Dara, in Mesopotamia.\nSecondo Procopio e Agazia era parente dell'omonimo ingegnere Isidoro di Mileto il Giovane."}
{"id": "828601", "revid": "1718925", "url": "https://it.wikipedia.org/wiki?curid=828601", "title": "Comunicazioni ottiche", "text": "Una comunicazione ottica \u00e8 una qualunque forma di telecomunicazione che usa la luce come mezzo di trasmissione. Possono essere sia cablate che non cablate ovvero wireless. Un sistema di comunicazione ottico consiste di un \"trasmettitore\", che codifica un \"messaggio\" in un \"segnale\" ottico, un \"canale\", che convoglia il segnale a destinazione, ed un \"ricevitore\", che estrae il messaggio dal segnale ottico ricevuto. \nDescrizione.\nForme di comunicazione ottica.\nEsistono numerose forme di comunicazioni ottiche non tecnologiche, ad esempio il linguaggio del corpo ed il linguaggio dei segni.\nTecniche come il semaforo o i segnali di fuoco furono le prime forme tecnologiche di comunicazioni ottiche. La fibra ottica \u00e8 oggi il mezzo pi\u00f9 comune per le moderne comunicazioni ottiche digitali. Anche le comunicazioni ottiche in spazio libero sono usate oggi per un'ampia gamma di applicazioni.\nComunicazioni in fibra ottica.\nLa \"fibra ottica\" \u00e8 il tipo pi\u00f9 comune di canale per le comunicazioni ottiche, tuttavia altri tipi di guide d'onda sono utilizzati all'interno di attrezzatura elettronica, di componenti per comunicazioni ottiche e sono perfino state usate in laboratorio come canale per trasmissioni a cortissima distanza (ad esempio da chip a chip). \nGeneralmente i trasmettitori per collegamenti in fibra ottica sono LED o laser. Tipicamente si utilizzano lunghezze d'onda nello spettro dell'infrarosso piuttosto che nel visibile poich\u00e9 in questa finestra frequenziale la fibra ottica garantisce minore attenuazione e dispersione. \nAd oggi il metodo di codifica pi\u00f9 usato \u00e8 la modulazione di intensit\u00e0, tuttavia sono state dimostrate in laboratorio anche tecniche basate sulla codifica di frequenza e fase. Quest'ultima in particolare \u00e8 oggi al centro di numerose ricerche poich\u00e9 presenta caratteristiche che ne potrebbero fare il formato di modulazione del futuro. \nLa necessit\u00e0 di \"rigenerare il segnale\" lungo la tratta \u00e8 stata resa sostanzialmente inutile dall'introduzione dell'amplificatore in fibra drogata all'erbio (EDFA), che garantisce trasmissioni su maggiori distanze ad un costo inferiore.\nComunicazioni ottiche in spazio libero.\nIrDA definisce uno standard per la trasmissione ottica in spazio libero su brevi distanze mediante l'uso di LED infrarossi."}
{"id": "828607", "revid": "6066", "url": "https://it.wikipedia.org/wiki?curid=828607", "title": "Antigono Gonata", "text": ""}
{"id": "828615", "revid": "111221234", "url": "https://it.wikipedia.org/wiki?curid=828615", "title": "Commissario Montalbano", "text": ""}
{"id": "828620", "revid": "486946", "url": "https://it.wikipedia.org/wiki?curid=828620", "title": "Scanner Access Now Easy", "text": ""}
{"id": "828621", "revid": "124131123", "url": "https://it.wikipedia.org/wiki?curid=828621", "title": "Lemma di Lax-Milgram", "text": "Il lemma di Lax-Milgram \u00e8 un risultato di analisi funzionale con rilevanti applicazioni nella teoria delle equazioni alle derivate parziali ed \u00e8 fondamentale in analisi numerica per lo studio del metodo degli elementi finiti. Il punto di partenza \u00e8 la formulazione debole del problema alle derivate parziali.\nNel 1971 Ivo Babu\u0161ka forn\u00ec una generalizzazione del teorema, il teorema di Babu\u0161ka-Lax-Milgram.\nEnunciato.\nSiano formula_1 uno spazio di Hilbert con norma formula_2, formula_3 una forma bilineare su formula_1 e formula_5 un funzionale lineare e continuo che opera su elementi di formula_1 (ovvero un elemento del duale di formula_1,formula_8); si voglia trovare formula_9 soluzione del problema variazionale:\ndove formula_11 rappresenta la dualit\u00e0 fra formula_1 e formula_8. Se la forma bilineare \u00e8 continua, ovvero esiste una costante formula_14 positiva tale che:\ned \u00e8 inoltre coerciva o ellittica, ovvero esiste formula_16 positiva tale che:\nallora il problema variazionale ammette un'unica soluzione. Si noti come non sia necessaria l'ipotesi che la forma bilineare sia simmetrica. Il lemma di Lax-Milgram fornisce inoltre una stima di stabilit\u00e0 per la soluzione formula_18:"}
{"id": "828624", "revid": "6066", "url": "https://it.wikipedia.org/wiki?curid=828624", "title": "Antigono III", "text": ""}
{"id": "828625", "revid": "729019", "url": "https://it.wikipedia.org/wiki?curid=828625", "title": "Malattia di Simmonds", "text": "La malattia di Simmonds (detta anche cachessia ipofisaria) \u00e8 un ipopituitarismo molto raro, dovuta al malfunzionamento del lobo anteriore dell'ipofisi. A differenza della sindrome di Sheehan non \u00e8 correlata con la gravidanza.\nClinica.\nSi manifesta con astenia, amenorrea o impotenza nell'uomo ed \u00e8 caratterizzata da assoluta mancanza dello stimolo dell'appetito e altri disturbi pi\u00f9 o meno gravi.\nPrognosi e trattamento.\nL'evoluzione \u00e8 fatale ma attualmente \u00e8 difficile che si arrivi al quadro completo della malattia di Simmonds, caratterizzato dal mancato funzionamento di tutte le ghiandole endocrine dell'organismo dipendenti dagli ormoni ipofisari, perch\u00e9 la malattia viene identificata precocemente e pu\u00f2 essere attuata tempestivamente la necessaria terapia ormonale sostitutiva degli ormoni endogeni mancanti."}
{"id": "828635", "revid": "228587", "url": "https://it.wikipedia.org/wiki?curid=828635", "title": "Monastero di Santa Chiara", "text": ""}
{"id": "828641", "revid": "2166030", "url": "https://it.wikipedia.org/wiki?curid=828641", "title": "B\u00e9la II d'Ungheria", "text": "Il suo governo viene generalmente considerato pacifico nonostante i tragici eventi della sua giovent\u00f9.\nBiografia.\nFiglio del principe \u00c1lmos, fu accecato insieme al padre da suo zio Colomanno, per permettere la successione al trono d'Ungheria a Stefano II d'Ungheria, figlio di Colomanno.\nB\u00e9la fu sostenuto dai nobili ungheresi e sal\u00ec al trono dopo il regno di Stefano II, che lo richiam\u00f2 dall'esilio in Costantinopoli.\nNel 1136 invase per la prima volta la Bosnia, instaurandoci lo stato vassallo chiamato Banato di Bosnia, che assegn\u00f2 inizialmente come titolo onorifico al figlio Ladislao.\nRiusc\u00ec a sconfiggere gli eserciti russi e polacchi e penetr\u00f2 in Polonia. Strinse amicizia con Giovanni di Grecia e Lotario II.\nGli succedette il figlio maggiore, G\u00e9za II.\nMatrimonio e figli.\nSpos\u00f2 Elena di Rascia, con la quale ebbero sei figli:"}
{"id": "828645", "revid": "125777399", "url": "https://it.wikipedia.org/wiki?curid=828645", "title": "Geoide", "text": "Con il termine geoide si indica la superficie equipotenziale del campo gravitazionale terrestre, che coincide con il livello del medio mare; si ottiene considerando una superficie sempre perpendicolare a un filo a piombo, cio\u00e8 alla direzione della forza di gravit\u00e0. Il geoide tiene conto delle irregolarit\u00e0 gravitazionali prodotte dalla presenza di montagne (maggior gravit\u00e0 dovuta alla massa) o di materiali meno densi come l'acqua degli oceani (quindi minor gravit\u00e0). Il geoide \u00e8 un modello fisico in quanto descrive il profilo della superficie terrestre al livello del mare rispetto al quale si misura l'altezza ed \u00e8 anche un costrutto matematico in quanto tiene conto delle variazioni di gravit\u00e0.\n\u00c8 il solido la cui superficie in ogni suo punto \u00e8 perpendicolare al filo al piombo, tenendo presente che si dispone sulla verticale fisica e non su quella geocentrica.\n Poich\u00e9 attualmente non esiste un modello matematico unificato che renda ragione sia delle propriet\u00e0 globali sia di quelle locali della Terra, i due modelli sono entrambi necessari per definire un sistema di riferimento geodetico e per effettuare misurazioni corrette nelle tre dimensioni: sferoide, ellissoide e geoide.\nDescrizione.\nUn geoide \u00e8 una superficie perpendicolare in ogni punto alla direzione della verticale, cio\u00e8 alla direzione della forza di gravit\u00e0. Questa \u00e8 la superficie che meglio descrive la superficie media degli oceani (a meno dell'influenza di maree, correnti ed effetti meteorologici) e, quindi, la superficie media della Terra. Esso, infatti, \u00e8 definibile come la superficie equipotenziale (in cui, cio\u00e8, il potenziale gravitazionale ha valore uguale) che presenta i minimi scostamenti dal livello medio del mare.\nDal punto di vista cartografico il geoide non pu\u00f2 essere utilizzato per la determinazione planimetrica di una porzione di terreno perch\u00e9, se anche si riuscisse a mettere in corrispondenza i punti della superficie fisica della Terra con quelli del geoide, non si potrebbe poi mettere in corrispondenza i punti del geoide con un sistema cartesiano piano. In pratica non \u00e8 possibile utilizzare il geoide per la creazione di piante perch\u00e9 i dati derivanti dalla proiezione sul geoide della superficie terrestre non possono essere descritti su un piano. Di conseguenza questa superficie viene utilizzata solo in riferimento alle quote.\nQuesto accade perch\u00e9 non \u00e8 possibile descrivere il geoide con una formula matematica risolvibile: per conoscere l'andamento del geoide, infatti, sarebbe necessario conoscere in ogni punto della superficie terrestre la direzione della forza di gravit\u00e0, la quale a sua volta dipende dalla densit\u00e0 che la Terra assume in ogni punto. Questo, tuttavia, \u00e8 impossibile da conoscere senza una certa approssimazione, rendendo poco operativa dal punto di vista matematico la definizione di geoide.\nAssumendo certe semplificazioni \u00e8 per\u00f2 possibile ricavare delle superfici utili nella topografia. Ipotizzando infatti la densit\u00e0 simmetrica rispetto all'asse di rotazione si definisce lo sferoide, mentre ipotizzando la densit\u00e0 costante, oltre che simmetrica rispetto all'asse di rotazione, si definisce l'ellissoide.\n\u00c8 necessario porre molta attenzione sulle differenze che intercorrono tra il geoide e l'ellissoide di riferimento (utilizzato nella creazione di carte topografiche): mentre il primo ha una rigorosa definizione fisica ma non \u00e8 descrivibile matematicamente, il secondo ha una ben definita equazione matematica che lo descrive ma non ha alcun significato fisico per quanto riguarda la superficie terrestre. Inoltre esiste una certa deviazione della verticale tra le due superfici.\nForma della Terra.\nIl termine geoide \u00e8 utilizzato anche per indicare la forma della Terra a ellissoide, che \u00e8 una sfera schiacciata ai poli, ottenuta dalla rotazione di un'ellisse intorno al suo asse minore. Il raggio terrestre in corrispondenza dei poli risulta di circa inferiore al raggio medio terrestre, pari a circa .\nRappresentazione per armoniche sferiche.\nLe armoniche sferiche sono spesso usate per approssimare la forma del geoide. Il miglior insieme di coefficienti migliori per le armoniche sferiche \u00e8 l'EGM96, determinati nel progetto di collaborazione internazionale guidato dalla NIMA.\nLa descrizione matematica della parte non rotante formula_1 della funzione potenziale del modello \u00e8:\ndove: \nSi noti che l'equazione descrive il potenziale gravitazionale formula_1, non il geoide in s\u00e9 nel punto formula_10, essendo formula_11 il raggio dal centro terrestre. \nIl geoide \u00e8 una particolare superficie potenziale, complicata da calcolare. Il gradiente di questo potenziale fornisce anche un modello per l'accelerazione gravitazionale. L'EGM96 contiene un insieme completo di coefficienti fino al grado e ordine 360, descrivendo il geoide con un dettaglio di . Il numero di coefficienti formula_7 e formula_8, pu\u00f2 essere ottenuto osservando che nell'equazione di formula_1 per ogni formula_15 ci sono due coefficienti per ogni formula_16 a eccezione di formula_17, in cui ce n'\u00e8 solo uno. \nDi conseguenza, siccome formula_18, il numero totale di coefficienti, per formula_19, \u00e8: \nPer molte applicazione la serie completa non \u00e8 necessaria e ci si ferma a pochi termini. Sono in sviluppo nuovi modelli a pi\u00f9 alta risoluzione, diversi autori dell'EGM96 stanno lavorando a un modello aggiornato che dovrebbe contenere i nuovi dati gravitazionali ottenuti dai satelliti, e dovrebbe prevedere fino a 2\u00a0160 gradi e ordini.\nLa National Geospatial-Intelligence Agency ha annunciato la disponibilit\u00e0 del EGM2008, con 2\u00a0159 gradi che contiene dei coefficienti addizionali che estendono i gradi a 2\u00a0190."}
{"id": "828646", "revid": "6923", "url": "https://it.wikipedia.org/wiki?curid=828646", "title": "Musepack", "text": "Musepack (o MPC) \u00e8 un formato di compressione audio open source a perdita di dati (\"lossy\"). Presenta molte analogie con lo standard MP3, ma la sua qualit\u00e0 \u00e8 migliore a parit\u00e0 di bitrate. \u00c8 noto anche come MPEGplus, MPEG+ o MP+.\nLe origini di MPC risalgono al 1997, quando Andree Buschmann inizi\u00f2 a lavorare a questo progetto. In seguito \u00e8 stato portato avanti da Frank Klemm, viene curato dal Musepack Development Team (MDT) con il contributo dello stesso Frank Klemm. I codec sono disponibili sulle piattaforme Microsoft Windows, Linux e macOS, assieme ai plugin per un buon numero di programmi.\nIn passato, Musepack \u00e8 stato sospettato di violare svariati brevetti software (MP2, PNS, subband). Secondo gli sviluppatori, tutto il codice brevettato \u00e8 stato ormai rimosso; secondo altri \u00e8 presente una violazione del brevetto PNS.\nMusepack \u00e8 ottimizzato principalmente per l'encoding con un bitrate di 175\u2013185 kb/s. Pochissimi miglioramenti sono stati fatti per i bitrate inferiori (come 128 kb/s). Nonostante tutto, numerosi test hanno verificato una buona resa in tutti i livelli di bitrate.\nIl pi\u00f9 indicativo \u00e8 avvenuto nel 2004: una serie di prove d'ascolto condotte con il metodo del \"doppio cieco\" ha dimostrato che Musepack e Ogg Vorbis erano i due migliori codec per la compressione con bitrate attorno a 128 kbit/s, battendo MP3, AAC, WMA e ATRAC."}
{"id": "828647", "revid": "9", "url": "https://it.wikipedia.org/wiki?curid=828647", "title": "Bela II d'Ungheria", "text": ""}
{"id": "828651", "revid": "30610", "url": "https://it.wikipedia.org/wiki?curid=828651", "title": "Felix Fabri", "text": "Ha lasciato descrizioni dettagliate dei pellegrinaggi in Terra Santa (oggi Israele) e nel 1489 realizza un libro sulla storia della Svizzera, intitolata \"Historia Suevorum\".\nFa i suoi primi studi presso l'Ordine dei Frati Predicatori a Basilea ed Ulma, dove trascorse gran parte della sua vita."}
{"id": "828652", "revid": "767487", "url": "https://it.wikipedia.org/wiki?curid=828652", "title": "Palermo o Wolfsburg", "text": "Palermo o Wolfsburg (\"Palermo oder Wolfsburg\") \u00e8 un film drammatico del 1980 diretto da Werner Schroeter, ispirato al romanzo \"Passione di Michele\" del giornalista e scrittore Giuseppe Fava, che ha collaborato anche alla sceneggiatura.\n\u00c8 stato proiettato alla 30\u00aa edizione del Festival di Berlino, aggiudicandosi l'Orso d'oro ex aequo con \"Heartland\" di Richard Pearce.\nTrama.\nIl diciottenne Nicola Zarbo decide di lasciare il paese di Palma di Montechiaro, in Sicilia, per sollevare le precarie condizioni economiche della sua famiglia e quindi si trasferisce in Germania Ovest, a Wolfsburg, per lavorare come operaio alla Volkswagen. Le sue speranze di una vita migliore si infrangono subito contro un muro di diffidenza e ostilit\u00e0 e Nicola scopre ben presto la difficolt\u00e0 di adattarsi a nuove regole. Solo l'amore (che egli pensa ricambiato) per una bella ragazza tedesca, Brigitte, sembra fargli dimenticare la dura routine lavorativa, l'umiliazione dei superiori e l'isolamento linguistico. Quando una sera la ragazza lo lascia da solo e va con un altro, nel tentativo di salvare il suo \"onore\", Nicola diventa un assassino. Il processo che ne segue e la sfilata di personaggi chiamati sul banco dei testimoni assumono toni grotteschi, quasi onirici, una macabra macchina del terrore e della pazzia, che vedono Nicola protagonista di una sorta di \"passione\" laica, simile a quella di Ges\u00f9 Cristo, che infatti fa da intermezzo per tutta la durata del film come una sacra rappresentazione, di quelle che tradizionalmente si svolgono nei paesi siciliani durante i riti del Venerd\u00ec Santo.\nProduzione.\nLe riprese sono state effettuate dal 9 aprile al 5 luglio 1979. La prima parte del film \u00e8 stata girata in Sicilia nel comune di Palma di Montechiaro, in provincia di Agrigento, la seconda nella citt\u00e0 di Wolfsburg nella Bassa Sassonia.\nDistribuzione.\nDopo la proiezione al Festival di Berlino nel febbraio 1980, il film \u00e8 stato mostrato al Chicago International Film Festival nel mese di ottobre e alla Fondazione Calouste Gulbenkian di Lisbona il 14 febbraio 1981.\nNel 1990 \u00e8 stato riproposto a Berlino, nella retrospettiva \"40 Years \"Berlinale\"\" dedicata ad alcuni dei film pi\u00f9 significativi delle passate edizioni, e il 3 dicembre 2010 \u00e8 stato proiettato al Festival internazionale di Salonicco.\nCritica.\nSean Axmaker scrive sul sito \"Turner Classic Movies\": \u00abSchroeter non \u00e8 alla ricerca di un'esperienza emotiva, ma di un impegno intellettuale, esplorato con un espressionismo che lascia il posto al realismo studiato delle scene iniziali\u00bb."}
{"id": "828656", "revid": "1728", "url": "https://it.wikipedia.org/wiki?curid=828656", "title": "Dodecapoli etrusca", "text": "La dodecapoli etrusca era l'insieme di dodici citt\u00e0-Stato etrusche che, secondo la tradizione, costituirono in Etruria una potente alleanza di carattere economico, religioso e militare: la \"Lega etrusca\". Secondo quanto racconta Strabone, le dodici citt\u00e0 vennero fondate da Tirreno.\nDodecapoli in Etruria.\nNumerose erano le citt\u00e0 etrusche, governate prima da aristocrazie e poi da oligarchie, suddivise in tre macro-aree:\nSull'identit\u00e0 delle dodici citt\u00e0 che facevano parte della Lega confederata non ci sono notizie certe (nessun documento storico, in special modo etrusco, al riguardo), perci\u00f2 si possono solo fare supposizioni. Di certo dovevano farne parte importanti citt\u00e0 come: Veio, Caere, Tarquinia, Vulci, Roselle, Vetulonia, Populonia, Volsinii, Chiusi, Perusia, Arretium (Arezzo) e Volterra. Con la caduta in mani romane di alcune di queste citt\u00e0 (come Veio), oppure con il declino delle stesse, \u00e8 probabile che altre citt\u00e0 presero il loro posto, magari quelle che fino a quel momento erano considerate centri minori, come Cortona, Fiesole o Falerii. Dopo che l'Etruria divenne, sotto l'impero di Augusto, la \"Regione VII dell'Italia romana\", le citt\u00e0 principali divennero ufficialmente quindici.\nLe citt\u00e0 della dodecapoli erano tra loro in concorrenza per l'espansione territoriale e commerciale, e tali contrasti causarono una scarsa capacit\u00e0 di coordinamento militare nel combattere aggressioni esterne.\nOgni anno i rappresentanti delle citt\u00e0 si incontravano presso il Fanum Voltumnae, un luogo a loro sacro rimasto tuttora sconosciuto, forse nel territorio della citt\u00e0 di Volsinii (l'attuale Orvieto), per discutere degli affari politici ed economici, per le celebrazioni religiose, per partecipare a un importante mercato e (secondo alcuni) per eleggere il capo della federazione (lo \"zilath mech rasnal\").\nArezzo.\nArezzo sorse in epoca pre-etrusca in una zona abitata fin dalla preistoria, come dimostra il ritrovamento di strumenti di pietra e del cosiddetto \"uomo dell'Olmo\", risalente al Paleolitico, avvenuto nei pressi della frazione dell'Olmo durante i lavori di scavo di una breve galleria della linea ferroviaria Roma-Firenze nel 1863.\nLa zona posta alla confluenza di Valdarno, Valdichiana e Casentino, infatti, \u00e8 passaggio naturale per chi voglia attraversare l'Appennino. Si ha notizia poi di insediamenti stabili di epoca pre-etrusca in una zona poco distante dall'attuale area urbana, il colle di San Cornelio, dove si sono rinvenute tracce di una cinta muraria di difficile datazione poich\u00e9 sovrimpresse dalle poderose mura romane. L'abitato etrusco sorse invece sulla sommit\u00e0 del colle di San Donato, occupata dall'attuale citt\u00e0. Si sa che la Arezzo etrusca, con un nome quasi identico all'attuale, \"Arretium\", esisteva gi\u00e0 nel IX secolo a.C.\nArezzo fu poi una delle principali citt\u00e0 etrusche, e molto probabilmente sede di una delle 12 lucumonie. A questo periodo risalgono opere d'arte di eccezionale valore, come la Chimera, oggi conservata a Firenze, la cui immagine caratterizza talmente la citt\u00e0 da essere rappresentata nello stemma di un suo Quartiere (Porta del Foro) oltre che diventarne quasi un secondo simbolo cittadino.\nAl sorgere della potenza di Roma la citt\u00e0, insieme alle consorelle etrusche, tent\u00f2 di arginarne le tendenze espansionistiche, ma l'esercito messo insieme da Arezzo, Volterra e Perugia fu sconfitto a Roselle, presso Grosseto, nel 295 a.C.; e cos\u00ec nel III secolo a.C. Arezzo fu conquistata dai Romani che latinizzarono il suo nome etrusco \"Arretium\".\nCaere (Cerveteri).\nCostruita a 5\u00a0km dal mare tra i due corsi d'acqua oggi conosciuti come Fosso della Mola e Fosso del Manganello su un'altura, Caere era, al tempo degli etruschi, grande circa trenta volte l'attuale Cerveteri, tuttavia di essa sono rimaste soltanto le necropoli. I sepolcreti erano situati su altre due colline parallele: una, quella pi\u00f9 celebre, della Banditaccia, a nord-est della citt\u00e0; l'altra, quella di Monte Abatone, a sud-est.\nCere (\"Caisra\" in etrusco, \"C\u00e6re vetus\" per i romani, \"Arghilla\" per i marinai greci, attualmente \"Cerveteri\") fu una delle maggiori citt\u00e0 della dodecapoli etrusca, una confederazione di dodici citt\u00e0 che giunsero a grande potenza simultaneamente (Cere, Tarquinia, Veio, Volsinii, Vulci, Roselle, Vetulonia, Populonia, Perugia, Chiusi, Volterra e Arezzo) che si prefissero la conquista della Val Padana. Cere era la pi\u00f9 meridionale e fu anche, tra i secoli VII e IV a.C., la pi\u00f9 importante, perch\u00e9 aperta ai mercanti stranieri.\nPer la sua posizione, essa ebbe rapporti con le citt\u00e0 del Lazio, e in particolare con Roma, e da qui tent\u00f2 di allungare le sue mire commerciali anche sulla Campania, verso il Golfo di Napoli e quello di Salerno. Si alle\u00f2 con Cartagine, colonia fenicia situata dove oggi sorge Tunisi, ed era contro la supremazia mercantile greca. Sul mare Cere aveva tre scali portuali: il principale a \"Pyrgi\" (Santa Severa), uno a \"Punicum\" (Santa Marinella) e un terzo ad \"Alsium\" (Palo). Tra i reperti rinvenuti a Cerveteri, i maggiori sono quelli conservati nella tomba Regolini-Galassi: oreficerie, argenti, avori, bronzi, vasi greci e vasi di bronzo.\nChiusi.\nL'area dove sorge la Chiusi etrusca (\"Clevsin\") venne popolata stabilmente durante il corso dell'et\u00e0 del bronzo finale, nel X secolo a.C.\nI nuovi insediamenti cominciarono a preferire le vie di comunicazione, invece che le zone pi\u00f9 isolate, come il monte Cetona che era stato scelto per i precedenti insediamenti. L'abitato si sviluppava sui tre colli sui quali sorse poi la citt\u00e0 medievale e moderna. Nell'VIII secolo a.C. venne introdotto nel territorio chiusino il rito dell'inumazione e si diffusero le tombe a camera con pilastro.\nDivenuta, nel VI secolo a.C., uno dei principali centri della dodecapoli, Chiusi entr\u00f2 in contatto con Roma, quando un'alleanza tra Chiusi, Arezzo, Roselle, Volterra e Vetulonia aiut\u00f2 i Latini nello scontro con Tarquinio Prisco. Alla fine dello stesso secolo, periodo di apogeo della citt\u00e0, il lucumone Porsenna assedi\u00f2 Roma, forse conquistandola. La tradizione, attraverso l'uso di figure eroiche, vede il lucumone fermato nel suo assedio dal coraggio di Orazio Coclite e Muzio Scevola.\nChiusi divenne inoltre anche un grande centro di importazione dall'Attica, che fungeva da luogo di smistamento per l'intera Etruria interna. Accanto a questi prodotti si svilupp\u00f2 anche una consistente produzione locale, dove spicca quella del bucchero.\nIl V secolo a.C. \u00e8 testimone della produzione scultorea in pietra fetida; si deve aspettare il IV e il III secolo a.C. per vedere la nascita della fabbricazione dei caratteristici sarcofagi e urne, soprattutto in alabastro e marmo alabastrino. Nel corso del III secolo a.C. Chiusi venne assorbita dalla civilt\u00e0 romana.\nVolsinii (Orvieto).\nOrvieto \u00e8 situata nella Valle del Paglia, su una collina di tufo, a un'altezza di circa 200 metri sul mare. Questa era una posizione privilegiata, la citt\u00e0 era praticamente imprendibile, dalla quale si pu\u00f2 vedere qualsiasi movimento di gente anche a grandi distanze. In questo luogo strategico vi furono insediamenti dall'Et\u00e0 del Bronzo e dall'Et\u00e0 del Ferro, ma non ci sono rilevanti tracce di villaggi villanoviani. Lo stanziamento propriamente etrusco, invece, fu importantissimo, anche se la citt\u00e0 antica \u00e8 assai poco nota.\nSul nome etrusco di Orvieto ci sono discordie fra gli esperti. Alcuni propendono per \"Velzna\", da cui il latino \"Volsinii\"; per altri \"Volsinii\" si identifica invece con \"Bolsena\". Il nome attuale \"Orvieto\" deriva dal latino \"Urbs vetus\", cio\u00e8 \u00abcitt\u00e0 vecchia\u00bb, che appare per\u00f2 nel Medioevo. Ci sono alcuni che distinguono due \"Volsinii\": una \"veteres\", cio\u00e8 \u00abvecchia\u00bb, che sarebbe Orvieto, e una \u00abnovi\u00bb, ossia \"nuova\", l'attuale Bolsena. Sta prendendo consistenza anche la teoria che questo fosse il luogo di \"Salpinum\", nome romano di una grande citt\u00e0 etrusca dell'epoca, rimasta comunque sconosciuta ai posteri.\nOrvieto conobbe il suo maggior splendore fra la met\u00e0 del VI secolo a.C. e la fine del V secolo a.C. Molte iscrizioni, qui rinvenute, hanno permesso di conoscere l'esistenza di una ricca classe di commercianti. Le tombe sono disposte in cerchio attorno alla rupe orvietana. Fra esse sono notevoli quelle comprese nei nuclei chiamati del Crocefisso del Tufo e della Cannicella, mentre verso sud e verso ovest altre numerose tombe si allontanano dalla citt\u00e0 seguendo l'ondulazione delle colline.\nTutto depone per l'esistenza di una grande e importante citt\u00e0, le cui rovine restano tuttavia sotto gli edifici dell'abitato attuale. Il massimo studioso di Orvieto, Pericle Perali, ritenne che sulla rupe ci fossero ben 17 templi (secondo studi pi\u00f9 recenti, probabilmente furono solo 12): il pi\u00f9 noto \u00e8 il cosiddetto Tempio del Belvedere, nell'ambito nord-orientale dell'abitato a ridosso delle mura. Molte decorazioni e terrecotte architettoniche sono apparse un po' dovunque, anche durante scavi casuali, e tutto lascia supporre che la misteriosa citt\u00e0 etrusca giaccia ancora sepolta sotto la rupe.\nSono ormai quasi cinquant'anni, dal 1960, che gli scavi sono stati ripresi con assidua tenacia nelle necropoli orvietane, in quei sepolcreti, cio\u00e8, che si ritiene che circondassero l'antica \"Volsinii\", ed anche sulle vestigia di quel tempio che potrebbe essere, secondo l'interpretazione di insigni archeologi, il celebre \"Fanum Voltumnae\", per altri localizzato nei pressi del Lago di Bolsena dove fu edificata la nuova \"Volsinii\"; tempio che costitu\u00ec il santuario nazionale degli Etruschi. Risulta, infatti, che il momento di maggior splendore di \"Volsinii veteres\" va dal VI secolo a.C. alla fine del V secolo a.C. Da allora in poi, le numerose iscrizioni, indagate da Massimo Pallottino, recano nomi non sempre etruschi, il che fa pensare che l'aristocrazia mercantile della citt\u00e0 sia andata rovinandosi con elementi stranieri, fino ad ammettere gente di diversa origine nel novero delle famiglie di primo rango. Se cos\u00ec \u00e8, \"Volsinii\" fu certamente l'ultima a cedere alle pressioni di Roma e non lo fece perch\u00e9 sconfitta sul campo di battaglia, ma perch\u00e9 ormai era rappresentante di un mondo in evoluzione.\nPopulonia.\nPopulonia, in latino chiamata \"Popluna\" o \"Fofluna\", era l'unica citt\u00e0 etrusca situata sul mare: dominava dalla sua altura il Golfo di Baratti e il passaggio all'Isola d'Elba. Anch'essa fu edificata sul preesistente agglomerato di villaggi qui costituitisi in epoca villanoviana, certamente per lavorare i minerali sbarcati dalle navi che facevano la spola con l'isola.\nLa situazione topografica di Populonia \u00e8 interessante anche dal punto di vista paesaggistico, con le colline dolcemente digradanti verso il Mar Tirreno e le grandi tombe in vista del mare. Le necropoli si trovano in parte poco lungi dalla linea di costa del golfo, in parte sui declivi della Porcareccia, del Fosso del Conchino e della Cava del Tufo. Altre sono pi\u00f9 a oriente, oltre i fossi della Fredda e del Piastrone. Una lunga e robusta muraglia tagliava in tutta la sua lunghezza il promontorio, facendo perno sul Poggio della Guardiola, che costituiva l'estrema difesa: la citt\u00e0 poteva isolarsi, quindi, dalla terraferma, mentre era praticamente imprendibile dal mare.\nSi sono trovate qui molte scorie della lavorazione dei minerali, sia alla Porcareccia, sia a San Cerbone; mancano tracce consistenti, invece, della citt\u00e0 vera e propria. Si sono trovati pozzi e gallerie, da dove venivano estratti lo stagno e la cassiterite, e anche forni di fusione che risalgono addirittura all'VIII secolo a.C. Grande fu quindi la notoriet\u00e0 di Populonia nei commerci dei minerali e probabilmente essa deteneva il primato delle navigazioni verso l'Elba. Le tombe stesse hanno restituito oggetti di uso comuni, perlopi\u00f9 provenienti dalla Grecia e dal Vicino Oriente, il che dimostra l'importanza dei traffici marittimi. Sul sito dell'odierno borgo di Baratti vi era il porto etrusco, protetto da un lungo molo costruito con blocchi di arenaria.\nPer tutto il periodo di fioritura etrusca Populonia non ebbe crisi e continu\u00f2 ad ampliarsi grazie ai prosperosi commerci, prima del rame, poi del ferro. Esse emise anche una ricca serie di monete in argento.\nRoselle.\nL'antica Roselle era situata a 10 km da Grosseto, nel punto di passaggio tra la valle dell'Ombrone e la Maremma grossetana, sulla riva dell'antico lago Prile, ed era un'antica lucumonie dell'Etruria centrale. Conserva una sovrapposizione di edifici e mura appartenenti alle civilt\u00e0 villanoviana, etrusca e poi romana. La scoperta di vasi attici a figure rosse testimonia i contatti commerciali della citt\u00e0 con la Grecia e le colonie greche dell'Italia meridionale.\nFondata nel VII secolo a.C., venne citata da Dionigi di Alicarnasso fra le citt\u00e0 che portarono aiuto ai Latini nella guerra contro Tarquinio Prisco. Si svilupp\u00f2 a danno delle lucumonie vicine in particolare Vetulonia. Nel 294 a.C. fu conquistata dai romani. \nDivenne prima municipio romano e successivamente, con Augusto, colonia. A quest'epoca risalgono il Foro e la basilica, un sistema di raccoglimento delle acque piovane e un edificio termale. Sono conservate anche tracce di un anfiteatro e di ville.\nA partire dal VI secolo decadde come tutta la Maremma, flagellata dalla malaria. La citt\u00e0 venne abbandonata fino alla bonifica della zona ad opera di Pietro Leopoldo alla fine del Settecento. Negli anni cinquanta i resti degli edifici antichi furono riportati alla luce per mezzo di una lunga campagna di scavi portata avanti dall'archeologo Aldo Mazzolai.\nTarquinia.\nDai resti e dagli scavi archeologici risulta che Tarquinia (in etrusco \"T\u00e0rchuna\") esisteva gi\u00e0 nel IX secolo a.C. Tarquinia venne scoperta del tutto casualmente: infatti, nel 1827, furono rinvenute nella localit\u00e0 che allora si chiamava Corneto alcune tombe a camera decorate con pitture che raffiguravano la vita quotidiana, episodi tratti dalla mitologia greca e allegorie che stavano a significare eventi comuni, come la morte di qualche personaggio.\nPoco tempo dopo fu scoperta anche la vera e propria citt\u00e0 etrusca di Tarquinia, grazie ad alcune vaghe tracce di vie incrociate e diritte. Il monumento pi\u00f9 importante \u00e8 la cosiddetta \u00abAra della Regina\u00bb, base di un ampio tempio rettangolare del quale la storia \u00e8 poco conosciuta. Le mura erano costituite da blocchi di tufo squadrati che seguivano le ondulazioni della collina e risalgono probabilmente fra la fine del V secolo a.C. e la met\u00e0 del IV secolo a.C.\nNell'antichit\u00e0 si riteneva che Tarquinia fosse la pi\u00f9 antica delle citt\u00e0 etrusche, poich\u00e9 il suo nome era collegato a quello del leggendario Tarconte, fratello o figlio di Tirreno, colui che, secondo Erodoto, avrebbe condotto gli etruschi dalla Lidia alle coste dell'Italia centrale. Sempre secondo la leggenda, Tarconte, giunto nel luogo nel quale sorge l'attuale Tarquinia, incontr\u00f2 Tagete, una specie di bambino prodigio sorto dalle viscere della terra, che gli rivel\u00f2 i segreti della divinazione.\nRimasta in ombra nel periodo in cui fioriva la sua rivale Cere, Tarquinia conobbe grande splendore quando si apr\u00ec il commercio greco: \u00e8 in questo periodo che i suoi abitanti fondarono l'emporio marittimo di Gravisca. Il IV secolo a.C. fu quello dalle sua maggior potenza e prosperit\u00e0, quando il suo territorio si estendeva dal mare al Lago di Bolsena; verso sud andava fino al fiume Mignone e ai Monti Cimini. In questa regione si trovava anche l'importante centro di Tuscania.\nVeio.\nVeio venne costruita su un colle facilmente fortificabile per via della vicinanza ai guadi del Tevere, i quali permettevano di spingersi verso i Colli Albani e verso gli scali della Campania. Tutta la riva destra del Tevere, nel territorio compreso tra Fidene e la costa tirrenica, appartenne a Veio.\nNel IX secolo a.C., durante il pieno sviluppo della civilt\u00e0 villanoviana, Veio era gi\u00e0 un grosso centro; ebbe poi un leggero rallentamento nella fase orientalizzante, forse perch\u00e9 gi\u00e0 impegnata in contrasti con Roma; tocc\u00f2 poi la sua acme tra la fine del VII secolo e gli inizi del V secolo a.C. Il suo grande sistema di comunicazioni a mezzo di ottime strade \u00e8 evidente anche dal numero di porte che si aprivano nelle sue mura: ben sette, a ognuna delle quali corrispondeva una via (alcune addirittura gi\u00e0 in funzione in epoca villanoviana).\nIl colle tufaceo era interamente occupato da Veio, mentre nella sua parte meridionale, quella chiamata Piazza d'Armi, sorgeva un tempio risalente all'inizio del VI secolo a.C. Lungo la strada che collega la citt\u00e0 alla foce del Tevere furono ritrovati i resti di un vecchio santuario, di una piscina, di un altare e di una fossa destinata ai sacrifici. Tutto il complesso fu distrutto in et\u00e0 romana, quando Veio fu rasa al suolo, nel 396 a.C. Tutta l'area sacra del Portonaccio era circondata da un muro che racchiudeva il tempio, di cui rimangono solo i basamenti; per molto tempo si pens\u00f2 che fosse dedicato ad Apollo per una statua l\u00ec trovata. Al contrario, il tempio era dedicato a Minerva, come risulta da alcune iscrizioni su ex voto l\u00ec rinvenute.\nQuesta statua, come altre trovate nella zona, sono attribuite a Vulca, lo scultore che, come narra Plinio, fu chiamato a Roma dal re Tarquinio Prisco per modellare la statua di Giove da inserire nel tempio del Campidoglio. Vulca \u00e8 il solo artista etrusco di cui rimanga il nome ed \u00e8 l'unico di cui sia stata rinvenuta l'officina di produzione. Questo artista oper\u00f2 fra il 510 e il 490 a.C. ed \u00e8 certo che egli ha avuto un notevole influsso sull'arte contemporanea romana. Tutte le statue di Vulca, rinvenute a Cere, formano la decorazione del tetto del tempio.\nMolte sono le necropoli di Veio: Vaccherecchia, Monte Michele, Picazzano, Casale del Fosso, Grotta Gramiccia, Riserva del Bagno, Oliveto Grande e Macchia della Comunit\u00e0: esse hanno restituito ceramiche tradizionali e vasi di terracotta nera, detti buccheri, ma anche pitture. Dopo la distruzione subita dai romani nel 396 a.C. Veio non venne pi\u00f9 ricostruita.\nVetulonia.\nVetulonia, in latino \"Vatluna\", era un agglomerato urbano situato su un colle che dominava la Piana di Grosseto, in parte occupata da un lago oggi scomparso. Nel VI secolo a.C. Vetulonia si dot\u00f2 di una forte cinta di mura in blocchi di calcare, mentre l'acropoli con i luoghi sacri si trovava poco pi\u00f9 a nord-est, all'incrocio delle strade che salgono da Buriano e da Grilli, con sepolture a pozzetti, accolte all'interno di un circolo di pietre, e altre a tumuli rudimentali, databili fra l'VIII e il VII secolo a.C. Eccezionale fu il rinvenimento di urne cinerarie a capanna del periodo villanoviano, che sono pi\u00f9 frequenti in territorio laziale.\nLe tombe di Vetulonia hanno restituito interessanti e ricchi materiali orientalizzanti e fabbricati localmente: specchi, candelabri, tripodi, incensieri insieme a gioielli, fibule, orecchini talvolta in filigrana e nella lavorazione detta \u00aba granulazione\u00bb, in cui gli Etruschi furono maestri. Di particolare interesse sono due tombe monumentali, la Tomba della Pietrera e la Tomba del Diavolino, conosciuta anche come Pozzo dell'Abate. La prima \u00e8 una collina artificiale, delimitata da un tamburo di pietra che misura 60 metri di circonferenza; all'interno, due camere sovrapposte. Le sculture in pietra qui rinvenute sono esposte al Museo archeologico nazionale di Firenze.\nIl sito fu scoperto verso la fine del XIX secolo dall'archeologo italiano Isidoro Falchi.\nPerugia.\nIl toponimo \"Perugia\" potrebbe essere di origine etrusca e viene reso dai romani come \"Perusia\" ma \u00e8 ragionevole una attribuzione indo-europea ben pi\u00f9 antica, riconducibile al primo villaggio umbro, nucleo iniziale di quella citt\u00e0 successivamente ri-fondata dalla minoranza etrusca che si un\u00ec ai primi abitanti. L'esito di indoeuropeo \"per-roudja\" 'rossastra', derivazione dall'indoeuropeo \"reudh\" 'rosso' (IEW 872) con soluzione savina \"dj\" in 'z' e la \"o\" semichiusa (la vocale 'o' non esisteva nella lingua etrusca) potrebbe essere legato alla pratica degli antichi Umbri di ricoprire con intonaco di argilla la palizzata di tronchi a difesa del \"tr\u00e9blo,\" l'abitato fortificato sulla sommit\u00e0 del colle da lontano sarebbe perci\u00f2 apparso come una fascia rossastra. La pi\u00f9 antica attestazione del nome pare essere in una stele etrusca del VII secolo a.C. rinvenuta a Vetulonia, dedicata al guerriero \"Irumina Phersnachs\" (Phersna: Perugia e -ch: proveniente da, quindi \"il perugino\"). Vi \u00e8 incertezza sul significato del nome, ma sappiamo che spesso i nomi delle citt\u00e0 derivavano da una divinit\u00e0 o da una famiglia. In passato il nome Perugia \u00e8 stato fatto derivare anche dal greco \"periousa\", ovvero \"che sta in alto\", ma l'origine greca del nome di una citt\u00e0 etrusca pare infondata.\nI primi insediamenti conosciuti risalgono ai secoli XI e X a.C., con la presenza di villaggi nei pressi delle falde dell'altura perugina e a partire dall'VIII secolo a.C. anche sulla sommit\u00e0 del colle dove sorge la citt\u00e0. Il rapido sviluppo di Perugia \u00e8 favorito dalla posizione dominante rispetto all'arteria del fiume Tevere e dalla posizione di confine con le popolazioni umbre.\nIl nucleo di Perugia si forma attorno alla seconda met\u00e0 del VI secolo a.C., dalla disposizione delle necropoli etrusche abbiamo una testimonianza indiretta dell'espansione del primo tessuto urbano. Perugia diventa in breve una delle pi\u00f9 importanti citt\u00e0 etrusche e una delle 12 lucumonie, dotandosi nel IV secolo a.C. di una cinta muraria ancor oggi visibile.\nVolterra.\nIl primo nome etrusco di Volterra, edificata su una vasta terrazza a oltre 550 metri sul mare a dominare le valli della Cecina e dell'Era, \u00e8 stato \"Velathri\". L'abitato and\u00f2 diffondendosi su ripiani, che scendono fino a 458 metri sul mare, e si fortific\u00f2 fino ad assumere la funzione di perno di tutta l'Etruria settentrionale. Essa riusc\u00ec, nel momento di maggior splendore, a controllare gli scali marittimi sulla costa fra le attuali Cecina e Livorno, oltre che i guadi del corso medio dell'Arno.\nSui colli della Badia e della Guerruccia si trovano le necropoli villanoviane, che dimostrano l'antichit\u00e0 della citt\u00e0. La vita ebbe una continuit\u00e0 indisturbata, lasciando sopravvivere tradizioni diverse. Le stesse pareti a strapiombo delle balze, che costituiscono una delle maggiori attrazioni del paesaggio volterrano, potrebbero essere l'orlo di un pianoro dove preesistevano altre necropoli.\nLa potente cintura difensiva della citt\u00e0, lunga pi\u00f9 di sette chilometri, non comprendeva anche l'acropoli, la quale ne aveva un'altra di 1,8 chilometri. Due fra le porte etrusche sono ancora oggi in ottimo stato di conservazione; fra esse, la pi\u00f9 nota \u00e8 la Porta all'Arco. Essa conserva tre teste in pietra molto consumate dal tempo, che probabilmente effigiavano persone illustri o divinit\u00e0.\nLa fortuna di Volterra fu il rafforzamento di un'oligarchia agraria, che sfruttava le vaste terre coltivabili sulle colline che la circondavano: ci\u00f2 avvenne a partire dal VI secolo a.C. e salv\u00f2 la citt\u00e0 dalla crisi che fece decadere i centri sulla costa. Volterra, anzi, riusc\u00ec a rafforzare il suo porto a Vada. Questo suo interesse marittimo \u00e8 documentato anche dalla serie delle sue emissioni monetarie, che hanno come simbolo il delfino, da un punto di vista assurdo per una citt\u00e0 situata tra le colline a una certa distanza dal mare.\nVulci.\nVulci (in etrusco \"Velch\") era situata sulla riva destra del fiume Fiora, a circa cento chilometri da Roma, venti a nord-ovest di Tarquinia e dodici dal mare. I suoi artigiani ne fecero un centro importante e ricco fin dal IX secolo a.C.; essa prosegu\u00ec la sua affermazione anche nel campo della ceramica e della lavorazione della pietra fino al IV secolo a.C. Il suo contributo al commercio con i mercanti greci nell'importazione di ceramiche corinzie, ioniche e attiche fu molto importante; anche per queste ragioni si trov\u00f2 pi\u00f9 volte a guidare la Lega delle citt\u00e0 etrusche contro Roma.\nL'abitato sorgeva su un pianoro di tufo, che ancora oggi resta parzialmente inesplorato. Le necropoli di Cavalupo, di Ponterotto, di Polledrara e di Osteria sono databili dall'VIII secolo a.C. fino all'epoca imperiale romana. La maggior parte delle sepolture, anche le pi\u00f9 ricche, sono quelle fra la fine del VII secolo a.C. e la met\u00e0 del V secolo a.C. Fra la necropoli di Cavalupo e quella di Ponte Rotto, non lontano da un antico insediamento villanoviano, nel 1857 fu scoperta la Tomba Fran\u00e7ois, cos\u00ec chiamata dal nome dell'archeologo che ne esegu\u00ec il rilevamento. \u00c8 una tomba a \"T\" molto complessa architettonicamente, con un'eccezionale decorazione pittorica.\nDodecapoli etrusche coloniali.\nNel VI secolo a.C. gli Etruschi decisero di espandersi nel Nord e nel Sud Italia, pi\u00f9 precisamente in Emilia e in Campania, costituendo due regioni di stampo coloniale oggi note come Etruria padana e Etruria campana. Per ognuna di queste aree coloniali si pu\u00f2 parlare di \"dodecapoli\" ma, come per l'Etruria tirrenica, anche in questo caso non si ha la certezza di quali citt\u00e0 rientrassero a far parte delle due formazioni.\nDodecapoli padana.\nPer l'Etruria padana si parla certamente di Felsina (Bologna), Spina e Kainua (presso l'attuale comune di Marzabotto), mentre si possono solo supporre citt\u00e0 quali Ravenna, Cesena, Rimini, Modena, Parma, Piacenza, Mantova e forse Milano.\nKainua.\nI resti della citt\u00e0 etrusca di Kainua (nota fino a qualche tempo fa con il nome \"Misa\") si trovano nel comune di Marzabotto, in provincia di Bologna. Si ritiene che fosse una citt\u00e0 commerciale sulla via di transito tra l'Etruria tirrenica e la pianura padana. Nella sua fase pi\u00f9 tarda la citt\u00e0 venne occupata dai celti e successivamente pass\u00f2 sotto il dominio di Roma.\nLe rovine sono costituite per lo pi\u00f9 dalle fondamenta degli edifici dell'antica citt\u00e0 etrusca, con l'impianto urbanistico dotato di strade ad intersezione retta, il cui cardo e le tre principali traverse hanno una larghezza di 15 metri. Nelle fondazioni degli edifici sono leggibili le ripartizioni delle stanze, di cui si pu\u00f2 notare una suddivisione in due principali aree: l'area pi\u00f9 vicina alla strada adibita a bottega artigianale, mentre l'area pi\u00f9 interna adibita ad abitazione vera e propria.\nOltre all'acropoli costruita su una doppia terrazza sono presenti due necropoli: la necropoli est (relativamente vicina alla riva del fiume Reno) e la necropoli nord. Esse, in entrambi i casi, sono divise in due nuclei di tombe, facendo presupporre l'esistenza di una strada passante nel mezzo. Tre sono i tipi di tombe presenti: tombe a cassone, a pozzetto e a fossa.\nNonostante il sito sia conosciuto dal 1551, \u00e8 ancora attiva sede di scavi archeologici.\nSpina.\nSpina fu un'importante citt\u00e0 portuale etrusca affacciata sul mare Adriatico, presso il delta del fiume Po. Fu una delle citt\u00e0 pi\u00f9 importanti dell'Etruria padana, assieme a Felsina (Bologna) e Kainua, e venne scoperta in seguito alle opere di prosciugamento delle valli di Comacchio.\nL'antica citt\u00e0 fior\u00ec a partire dal 540 a.C. in qualit\u00e0 di emporio cardine tra mondo etrusco e mondo greco, grazie ai collegamenti marittimi che provenivano dall'Ellade. Tra i prodotti, che venivano scambiati con le ceramiche attiche (ne sono stati trovati numerosi esemplari di fattura ateniese in ottimo stato di conservazione), c'erano cereali, vino e altri prodotti agricoli, oltre alle carni di maiale salate (i \"prosciutti\" emiliano-romagnoli, testimoniati ampiamente sin dall'epoca etrusca).\nNella necropoli sono state trovate pi\u00f9 di 4.000 tombe, alle quali vanno aggiunti gli scavi di una parte dell'abitato. All'interno delle tombe sono stati trovati numerosi corredi funerari con manufatti dal gusto sfarzoso, testimoni della prosperit\u00e0 dell'insediamento. L'abitato, invece, aveva un'edilizia pi\u00f9 spartana, in legno e paglia. Spina fu uno dei pochi insediamenti etruschi del nord a superare l'invasione celtica del IV secolo a.C., restando attiva fino al II secolo a.C., quando venne abbandonata. I reperti di Spina si trovano esposti al Museo archeologico nazionale di Ferrara e al Museo del Delta Antico di Comacchio, che espone anche l'intero carico di una nave commerciale romana.\nDodecapoli campana.\nPer l'Etruria campana le citt\u00e0 pi\u00f9 probabili sono: Nocera, Capua, Nola e Acerra, mentre sono ipotizzabili Suessula, Ercolano, Pompei, Sorrento e Pontecagnano Faiano."}
{"id": "828663", "revid": "1272592", "url": "https://it.wikipedia.org/wiki?curid=828663", "title": "Elezioni regionali in Sicilia del 1955", "text": "Le elezioni per il rinnovo dell'Assemblea Regionale Siciliana si sono volte il 5 giugno 1955. L'affluenza \u00e8 stata dell'86,9%.\nAl termine delle consultazioni, l'incarico di presidente della Regione venne affidato per la seconda volta al democristiano Giuseppe Alessi (che aveva gi\u00e0 svolto tale incarico dal 1947 al 1949). Nel 1958 sarebbe nato il governo guidato da Silvio Milazzo."}
{"id": "828667", "revid": "59470", "url": "https://it.wikipedia.org/wiki?curid=828667", "title": "MP Plus", "text": ""}
{"id": "828670", "revid": "59470", "url": "https://it.wikipedia.org/wiki?curid=828670", "title": "MP+", "text": ""}
{"id": "828671", "revid": "59470", "url": "https://it.wikipedia.org/wiki?curid=828671", "title": "MPEGplus", "text": ""}
{"id": "828676", "revid": "6923", "url": "https://it.wikipedia.org/wiki?curid=828676", "title": "Inchiesta", "text": "L'inchiesta \u00e8 un procedimento investigativo teso alla scoperta della verit\u00e0 su un fatto accaduto, all'accertamento di come siano andate effettivamente le cose, ed all'individuazione di eventuali responsabili.\nDescrizione.\nAmedeo Benedetti ha definito il procedimento come uno \"svelamento\" che si attua sia attraverso l'esame dei documenti pi\u00f9 disparati (alla ricerca di ci\u00f2 che nel passato li ha in qualche modo determinati), sia mediante il \u00abrisalire da parole, gesti, espressioni, atteggiamenti a pensieri, propositi, emozioni, e sentimenti che le persone normalmente non possono, non vogliono, o non sanno per i pi\u00f9 vari motivi rendere parzialmente o interamente evidenti.\nSe \u00e8 vero che l'inchiesta \u00ab\u00e8 il procedimento che attraverso la raccolta, la valutazione e l'analisi delle informazioni consente di dare un significato originario all'insieme delle informazioni acquisite (cio\u00e8 una ricostruzione), allora \u00e8 importante la capacit\u00e0 di saper osservare, non solo per aumentare la quantit\u00e0 di informazioni ricavabili, ma anche per meglio verificarle, selezionarle, contestualizzarle\u00bb.\nTipologie.\nSi possono distinguere varie tipologie:"}
{"id": "828680", "revid": "2166030", "url": "https://it.wikipedia.org/wiki?curid=828680", "title": "Ladislao II d'Ungheria", "text": "Biografia.\nFiglio di B\u00e9la II d'Ungheria e di Elena di Rascia, nel 1137 fu nominato dal padre primo bano di Bosnia, titolo che mantenne fino al 1154.\nContest\u00f2 poi il diritto alla corona d'Ungheria del nipote Stefano III, e nel 1162 gli sottrasse il trono con l'appoggio dell'imperatore bizantino Manuele I Comneno. Mor\u00ec pochi mesi dopo."}
{"id": "828682", "revid": "131962", "url": "https://it.wikipedia.org/wiki?curid=828682", "title": "Carlos Norman Hatock II", "text": ""}
{"id": "828684", "revid": "134529", "url": "https://it.wikipedia.org/wiki?curid=828684", "title": "Carlos Norman Hathcock II", "text": ""}
{"id": "828706", "revid": "36426", "url": "https://it.wikipedia.org/wiki?curid=828706", "title": "Il cantante a spasso", "text": "Il cantante a spasso \u00e8 un'opera di Medardo Rosso (1858-1928); \u00e8 una statuetta in bronzo del 1882-83 che oggi si trova presso la Galleria Nazionale d'Arte Moderna, a Roma. \nDall'opera si pu\u00f2 capire che l'autore era capace di piegare la materia fino ad ottenere degli infiniti effetti plastici."}
{"id": "828709", "revid": "36426", "url": "https://it.wikipedia.org/wiki?curid=828709", "title": "Allegoria della Pittura", "text": "Il nome Allegoria della Pittura pu\u00f2 riferirsi al titolo di molte opere pittoriche, con un soggetto codificato generalmente rappresentato, pur se con eccezioni significative, da una figura femminile che dipinge; entrambi (la pittrice e l'atto pittorico) rappresentanti l'allegoria. \nTra le opere pi\u00f9 note che riprendono, anche nel titolo, questo popolare soggetto allegorico:"}
{"id": "828714", "revid": "124610181", "url": "https://it.wikipedia.org/wiki?curid=828714", "title": "ClearType", "text": "ClearType \u00e8 un marchio registrato da Microsoft riguardante una tecnologia che ha l'obiettivo di aumentare la leggibilit\u00e0 dei testi nei monitor LCD. \u00c8 basata su una particolare tecnologia di rendering dei pixel che consente di ridurre l'effetto di scalettamento (\"aliasing\") mediante tecniche di antialiasing.\nStoria.\nClearType \u00e8 stato annunciato alla fiera COMDEX del novembre 1998, ma introdotta nel software nel gennaio 2000 in Microsoft Reader (sempre attivo), programma reso disponibile al pubblico nel mese di agosto 2000. ClearType successivamente \u00e8 stata introdotta come una caratteristica del sistema operativo in Windows XP, ma disabilitato di default, mentre in Windows Vista e Windows 7 il ClearType \u00e8 attivata per impostazione predefinita.\nPer questa funzione \u00e8 stato sviluppato anche un programma, il \"ClearType Tuner\" che ne permette la regolazione, in modo che questo filtro si adatti a schermi differenti ed evitare che la leggibilit\u00e0 si riduca con determinati schermi.\nDescrizione.\nI monitor in cui le posizioni dei pixel sono statiche per costruzione, quali i moderni schermi piatti, possono presentare effetti di aliasing quali i bordi seghettati quando vengono mostrati a video elementi ad alto contrasto quali sono i testi, ClearType attenua questo effetto in modo analogo al semplice antialiasing, ma in modo diverso in quanto agisce sfruttando i sub-pixel e non modificando l'intero pixel. I principi di questa tecnologia sono gli stessi che erano stati usati negli anni settanta per realizzare monitor NTSC.\nCome la maggior parte dei sistemi che operano a livello inferiore a quello dei pixel e quindi agisce sui sub-pixel (opera sul singolo LED o LCD che compongono la triade RGB del pixel) opera un compromesso sacrificando un aspetto della qualit\u00e0 dell'immagine (colore o crominanza) per migliorarne un altro (contrasto o luminanza), il compromesso funziona perch\u00e9, quando si legge un testo, per l'occhio umano i dettagli sacrificati da ClearType sono meno importanti di quelli migliorati.\nPer via di questa caratteristica si possono avere le lettere leggermente colorate ai loro bordi, in quanto spegnendo parte dei sub-pixel (RGB) si ha il pixel illuminato dai restanti sub-pixel, inoltre a seconda dell'ordine dei sub-pixel si pu\u00f2 verificare una visione non ottimale del carattere se il sistema cleartype non \u00e8 adeguatamente impostato e quindi utilizza uno schema RGB diverso da quello del monitor.\nUso.\nQuesta tecnologia opera solamente sul testo e non su altri tipi di elementi grafici, ad esempio il testo digitato in un editor di testo viene mostrato a video migliorato da ClearType, mentre il testo inserito in un'immagine tramite un programma di fotoritocco non viene modificato in quanto esso viene trasformato in una bitmap.\nLimitazioni.\nDato che questa tecnica \u00e8 stata pensata per schermi caratterizzati da sub-pixel fissi e con una determinata disposizione, questa tecnica mal si sposa con gli schermi CRT, i quali a seconda del modello e tipologia costruttiva (maschera di separazione utilizzata) e risoluzione, con questa tecnologia possono avere una riduzione della nitidezza o un miglioramento ridotto dei caratteri."}
{"id": "828717", "revid": "81195", "url": "https://it.wikipedia.org/wiki?curid=828717", "title": "Delinquenza", "text": ""}
{"id": "828734", "revid": "767487", "url": "https://it.wikipedia.org/wiki?curid=828734", "title": "Denuncia (ordinamento penale italiano)", "text": "La denuncia, nell'ordinamento penale italiano, \u00e8 l'atto con il quale chiunque abbia notizia di un reato perseguibile d'ufficio ne informi le autorit\u00e0 competenti.\nDisciplina generale.\n\u00c8 disciplinata dagli artt. 331 ss. del codice di procedura penale. Pu\u00f2 essere sporta da parte di privati (generalmente dalla persona offesa), da un pubblico ufficiale o da un incaricato di pubblico servizio, generalmente nell'esercizio delle loro funzioni, o anche da soggetti pubblici o autorit\u00e0, come la magistratura italiana.\nI privati possono denunciare direttamente all'autorit\u00e0 giudiziaria italiana (o anche, eventualmente, per il tramite della polizia giudiziaria) reati perseguibili d'ufficio (art. 333 del codice di procedura penale italiano) anche se commessi da ignoti. La presentazione \u00e8 obbligatoria in tutti i casi espressamente previsti dalla legge.\nPossono per\u00f2 essere perseguibili taluni modi e mezzi impropriamente adottati per l'espressione della notizia, se tali azioni ad esempio recano danno e pregiudizio alla reputazione e immagine di una persona fisica o giuridica. Per alcuni reati, anche in presenza di prove sufficienti, il pubblico ministero pu\u00f2 avviare un processo penale, soltanto a seguito di querela, che pu\u00f2 essere fatta esclusivamente dalla parte lesa del reato. Si dice in tal caso che il reato \u00e8 \"procedibile a querela di parte\" (altrimenti si parla di reato procedibile d'ufficio).\nContenuto.\nLa denuncia dovr\u00e0 contenere:\nLa denuncia pu\u00f2 essere presentata, alternativamente, sia oralmente sia per iscritto. Il pubblico ufficiale ha generalmente l'obbligo di presentarla per iscritto.\nLa denuncia anonima.\nSecondo l'ordinamento italiano \u00e8 anche possibile esporre denuncia in forma anonima; che si caratterizza per la mancanza di firma. Ad ogni modo, secondo l'art. 333 comma 3 del codice di procedura penale afferma che \"\"delle denunce anonime non pu\u00f2 essere fatto alcun uso\" salvo che nei casi previsti dall'art. 240 del predetto codice.\nTuttavia orientamenti giurisprudenziali della corte suprema di cassazione hanno stabilito che l'unico effetto degli elementi contenuti nella denuncia anonima pu\u00f2 essere quello di stimolare l'attivit\u00e0 di iniziativa del pubblico ministero e della polizia giudiziaria al fine di assumere informazioni dirette a verificare se pu\u00f2 essere individuata una valida \"notitia criminis\".\nObbligo di denuncia.\nL'obbligo giuridico di denunciare un reato vige per i pubblici ufficiali e gli incaricati di pubblico servizio (art 357-358 cp.) nell'esercizio delle loro funzioni o per i reati di cui vengono a conoscenza in ragione dell'esercizio che essi svolgono. In caso di violazione oltre all'applicazione della fattispecie incriminatrice prevista per i cittadini sar\u00e0 applicata anche una pena accessoria.\nL'omissione della denuncia di quanto previsto dalla legge configura un reato a carico del pubblico ufficiale. Essa \u00e8 disciplinata dagli art 361-362 del codice penale italiano. In tali articoli si specifica che sar\u00e0 applicata la sanzione in caso di omissione o ritardo della denuncia.\nInoltre, l'obbligo di denuncia vige anche nei confronti del cittadino in tre ipotesi:"}
{"id": "828751", "revid": "125519355", "url": "https://it.wikipedia.org/wiki?curid=828751", "title": "Pallamano Mezzocorona", "text": "La A.S.D. Pallamano Mezzocorona, nota come \"Metallsider Mezzocorona\", \u00e8 una societ\u00e0 di pallamano avente sede nella citt\u00e0 di Mezzocorona in provincia di Trento, fondata nel 1974.\nLa squadra maschile milita attualmente in Serie A2 che \u00e8 il secondo livello del campionato nazionale italiano di pallamano maschile; la squadra femminile milita attualmente in Serie A1 che \u00e8 il massimo livello del campionato nazionale italiano di pallamano femminile. Entrambe le formazioni disputano le proprie gare interne presso il Palasport di Mezzocorona, meglio conosciuto come \"PalaFornai\".\nStoria.\nL'A.S.D. Pallamano Mezzocorona \u00e8 stata fondata nell'anno 1974 partecipando al primo campionato seniores maschile di serie C nazionale. Nel 1990 ha incorporato la societ\u00e0 femminile U.S. Garibaldina, completando cos\u00ec l'arco di attivit\u00e0 rivolto ad entrambi i sessi.\nFino alla stagione 1996-1997 fa la spola tra le serie C e B; nel 1998 coglie la promozione in serie A2 per la prima volta nella sua storia.\nNella stagione 2010-11 viene promossa in massima serie nella quale milita fino alla stagione 2017-2018.\nDalla stagione 2018-2019 milita in Serie A2 con una squadra nuova e ringiovanita.\nPalasport.\nLa Pallamano Mezzocorona disputa le proprie gare casalinghe presso il Palasport di Mezzocorona. L'impianto \u00e8 sito in via Fornai 1 ed ha una capienza di circa 500 spettatori. La gestione dell'impianto \u00e8 affidata alla societ\u00e0 Sportcorona."}
{"id": "828757", "revid": "287204", "url": "https://it.wikipedia.org/wiki?curid=828757", "title": "Serie A1 (pallamano)", "text": ""}
{"id": "828759", "revid": "834", "url": "https://it.wikipedia.org/wiki?curid=828759", "title": "Program Status Word", "text": ""}
{"id": "828764", "revid": "339392", "url": "https://it.wikipedia.org/wiki?curid=828764", "title": "Ponte do Sor", "text": ""}
{"id": "828771", "revid": "118532277", "url": "https://it.wikipedia.org/wiki?curid=828771", "title": "Passione di Michele", "text": "Passione di Michele \u00e8 un romanzo del 1980 di Giuseppe Fava. Il libro, edito da Cappelli Milano, \u00e8 stato utilizzato come storia da cui \u00e8 stato tratto il film \"Palermo oder Wolfsburg\" di Werner Schroeter.\nIl libro narra la storia di un siciliano che si trasferisce in Germania in cerca di un lavoro che non era riuscito a trovare nella sua terra."}
{"id": "828780", "revid": "767487", "url": "https://it.wikipedia.org/wiki?curid=828780", "title": "Taigete (astronomia)", "text": "Taigete o Giove XX \u00e8 un satellite irregolare retrogrado di Giove.\nFu scoperto da una squadra di astronomi dell'Universit\u00e0 delle Hawaii guidati da Scott S. Sheppard nel 2000 e ricette come nome temporaneo S/2000 J 9.\nTaigete ha un diametro di circa 9 km e orbita attorno a Giove a una distanza media di 22.439.000 km con un periodo di 686,675 giorni, un'inclinazione di 165\u00b0 rispetto all'eclittica (163\u00b0 rispetto all'equatore di Giove) in moto retrogrado e un'eccentricit\u00e0 di 0,3678.\nTaigete appartiene ad un gruppo di satelliti irregolari e retrogradi che orbitano attorno a Giove ad una distanza tra i 23 e i 24 milioni di km con una inclinazione di 165\u00b0 (Gruppo di Carme)."}
{"id": "828781", "revid": "287204", "url": "https://it.wikipedia.org/wiki?curid=828781", "title": "Felicissimo", "text": "Fu coinvolto nella rivolta dei lavoratori della zecca, che venne spenta nel sangue nel 271.\nBiografia.\nAppartenente all'ordine equestre, Felicissimo ricopr\u00ec sotto Aureliano il ruolo di \"rationalis\", cio\u00e8 di responsabile del sistema monetario. Il compito pi\u00f9 importante di un \"rationalis\" era quello di amministrare le zecche imperiali.\nPrima del 271, probabilmente gi\u00e0 dal regno di Claudio il Gotico, i lavoratori della zecca di Roma avevano messo in piedi una truffa ai danni dello stato, sia sottraendo il metallo pregiato destinato alla coniazione sostituendolo con metallo non pregiato che tosando i bordi delle monete per asportare l'argento; la zecca di Roma, sin dall'epoca di Claudio II il Gotico, produceva monete con contenuto di argento pari al 54% di quello delle altre zecche.\nIn occasione della grande paura pubblica causata dall'invasione degli Alemanni Iutungi, che nel 271 giunsero in Italia sconfiggendo Aureliano a Piacenza e puntando su Roma, e a causa della paura che l'imperatore scoprisse e punisse la truffa, i lavoratori della zecca iniziarono una sommossa, sotto la guida di Felicissimo, occupando il Celio. La rivolta ebbe il sostegno della popolazione e, probabilmente, anche di alcuni senatori, la cui opposizione ad Aureliano derivava dalla volont\u00e0 dell'imperatore di diminuire il prestigio e il potere del Senato Romano. Dopo uno scontro sanguinoso, passato alla storia come \"Bellum Monetariorum\" e che vide la morte di 7.000 soldati, i rivoltosi vennero sconfitti, e Felicissimo fu ucciso.\nIn un atto collegato a questa rivolta, sia che sia avvenuto prima che dopo la sommossa, Aureliano chiuse la zecca di Roma, che rimase inattiva per tre anni fino al 274, mise a morte diversi senatori come complici della rivolta, togliendo al Senato il diritto di coniare le monete di bronzo, e provvedette ad una prima, piccola riforma del sistema monetario, che riform\u00f2 pi\u00f9 radicalmente nel 274.\nSebbene Felicissimo sia incluso tra gli usurpatori di Aureliano, sembra da escludersi che abbia voluto farsi imperatore. Riguardo alla sua partecipazione alla rivolta, Eutropio sembra affermare che questa inizi\u00f2 dopo la morte di Felicissimo, forse come reazione alla sua esecuzione: un'altra ipotesi \u00e8 che gli stessi lavoratori abbiano assassinato il \"rationalis\". Riguardo ai partecipanti alla ribellione, \u00e8 probabile che non ci fossero abbastanza lavoratori da scatenare una ribellione cos\u00ec sanguinosa: considerata la reazione di Aureliano, \u00e8 possibile che tale ribellione avesse il supporto dei senatori."}
{"id": "828783", "revid": "767487", "url": "https://it.wikipedia.org/wiki?curid=828783", "title": "Tempo illustrato", "text": "Tempo illustrato fu un giornale edito a Napoli intorno agli anni cinquanta del XX secolo. Di propriet\u00e0 dello stesso editore de \"Il Mattino\", annoverava fra i suoi redattori importanti firme del giornalismo nazionale e nei primi anni ottanta si avvalse della collaborazione del giornalista Giuseppe Fava, poi assassinato a Catania dalla mafia. "}
{"id": "828788", "revid": "30297", "url": "https://it.wikipedia.org/wiki?curid=828788", "title": "Handball Club Noci", "text": ""}
{"id": "828790", "revid": "198277", "url": "https://it.wikipedia.org/wiki?curid=828790", "title": "Unione Sportiva Lecce 1999-2000", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1999-2000.\nMaglie e sponsor.\nIl fornitore di materiale tecnico per la stagione 1999-2000 \u00e8 stato Asics, mentre lo sponsor di maglia \u00e8 stato Banca del Salento.\nCalciomercato.\nCessioni\nJean-Pierre Cyprien (O. Marsiglia) (gennaio)\nCristiano Pavone (Salernitana) (gennaio)\nGiovanni Conversano(Castel di Sangro) (gennaio)\nAlessandro De Poli(Empoli) (febbraio)\nAlessandro Doga(Chievo) (settembre)\nPier Giovanni Rutzittu (Fermana) (gennaio)\nSerhiy Atelkin (Boavista)(gennaio)\nRenato Greco (Savoia) (gennaio)\nAngelo Paradiso (Cesena) (gennaio)\nAcquisti\nMirco Sadotti (Milan) (gennaio)\nJorge Casanova (Atletico Montevideo)\nGiacomo Cipriani(Bologna) (gennaio)"}
{"id": "828795", "revid": "57342", "url": "https://it.wikipedia.org/wiki?curid=828795", "title": "Pietro Milio", "text": "Biografia.\nLaureato in giurisprudenza all'universit\u00e0 di Palermo, era avvocato penalista del foro di Palermo.\nAderente al Partito Liberale Italiano ed al Partito Radicale, viene eletto alla Camera dei deputati nel 1994 nelle liste del Patto Segni nel proporzionale, collegio Sicilia occidentale.\nAlle elezioni del 1996 diventa Senatore della XIII Legislatura, unico esponente della Lista Pannella-Sgarbi, in quanto nel suo collegio non viene presentato nessun candidato del Polo delle Libert\u00e0.\nNel 2005, non condividendo il progetto della Rosa nel Pugno aderente al centro sinistra, partecipa alla costituzione del movimento dei Riformatori Liberali.\nNoto penalista, ha difeso tra gli altri Bruno Contrada e il generale Mario Mori.\nMuore stroncato da infarto il 19 giugno 2010, durante un convegno sullo stalking organizzato al Castello Utveggio di Palermo. "}
{"id": "828800", "revid": "529641", "url": "https://it.wikipedia.org/wiki?curid=828800", "title": "Celeron (serie xxx)", "text": "Con il marchio Celeron (serie xxx) Intel indica la prima generazione di processori destinati alla fascia pi\u00f9 economica del mercato e basati sull'architettura Intel Core Microarchitecture, successiva alla NetBurst, arrivata sul mercato il 3 giugno 2007 come successori del Celeron D che era invece basato sui core Prescott-V e Cedar Mill.\nVecchio nome, nuove CPU.\nIl processor number di 3 cifre abbinato all'ormai storico marchio Celeron \u00e8 servito ad Intel per differenziare queste nuove soluzioni da quelle Celeron originali. Il marchio Celeron infatti, \u00e8 nato nel lontano 1998 ed \u00e8 stato utilizzato ininterrottamente fino al 2003 passando attraverso continue evoluzioni e architetture identificate soprattutto dalla frequenza di funzionamento e dal nome in codice (Covington, Mendocino, Coppermine-128, Tualatin, Willamette, Northwood).\nSuccessivamente, con l'arrivo dei primi processori Pentium 4 Prescott, Intel decise di cambiare nome al Celeron originale chiamandolo Celeron D (basato sul core Prescott-V) allo scopo, probabilmente, di rendere maggiormente evidente al pubblico la novit\u00e0 dell'architettura. Due anni pi\u00f9 tardi il Celeron D \u00e8 passato al core Cedar Mill, l'ultimo ancora basato sull'architettura NetBurst introdotta con il Pentium 4.\nProbabilmente per lo stesso motivo che port\u00f2 all'invenzione del nome Celeron D, a fine 2006 Intel ha deciso di variare nuovamente il nome del processore destinato alla fascia economica, ritornando al nome originale, aggiungendo per\u00f2 il \"processor number\" in modo che il pubblico possa facilmente distinguere le nuove soluzioni da quelle originali.\nCaratteristiche tecniche.\nLa CPU Celeron della serie 4xx \u00e8 basata sul core Conroe-L gi\u00e0 utilizzato anche per i Pentium Dual Core, anch'essi basati (a dispetto del nome) sulla nuova architettura \"Core\".\nNel caso dei Celeron 4xx viene per\u00f2 utilizzata una versione single core di Conroe-L (che nativamente sarebbe dual core) sempre costruita a 65 nm ma con cache L2 dimezzata, 512 KB; il bus \u00e8 diventato quello a 800\u00a0MHz e questo implica che anche le soluzioni Celeron abbandoneranno progressivamente quello a 533\u00a0MHz. Il socket \u00e8 rimasto invece l'ormai storico 775, utilizzato per tutti i processori della fascia desktop a partire dal Pentium 4 Prescott e il consumo massimo non supera i 35 W, quasi la met\u00e0 del predecessore Celeron D Cedar Mill (65 W).\nIl core Conroe-L, derivando dal core Conroe, eredita le tecnologie MMX, SSE, SSE2, SSE3, EM64T e XD-bit. Non \u00e8 invece supportata la tecnologia di virtualizzazione Vanderpool e, nel caso delle varianti di Conroe-L destinate a diventare Celeron 4xx, nemmeno la SpeedStep per il risparmio energetico, sebbene questa sia presente nella varianti Pentium Dual Core.\nPrezzi delle varie versioni di Celeron 4xx.\nDi seguito i primi modelli arrivati sul mercato:\nA settembre 2008 \u00e8 arrivato anche un modello pi\u00f9 potente:\nModelli arrivati sul mercato.\nLa tabella seguente mostra i modelli di Celeron (serie xxx) arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nRapida sostituzione del Celeron D con il nuovo Celeron 4xx.\nAl momento del lancio di queste nuove CPU, Intel ha immediatamente manifestato l'intenzione di sostituire rapidamente le soluzioni Celeron D, basate quindi su architettura NetBurst, entro la fine del 2007. In quel periodo infatti circa il 12% del totale delle CPU prodotte \u00e8 stata commercializzata con il nome commerciale di Celeron (serie xxx).\nIl successore.\nA differenza di quanto avvenuto in passato, in cui il marchio Celeron \u00e8 sopravvissuto per diversi anni, sembra che il nuovo processore Celeron (serie xxx) abbia gi\u00e0 finito la propria evoluzione. Il 20 gennaio 2008 infatti ha debuttato il primo processore Celeron dotato di 2 core, commercializzato con il marchio Celeron Dual Core, in analogia a quanto gi\u00e0 fatto con il Pentium Dual Core citato sopra.\nIl Celeron (serie xxx) dovrebbe quindi essere l'ultima CPU single core prodotta da Intel e dovrebbe venir ritirato definitivamente ad aprile 2009, concludendo di fatto un'era."}
{"id": "828805", "revid": "32741", "url": "https://it.wikipedia.org/wiki?curid=828805", "title": "Isola Capo Rizzuto", "text": ""}
{"id": "828806", "revid": "640389", "url": "https://it.wikipedia.org/wiki?curid=828806", "title": "Campionati del mondo di atletica leggera 1987", "text": "I Campionati del mondo di atletica leggera 1987 (in inglese \"2nd IAAF World Championships in Athletics\") sono stati la 2\u00aa edizione dei Campionati del mondo di atletica leggera. La competizione si \u00e8 svolta dal 28 agosto al 6 settembre presso lo Stadio Olimpico di Roma, in Italia.\nCuriosit\u00e0.\nNel concorso di salto in lungo l'atleta italiano Giovanni Evangelisti aveva concluso la competizione al terzo posto, salendo cos\u00ec sul podio, ma poi si scopr\u00ec che la misurazione del salto che gli garantiva la medaglia di bronzo era stata truccata da alcuni giudici. Non tutta la giuria era corrotta ma non fu possibile evitare questa situazione in campo; tuttavia successivamente, grazie a testimonianze, una commissione ha modificato il risultato e declassato di un posto l'atleta, ignaro di quanto accaduto."}
{"id": "828816", "revid": "399", "url": "https://it.wikipedia.org/wiki?curid=828816", "title": "Vaginite", "text": "Con il termine vaginite si indica genericamente una infiammazione acuta o cronica della vagina, parte dell'apparato genitale femminile.\nA seconda di dove ha origine, si pu\u00f2 classificare in vaginite primaria quando l'infiammazione ha origine nella vagina e vaginite secondaria quando l'infiammazione ha origine in una sede vicina.\nSe l'infiammazione si estende anche alla vulva si parla pi\u00f9 propriamente di vulvovaginite.\nEpidemiologia e storia.\nLa vaginite \u00e8 una condizione comunissima: 75 donne su 100 vanno incontro a vulvovaginite da infezione micotica nel corso della propria vita, e nel 90% dei casi si tratta di candidosi; in circa la met\u00e0 di questi casi si va incontro ad almeno una recidiva, e il 5% delle donne in et\u00e0 adulta soffre addirittura di pi\u00f9 casi di vulvovaginite da candidosi durante l'anno.\nLe infezioni in generale rendono conto del 90% dei casi in et\u00e0 fertile.\nEziologia.\nLe infezioni che portano a vaginite o vulvovaginite possono essere causate da varie specie di microrganismi, tra i quali si ricordano in ordine di incidenza:\nAltri agenti infettivi che possono provocare vulvovaginiti sono la \"Neisseria gonorrhoeae\" (gonorrea), il \"Escherichia coli\", l\"'herpes simplex\" e non solo.\nAlcuni agenti infettivi possono procurare ulcerazioni, come l\"'Hemophilus Ducreyi\" (ulcera venerea).\nAltri provocano aderenze tra le pareti della vagina, che poi si ulcerano; si tratta per lo pi\u00f9 di malattie infettive generali come scarlattina, vaiolo, difterite e cos\u00ec via.\nIl diabete mellito \u00e8 un fattore di rischio per la vulvovaginite da \"Candida\".\nAltre cause possono essere di tipo chimico (reazioni allergiche o causticazioni) oppure fisico (eventi termici, meccanici o la presenza di un corpo estraneo).\nGli stimoli chimici o fisici possono provocare una semplice irritazione della mucosa rendendola per\u00f2 in questo modo pi\u00f9 facilmente soggetta a infezioni, causando la vaginite indirettamente.\nPrima della pubert\u00e0 le vaginiti possono svilupparsi senza una specifica causa: ci\u00f2 \u00e8 dovuto al fatto che la vagina non ancora pienamente sviluppata \u00e8 meno acida e, di conseguenza, pi\u00f9 esposta agli agenti infiammatori.\nDopo la menopausa pu\u00f2 insorgere una vaginite di origine atrofica conosciuta anche come vaginite climaterica o senile e provocata dal calo degli estrogeni.\nPer le stesse cause, una vaginite di origine atrofica pu\u00f2 insorgere anche post parto o durante l'allattamento, oppure a seguito della rimozione chirurgica delle ovaie.\nAnche la gravidanza pu\u00f2 portare modificazioni alla vagina che possono favorire l'insorgenza della patologia.\nPatogenesi.\nAlcuni agenti infettivi sono causa di malattie sessualmente trasmissibili e dunque si trasmettono con il rapporto sessuale.\nAltre infezioni non sono sessualmente trasmissibili ma si presentano pi\u00f9 spesso in donne sessualmente attive per diversi motivi: lo stimolo meccanico, il contatto con lo sperma, infezioni ai genitali del partner e cos\u00ec via possono alterare lo stato della vagina e provocare irritazioni o infiammazioni che possono fornire un terreno favorevole allo sviluppo dell'infezione.\nAlcune infezioni possono essere contratte dalla neonata durante il parto.\nAltri agenti infettivi possono essere introdotti nella zona vulvo-vaginale da cattiva igiene; in particolare il \"Escherichia coli\" normalmente presente nelle feci pu\u00f2 essere trasportato dall'ano alla vagina con una pulizia effettuata da dietro verso avanti.\nL'assunzione di antibiotici pu\u00f2 colpire la flora batterica naturalmente presente nella vagina (che serve anche da barriera contro le infezioni) e permettere un'infezione opportunista.\nTra le sostanze che possono provocare una reazione allergica con conseguente vaginite vi possono essere i detergenti (inclusi i bagnoschiuma), i profumi, i profilattici, gli spermicidi, e cos\u00ec via.\nLe causticazioni sono generalmente causate da potenti disinfettanti (come il sublimato corrosivo) o altre applicazioni topiche non diluiti sufficientemente.\nTra le cause fisiche possono esserci un bagno troppo caldo, abrasioni, stimoli meccanici prolungati, lo stupro o altri abusi sessuali, il parto, sfregamenti causati da indumenti troppo attillati o non traspiranti, e cos\u00ec via.\nUn corpo estraneo \u00e8 generalmente un profilattico o un assorbente interno trattenuto nella vagina.\nComplicanze.\nUna vaginite trascurata pu\u00f2 diventare cronica.\nAlcune infezioni, tra cui quelle da Clamidia, possono propagarsi all'utero, alle tube e infine alle ovaie provocando sterilit\u00e0.\nUna infezione pu\u00f2 essere propagata alla pelle in seguito al grattarsi.\nOccorre anche tener conto delle complicanze proprie delle infezioni che hanno causato la vulvovaginite (candidosi, gonorrea, ecc.).\nL'uso di indumenti troppo attillati o non traspiranti, oltre a essere causa o a favorire una vulvovaginite, pu\u00f2 prolungare i tempi di guarigione.\nClinica.\nSegni e sintomi.\nAlcune vaginiti possono essere asintomatiche; in caso di presenza di sintomi invece, i disturbi possono essere pi\u00f9 o meno intensi e sono strettamente connessi allo stato irritativo: bruciore, prurito alla vulva o alla vagina, perdite liquide o semiliquide.\nSi distinguono a seconda dei sintomi associati:\nEsami di laboratorio e strumentali.\nLa diagnosi si effettua mediante attenta analisi dei sintomi e osservazione al microscopio dopo prelievo di cellule locali.\nDiagnosi differenziale.\nSpesso \u00e8 l'analisi della perdita vaginale a dare un primo indizio sul tipo di infezione che ha provocato il disturbo:\nTrattamento.\nAlla base di qualunque trattamento c'\u00e8 una corretta igiene intima; in particolare nelle vulvovaginiti da \"Escherichia coli\" occorre correggere alcuni comportamenti errati: imparare a lavarsi le mani prima e dopo l'uso del bagno e pulirsi verso l'indietro.\nDurante il trattamento pu\u00f2 essere indicato utilizzare indumenti traspiranti, ad esempio slip di cotone, ed evitare indumenti che possano irritare ulteriormente la zona, troppo attillati, di nylon o perizoma.\nRimuovere l'intimo durante il riposo notturno pu\u00f2 aiutare la guarigione.\nNelle vaginiti causate da un corpo estraneo i sintomi generalmente scompaiono con la rimozione dello stesso.\nFarmacologico.\nLa terapia si basa sulla somministrazione locale o generale di antibiotici o antimicotici specifici per l'infezione in corso, ad esempio:\nAlcune infezioni sono a trasmissione sessuale e dunque anche il partner deve essere sottoposto a trattamento per prevenire recidive.\nNelle vaginiti da reazione allergica pu\u00f2 essere indicato l'uso di cortisone e antistaminici; inoltre deve essere immediatamente sospeso l'uso della sostanza che ha causato l'irritazione.\nNelle vaginiti atrofiche pu\u00f2 essere indicato l'uso di un lubrificante vaginale idrosolubile per alleviare il dolore durante il coito.\nNelle vaginiti atrofiche causate da un ridotto apporto di estrogeni pu\u00f2 essere indicata l'applicazione topica di ormoni.\nPrognosi.\nUn corretto trattamento porta alla guarigione, dunque \u00e8 molto importante che la diagnosi sia effettuata da un medico e che la terapia sia seguita con cura.\nPrevenzione.\nL'uso del preservativo pu\u00f2 aiutare a prevenire il contagio delle malattie sessualmente trasmissibili.\nUna corretta igiene intima aiuta a evitare le infezioni, questo include la corretta igiene delle mani durante la pulizia.\nInoltre non bisogna usare prodotti che possono danneggiare la flora batterica normalmente presente nella vagina e che aiuta a mantenere pulita la zona e a prevenire le infezioni.\nL'uso di indumenti intimi traspiranti aiuta a evitare le irritazioni."}
{"id": "828817", "revid": "547992", "url": "https://it.wikipedia.org/wiki?curid=828817", "title": "Danilo Cubattoli", "text": "Nato a San Donato in Poggio e rimasto orfano della madre Adele all'et\u00e0 di tredici anni, nel 1936, entr\u00f2 nel seminario minore di Montughi a Firenze. In quel periodo fu guidato dal cardinale Elia Dalla Costa, che ebbe influenza sulla sua formazione. Fin dai tempi del seminario superiore al Cestello gli fu assegnato il soprannome di \"Cuba\" dai ragazzi di San Frediano. Fu cos\u00ec chiamato e conosciuto successivamente dai conoscenti e dagli amici seminaristi Lorenzo Milani, Renzo Rossi, Silvano Piovanelli, Ernesto Balducci, Raffaele Bensi e Bruno Borghi. Visse la maggior parte della sua storia di missionario nel popolare quartiere fiorentino di San Frediano.\nCubattoli fu ordinato sacerdote l'11 luglio 1948 nel Duomo di Firenze. Ispirato da La Pira, ad iniziare dalla fine degli anni quaranta fino alla morte, insieme a Ghita Vogel, Ulisse e Marig\u00f9 Pelleri e Fioretta Mazzei, dette vita all'associazione \"Obiettivo Giovani di San Procolo\", dal luogo di riunione e preghiera dei volontari, un'associazione per l'assistenza e l'avviamento professionale di giovani indigenti.\nFin dagli anni cinquanta fu prima volontario e poi cappellano presso le carceri fiorentine di Santa Teresa e delle Murate. Con Giorgio Bruni e Nazareno Taddei, presso il nuovo istituto di pena di Sollicciano cominci\u00f2 ad occuparsi di cinematografia per alleggerire la pena ai detenuti e favorirne il riadattamento. Grazie a queste nuove attivit\u00e0 e responsabilit\u00e0 all'interno dell\"'ACEC - Associazione Cattolica Esercenti Cinema\" - pot\u00e9 collaborare nell'arco di trent'anni con autori quali Pier Paolo Pasolini, Federico Fellini, Franco Zeffirelli, Marco Bellocchio, Tonino Guerra, Ermanno Olmi e Roberto Benigni. Era suo desiderio che la Chiesa si muovesse con maggiore determinazione nel dare valore al nuovo sistema di simboli recato dalle immagini e dal cinema in particolare.\n\u00c8 morto a Firenze all'et\u00e0 di 84 anni, nella sera del 2 dicembre 2006.\nIl 24 febbraio 2007 gli \u00e8 stato intitolato il restaurato chiostro delle Leopoldine in piazza Tasso a Firenze; una lapide alla sua memoria lo ricorda come il \"prete dei carcerati\".\nFond\u00f2 il campeggio marino di Molino al fuoco, presso Vada nella provincia di Livorno; fu realizzato nel dopoguerra con materiali di fortuna e ha ospitato centinaia di ragazzi dei quartieri pi\u00f9 poveri di Firenze.\nLa sua figura \u00e8 presente in alcuni romanzi dello scrittore Marco Vichi con protagonista il commissario Bordelli."}
{"id": "828825", "revid": "1564499", "url": "https://it.wikipedia.org/wiki?curid=828825", "title": "Principi e parametri", "text": "La Teoria dei principi e dei parametri \u00e8 un quadro teorico interno alla linguistica generativa. La teoria dei principi e dei parametri fu formulata principalmente dai linguisti Noam Chomsky e Howard Lasnik, bench\u00e9 rappresentasse il coronamento di una ricerca che aveva visto la partecipazione di molti altri linguisti. Attualmente, all'inizio del XXI secolo, molti linguisti adottano questo quadro teorico, che \u00e8 considerato l'indirizzo dominante della linguistica formale.\nIl quadro teorico.\nL'idea alla base della Teoria dei principi e dei parametri \u00e8 che la conoscenza sintattica di un individuo sia modellata mediante due meccanismi formali:\nAll'interno di questo quadro teorico, l'obiettivo della linguistica \u00e8 individuare tutti i principi e i parametri universali comuni al linguaggio umano (detti Grammatica universale). Per questo, ogni tentativo di spiegare la sintassi di una lingua specifica utilizzando un principio o un parametro \u00e8 verificato sulla base delle prove disponibili in altre lingue. In questo modo, gli strumenti teorici della linguistica generativa vanno continuamente raffinandosi, con l'obiettivo di spiegare la maggiore quantit\u00e0 possibile di variazione sintattica fra le lingue.\nAcquisizione del linguaggio.\nIn questo quadro, i principi e i parametri fanno parte di una Grammatica universale (inglese \"Universal grammar\", UG) geneticamente innata, che tutti gli esseri umani possiedono, a meno di disordini genetici. Pertanto, i principi e i parametri non devono essere appresi mediante esposizione alla lingua. Quest'ultima serve soltanto a spingere i parametri a \"settarsi\" (regolarsi) correttamente.\nLa Grammatica universale e il cervello.\nMediante l'impiego di tecniche di neuroimaging \u00e8 stato recentemente dimostrato che l'area di Broca, una parte della regione frontale inferiore sinistra del cervello umano, reagisce in maniera selettiva a tutte e sole le lingue che rispettano la Grammatica universale. Per esempio, se si costruisce una lingua artificiale in cui le regole sintattiche si basano sull'ordine lineare delle parole anzich\u00e9 sulla struttura gerarchica dei sintagmi, l'area di Broca non svolge un ruolo attivo nella gestione di tali regole. In tutte le lingue umane, ci\u00f2 che conta a livello sintattico \u00e8 la gerarchia e non l'ordine lineare. Un esempio \u00e8 dato dalla formazione di una domanda a partire da una frase che contiene una copula, come \"Andrea \u00e8 l'amico della ragazza che \u00e8 seduta di fronte a me\". La domanda corrispondente \u00e8: \"\u00c8 Andrea l'amico della ragazza che \u00e8 seduta di fronte a me?\" e non *\"\u00c8 Andrea \u00e8 l'amico della ragazza che seduta di fronte a me?\" Questa regola non pu\u00f2 essere derivata semplicemente stabilendo che deve essere sollevata la prima forma verbale in ordine lineare. Infatti, in una frase come: \"Andrea, che \u00e8 mio amico, \u00e8 il cuoco migliore\", la regola sarebbe falsificata, perch\u00e9 l'interrogativa corretta \u00e8 quella in cui si solleva il secondo verbo nell'ordine lineare: *\"\u00c8 Andrea, che mio amico, \u00e8 il cuoco migliore?\" mentre \"\u00c8 Andrea, che \u00e8 mio amico, il cuoco migliore?\" Per sapere quale verbo muovere, occorre affidarsi alla nozione di struttura sintagmatica (distinguendo per esempio la \"frase matrice\" dalla \"frase subordinata\", o \"frase incassata\" (in questo caso, una relativa), piuttosto che all'ordine lineare delle parole in sequenza. In ultima analisi, solo grazie alle regole di struttura sintagmatica l'area di Broca \u00e8 in grado di attivarsi.\nCritiche.\nLe critiche alla Teoria dei principi e dei parametri hanno riguardato soprattutto le sue posizioni sull'acquisizione del linguaggio. Bench\u00e9 il quadro sia accettato dalla maggior parte dei linguisti, \u00e8 molto discusso fra gli psicologi, gli scienziati cognitivi e i neuroscienziati per la concezione innatista dell'acquisizione del linguaggio. Per esempio, lo psicologo dello sviluppo Michael Tomasello ha affermato che non esistono prove di una conoscenza linguistica innata nei primi enunciati del bambino. \nUn altro oggetto di critica \u00e8 la natura binaria dei parametri. Per esempio, il linguista Larry Trask sostiene che il sistema del caso ergativo nella lingua basca non costituisce un semplice parametro binario, e che lingue diverse possono avere livelli differenti di ergativit\u00e0.\nProgramma Minimalista.\n \nL'influenza della Teoria dei principi e dei parametri \u00e8 evidente nei lavori dei linguisti che sottoscrivono il Programma Minimalista, il contributo pi\u00f9 recente di Noam Chomsky alla linguistica. Questo programma di ricerca si serve di un principio di economia per rendere pi\u00f9 efficace la ricerca dei principi e dei parametri universali. I linguisti che fanno parte del programma partono dall'idea che l'uomo utilizzi il sistema pi\u00f9 economico possibile nella propria conoscenza sintattica innata. \nEsempi.\nEsempi di principi teorizzati: \nEsempi di parametri teorizzati: "}
{"id": "828833", "revid": "113253084", "url": "https://it.wikipedia.org/wiki?curid=828833", "title": "Simon Barer", "text": "Biografia.\nNacque nel ghetto di Odessa da una famiglia ebrea, undicesimo di tredici figli. Perse il padre a otto anni e dovette provvedere alla famiglia suonando il pianoforte nei cinema, sale da ballo, caff\u00e8. Nel 1911 entr\u00f2 nel conservatorio di San Pietroburgo, nel quale ebbe due insegnanti di rilievo: Anna Essipova e, alla morte di questa (1914), Felix Blumenfeld (successivamente maestro di Horowitz). Si diplom\u00f2 nel 1919 e fu nominato professore al conservatorio di Kiev (ove si era trasferito l'anno prima il suo maestro Blumenfeld). Contrariamente ad altri suoi colleghi, non riusc\u00ec ad espatriare subito, passo necessario per costruire una carriera di rilievo, visto che la rivoluzione russa aveva chiuso le frontiere del paese.\nRiusc\u00ec ad uscire dall'Unione Sovietica solo nel 1929, trasferendosi a Berlino; debutt\u00f2 a Londra nel 1934 con il concerto n.1 di \u010cajkovskij diretto da Sir Thomas Beecham, quasi seguendo - in ritardo - la carriera del ben pi\u00f9 giovane Horowitz, che l'anno prima aveva debuttato a New York col medesimo pezzo e direttore. L'ascesa del nazismo lo costrinse ad espatriare: si trasfer\u00ec a Stoccolma e nel 1939 a New York, dove aveva gi\u00e0 debuttato come concertista tre anni prima. Negli Stati Uniti, divenuto cittadino americano, riusc\u00ec lentamente a ritagliarsi una carriera di ottimo livello, con concorrenti del calibro delle \"star\" Vladimir Horowitz e Artur Rubinstein e di astri nascenti come Kapell, Arrau, Serkin. Cambi\u00f2 spesso il suo nome in \"Barere\" per facilitarne la pronuncia nella lingua inglese. Sua moglie H\u00e9l\u00e8ne fu tra gli insegnanti del pianista Earl Wild.\nMor\u00ec all'apice di una carriera faticosamente conquistata, a cinquantacinque anni, il 2 aprile del 1951 durante un concerto alla Carnegie Hall di New York. Suonava il primo movimento del \"concerto\" di Grieg con l'orchestra filarmonica di Filadelfia diretta da Eugene Ormandy quando si accasci\u00f2 sul pianoforte, stroncato da un'emorragia cerebrale.\nFu un pianista di straordinarie risorse virtuosistiche, uno dei pochi capaci di competere, come agilit\u00e0 e potenza nella velocit\u00e0, con l'allora imperante Horowitz. La sua tecnica della mano sinistra gli consent\u00ec di rimanere insuperato interprete dello studio per mano sinistra del suo maestro Blumenfeld, brano che lo stesso Horowitz (pur anch'egli allievo di Blumenfeld) evit\u00f2 sempre. Barer ebbe in repertorio molte opere di Chopin, di Liszt, di Scriabin, di Balakirev, di Rachmaninov e di molti autori russi (tra cui spicca l'assenza di Mussorgskij).\nSecondo il prof. Piero Rattalino\u00abi due poli dell'interpretazione di Barer sono un virtuosismo spinto ai limiti delle possibilit\u00e0 umane e una nostalgia, un \"tedium vitae\" slavo che pi\u00f9 slavo non potrebbe essere. Attraverso le miriadi di note dello \"Studio\" di Blumenfeld si distinguono mortiferi canti di sirene. Nelle infernali note doppie della prima parte e nelle tracce sonore lampeggianti dell'ultima parte dello \"studio\" op. 31 n. 1 di Glazunov non c'\u00e8 la gioiosit\u00e0 del fuoco d'artificio ma il terrore del razzo che illumina le trincee. E l'angoscia domina l'inizio dello \"scherzo\" op. 39 di Chopin, un inizio in cui tempo e ritmo e disegno sono sostituiti da ombre e colori di notte attraversati da lampi. E un desiderio d'annientamento si sprigiona da una \"fantasia sul Don Giovanni\" di Liszt che \u00e8 la perfetta antitesi di quella, lucida e fredda e luciferina, di Grigory Ginsburg\u00bb.\nCollegamenti esterni.\n Pagina inglese con biografia, fotografie, discografia"}
{"id": "828836", "revid": "1573940", "url": "https://it.wikipedia.org/wiki?curid=828836", "title": "Pumping lemma per i linguaggi regolari", "text": "Nella teoria dei linguaggi formali il pumping lemma per i linguaggi regolari \u00e8 una condizione necessaria affinch\u00e9 un linguaggio sia regolare. Viene utilizzato per dimostrare che un linguaggio appartiene ad una classe di linguaggi formali differente da quella generata da grammatiche formali di Tipo 3.\nDefinizione formale.\nSia formula_1 un automa a stati finiti tale che formula_2, sia formula_3 il linguaggio riconosciuto dall'automa e sia formula_4 tale che formula_5,\n\u00c8 quindi possibile scrivere formula_6 con formula_7 e formula_8 e quindi formula_9.\nDimostrazione.\nSia formula_10. Poich\u00e9 formula_5 per accettare la stringa \"z\" l'automa deve assumere formula_12 stati (compreso quello iniziale), ma poich\u00e9 l'automa possiede esattamente n stati distinti, per il principio dei cassetti, uno degli stati formula_13 (dove formula_14 \u00e8 lo stato finale in cui la parola viene riconosciuta) deve comparire almeno due volte.\nSi supponga che formula_15, ovvero i due stati coincidano nell'insieme Q e sia \"v\" la sottostringa di \"z\" tale che formula_16.\nPoich\u00e9 formula_4 e formula_6, si ha che tutte le stringhe della forma formula_19 con formula_20 saranno riconosciute dall'automa, ovvero formula_21."}
{"id": "828840", "revid": "1573940", "url": "https://it.wikipedia.org/wiki?curid=828840", "title": "Staphylinus", "text": "Staphylinus \u00e8 un genere di coleotteri della famiglia degli Staphylinidae."}
{"id": "828843", "revid": "1431409", "url": "https://it.wikipedia.org/wiki?curid=828843", "title": "Andrea Mete", "text": "Biografia.\nAndrea \u00e8 figlio dei doppiatori Marco Mete e Stefanella Marrama, da tempo separati.\n\u00c8 la voce italiana di molti attori, quali Sam Claflin, Joseph Gordon-Levitt, Chris Pratt, Justin Timberlake. Nel mondo delle serie televisive, ha doppiato, tra gli altri, Marshall Allman in \"Prison Break\", Tom Pelphrey in \"Iron Fist\", Steven Yeun in \"The Walking Dead\", Ryan Kwanten in \"True Blood\", Brady Corbet in \"24\", Derek Theler in \"Baby Daddy\", Theo James in \"I fantasmi di Bedlam\", Jorge Blanco in \"Violetta\" e Sam Claflin in \"Peaky Blinders\". Nel campo dell'animazione, Noah in \"A tutto reality - L'isola\", Jinta Yadomi in \"Ano Hana\" e Jack Frost nel film \"Le 5 leggende\".\nNel 2007 ha vinto il \"Gran Premio Internazionale del Doppiaggio\" come Migliore doppiatore emergente.\nAttore teatrale, ha recitato in \"Gli allegri chirurghi\" insieme a Pino Insegno e Claudio Insegno, e in \"Nuts\" al Teatro Vittoria.\n\u00c8 stato lo speaker del canale televisivo Focus dal 2012 al 2018."}
{"id": "828845", "revid": "212348", "url": "https://it.wikipedia.org/wiki?curid=828845", "title": "S.S. Lazio e Primavera Rugby", "text": ""}
{"id": "828846", "revid": "30297", "url": "https://it.wikipedia.org/wiki?curid=828846", "title": "Cus Genova Rugby", "text": ""}
{"id": "828849", "revid": "37294", "url": "https://it.wikipedia.org/wiki?curid=828849", "title": "Pumping Lemma", "text": ""}
{"id": "828855", "revid": "17654", "url": "https://it.wikipedia.org/wiki?curid=828855", "title": "Commissario Prefettizio", "text": ""}
{"id": "828864", "revid": "1494169", "url": "https://it.wikipedia.org/wiki?curid=828864", "title": "Abusivismo", "text": ""}
{"id": "828889", "revid": "30610", "url": "https://it.wikipedia.org/wiki?curid=828889", "title": "Alastyn", "text": "L'Alastyn \u00e8 una creatura del folklore e delle leggende gaeliche.\n\u00c8 un cavallo d'acqua dell'Isola di Man, che pu\u00f2 trasformarsi in un uomo, eccetto le orecchie che restano immutate.\nInganna gli umani facendosi montare per portarli in acqua e l\u00ec divorarli. Per alcune sue caratteristiche \u00e8 accostabile agli scozzesi Kelpie e Each Uisge."}
{"id": "828892", "revid": "729019", "url": "https://it.wikipedia.org/wiki?curid=828892", "title": "Formato radiofonico", "text": "Un formato radiofonico (o format radiofonico e format radio) \u00e8 un insieme di elementi atti a comporre e \"configurare\" un programma di intrattenimento o di informazione radiofonico.\nNascita ed evoluzione.\nNato originariamente a quasi esclusivo beneficio del media televisivo, il termine \"format\" \u00e8 stato recentemente acquisito anche dal linguaggio radiofonico, settore in cui si differenzia da quello tv, stanti le diverse peculiarit\u00e0 del mezzo. \nIn pratica, un format radio, consiste nell'idea di fondo (es.: un \"format\" di gossip) e nell'elaborata costruzione temporale del medesimo.\nIn radiofonia, il termine \"format\" - a differenza che per la tv - non pu\u00f2 prescindere dal cosiddetto \"clock\" orario (insieme dei parametri che configurano la trasmissione radiofonica con musica, pubblicit\u00e0, ecc.), dovendo tener conto di tutti gli \"inserimenti\" che il palinsesto prevede in un determinato momento della giornata. \nLa principale differenziazione fra i format televisivi e quelli radiofonici \u00e8 costituita dalla tempistica di programmazione, profondamente diversa fra i due mezzi. I programmi televisivi hanno intervalli pi\u00f9 lunghi, contrariamente a quelli radiofonici, che hanno intervalli molto pi\u00f9 brevi, della durata di una sola canzone. \nUn format radiofonico non si limita - come in tv - a delineare idea di fondo, location, conduttore e contorni generali del programma, ma deve viceversa entrare nel merito della composizione del palinsesto della radio a volte minuto per minuto, per mantenere in sintonia il maggior numero di ascoltatori per il tempo pi\u00f9 lungo possibile. Obiettivo che - invece - in tv pu\u00f2 essere raggiunto anche solo programmando un buon film.\nIn inglese l'espressione radio format o programming format descrive il tema generale della programmazione di un'emittente radio, ad esempio musica, notizie, sport, meteo."}
{"id": "828893", "revid": "599013", "url": "https://it.wikipedia.org/wiki?curid=828893", "title": "Antonio Ascari", "text": "Biografia.\nNato da una famiglia dedita al commercio del grano, fin da ragazzo era affascinato dai motori a scoppio e si dilettava nel riparare i macchinari per l'agricoltura.\nTrasferitasi la famiglia a Milano sotto la spinta del fratello, trov\u00f2 lavoro presso la ditta automobilistica De Vecchi, dove apprese le tecniche di costruzione delle vetture.\nIn seguito intraprese la carriera di meccanico elaboratore e pilota di modelli sportivi per l'Alfa Romeo.\nSfior\u00f2 varie volte la vittoria nei Gran Premi e in competizioni ugualmente prestigiose come la Targa Florio, dove l'affermazione gli sfugg\u00ec sempre per poco.\nFinalmente nel 1924 riusc\u00ec a trionfare nel Gran Premio d'Italia sul circuito di Monza, stabilendo lo strabiliante record sul giro di 3'34\"600, alla media di 167,753\u00a0km/h, che rimarr\u00e0 imbattuto fino al 1931. Si ripet\u00e9 l'anno successivo vincendo il Gran Premio del Belgio a Spa, avviandosi a diventare il pi\u00f9 forte pilota di quegli anni.\nImpegnato nel primo \"Campionato del Mondo Marche\" (precursore dell'odierna Formula 1), il 26 luglio 1925 mor\u00ec in un incidente avvenuto nel circuito di Montlh\u00e9ry, presso Parigi, durante il Gran Premio di Francia, quando era in testa alla corsa. Rimpatriata in Italia, la salma venne tumulata presso il Riparto XV del Cimitero Monumentale di Milano, dove ora riposa insieme al figlio Alberto, campione mondiale 1952 e 1953 con la Ferrari, anch'egli morto in pista al volante di una vettura da competizione.\nNel 2016 ignoti ladri hanno trafugato i busti bronzei di entrambi i piloti, posti ai lati del sacello. Quello del padre era stato realizzato dallo scultore Orazio Grossoni, mentre quello del figlio \u00e8 opera di Michele Vedani.\nRisultati.\nCampionato mondiale costruttori.\n\u2020 Deceduto."}
{"id": "828894", "revid": "287204", "url": "https://it.wikipedia.org/wiki?curid=828894", "title": "Fair dealing", "text": "Il fair dealing (in italiano, trattamento corretto o \"leale\" o \"equo\") \u00e8 una teoria delle limitazioni e delle eccezioni nell'ambito di applicazione delle leggi sul copyright.\n\u00c8 presente all'interno di molte giurisdizioni consuetudinarie del Commonwealth delle Nazioni.\nIl \"fair dealing\" \u00e8 un insieme enumerato delle possibili difese contro un'azione per l'infrazione del diritto esclusivo di copyright. Diversamente dall'istituto del \"fair use\" (proprio degli Stati Uniti), il \"fair dealing\" non pu\u00f2 applicarsi ad alcun atto che non rientri in una di queste categorie espressamente indicate. In pratica, il giudice del caso concreto potrebbe decidere che gli utilizzi dell'opera effettuati (specie se a scopo commerciale) costituiscono infrazioni del copyright, in quanto il fair dealing non \u00e8 un concetto flessibile come il concetto del fair use americano.\nAustralia.\nIn Australia, gli ambiti di applicazione del fair dealing sono:\nL'Australia ha una normativa che garantisce il diritto di fotocopiare massimo un capitolo di un libro, o comunque non pi\u00f9 del 10% di un libro o di un giornale, Questo come conseguenza del risultato di una causa intentata contro una biblioteca dell'universit\u00e0 per \"autorizzazione\" dell'infrazione di copyright.\nPer quanto riguarda il Fair dealing della Legge sul copyright australiana 1968, ss.176-178, la sezione 182A (inserita dalla Legge 154 di 1980, s.23) assicura che il copyright, compreso tutti i diritti di esclusiva o privilegio a titolo del copyright, nelle Leggi, nelle ordinanze, nelle regolazioni ecc. e nei giudizi di ordine federale o le corti ed altri tribunali, non \u00e8 infranta dal fare una riproduzione \"reprografica\", di una copia di tutto o di parte di quel lavoro per uno scopo preciso.\nPer quanto riguarda la riutilizzazione delle immagini coperte da copyright o delle illustrazioni, la Legge di copyright australiana non impone un limite di 10% per il Fair dealing per le riproduzioni a scopo di ricerca e di studio. Invece, ogni tale uso per ricerca o lo studio deve essere valutato singolarmente per determinare se sia giusto, simile alla nozione di fair use nella legge di copyright degli Stati Uniti. Fra i test di verifica usati per determinare l'imparzialit\u00e0 di un uso sono:\nFair dealing in Canada.\nIn Canada il concetto di \"fair dealing\" \u00e8 simile a quello in vigore nel Regno Unito e in Australia. Le clausole del fair dealing nel \"Copyright Act\" Canadese permettono agli utenti di fare copie singole di parti di opere \"per ricerca e studio personale\". Come nella dottrina statunitense del fair use nell'ambito delle leggi sul copyright, il fair dealing canadese non \u00e8 affatto considerato una infrazione delle regole del copyright.\nLa decisione del 2004 della corte suprema canadese (Supreme Court of Canada, in \"CCH Canadian Ltd. v. Law Society of Upper Canada\") ha elaborato in dettaglio il concetto di fair dealing in Canada.\nDal considerare il fair dealing scaturisce la seguente osservazione generale: \"\u00c8 importante chiarificare alcune considerazioni generali sulle eccezioni alle violazioni del copyright. Proceduralmente, a un difendente \u00e8 richiesto di provare che la sua gestione di un lavoro sia stata \"fair\"; comunque, l'eccezione di tipo \"fair dealing\" \u00e8 forse pi\u00f9 propriamente compresa come parte integrante del Copyright Act che come una semplice difesa. Ogni atto ricadente tra le eccezioni al \"fair dealing\" non sar\u00e0 una violazione al diritto d'autore.\nL'eccezione al \"fair dealing\", come altre eccezioni al Copyright Act, \u00e8 un diritto dell'utente. Al fine di mantenere il corretto equilibrio tra i diritti di un possessore di diritto d'autore e gli interessi degli utenti, esso non deve essere interpretato restrittivamente. ... \"I diritti degli utenti non sono solo giri di parole. Sia ai diritti del proprietario che a quelli dell'utente deve essere data una interpretazione corretta ed equilibrata che sostituisca una legiferazione riparatoria.'\"\nEsso poi stabilisce sei principali criteri per valutare il \"fair dealing\":\n\"Questi fattori possono essere pi\u00f9 o meno rilevanti nello stabilire se un utilizzo sia \"fair\" in relazione al contesto del fatto relativo al comportamento che si presume in violazione. In alcuni contesti, possono esservi fattori ulteriori rispetto a quelli sopra elencati che potrebbero aiutare una corte nel decidere quando l'utilizzo sia fair.\"\nLa \"Association of Universities and Colleges of Canada (AUCC)\", un ben noto e riconosciuto gruppo di lobby nel settore educativo canadese suggerisce che si possa parlare di fair dealing, per finalit\u00e0 di studi personali e ricerca, nel caso in cui si faccia copia di:\nL'AUCC crede che docenti e studenti possano fare una copia di parti di un libro o di altre opere complete in base al fair dealing. L'AUCC sostiene inoltre che il fair dealing si applichi non solo alle fotocopie, ma anche ad altri metodi di riproduzione\u00a0\u2013 compreso il produrre copie su diapositive, microfiche o lucidi. Per copie multiple o copie in eccesso di quanto delineato pi\u00f9 sopra, l'AUCC raccomanda l'acquisizione di licenze dall'Access Copyright, l'agenzia canadese per la licenza del copyright, una delle societ\u00e0 di licenziamento del copyright o i \"copyright collective0\" canadesi.\nFair dealing nella Nuova Zelanda.\nIn Nuova Zelanda il fair dealing comprende le copie per studio privato, ricerca, critica, recensione e informazione. Le sezioni 42 e 43 del \"Copyright Act 1994\" stabiliscono i tipi di copia ammessi. I criteri sono forse pi\u00f9 simili a quelli che si applicano nel Regno Unito, anche se la ricerca commerciale \u00e8 ammessa come fair dealing in Nuova Zelanda. Incidental copying, while allowed, is not defined as \"fair dealing\" under the Act. Come per il Canada, il fair dealing non \u00e8 una violazione del copyright.\nFair dealing nel Regno Unito.\nNel Regno Unito, il \"fair dealing\" \u00e8 sempre stato un concetto molto controverso in quanto la legge non definisce in alcun modo l'esatto numero di copie permesse e la quantit\u00e0 di materiale originale che \u00e8 possibile usare.\nAi sensi del \"Copyright, Designs and Patents Act 1988\" (CDPA), il fair dealing viene definito \"studio personale, critica, recensione e il riportare notizie\" (s. 29, 30) Sebbene non sia espressamente definito fair dealing, il copyright di un'opera non \u00e8 considerato violato da una occasionale inclusione in un'opera 'arte, una registrazione sonora, film, trasmissione radio o via cavo. Nuovi regolamenti introdotti alla fine di ottobre 2003 hanno ristretto il fair dealing nella ricerca esclusivamente alla ricerca con scopi non commerciali\nIl CDPA quindi consente a privati di fare una copia singola di una \"parte ragionevole\" di opere d'arte, opere letterarie, drammatiche, musicali, per ragioni di ricerca e studio personale e critica, revisione e diritto di cronaca ai sensi del diritto di \"fair dealing\". I limiti di queste \"ragionevoli quantit\u00e0\" non sono definiti dalla legge.\nAlcune istituzioni di istruzione superiore nel Regno Unito interpretano le \"ragionevoli quantit\u00e0\" come segue:\nPer copie oltre i limiti fissati da queste linee guida, Universit\u00e0 e scuole nel Regno Unito devono ottenere licenze per il corpo insegnante e gli studenti, a livello nazionale dall'ente preposto, \"the UK Copyright Licensing Agency\" (CLA), Ai sensi di queste licenze, sono permesse copie multiple di parti di lavori protetti da copyright per scopi didattici.\nFair dealing a Malta.\nLa disciplina del fair dealing trova applicazione anche a Malta Questo \u00e8 particolarmente interessante per il mondo italofono, perch\u00e9 Malta ha tradizionali contatti culturali con l'Italia, mantenuti anche se dagli anni '30 l'italiano non \u00e8 pi\u00f9 lingua ufficiale nell'isola.\nFair dealing in India.\nCome per gli altri diritti derivati dalla common law anche il diritto del copyright indiano prevede le limitazioni del fair dealing all'art 52 dell\"Indian Copyright Act\"\nFair dealing negli Stati Uniti.\nNell'ambito delle leggi sul diritto d'autore degli Stati Uniti d'America, il concetto corrispondente al \"fair dealing\" cos\u00ec come lo intendiamo qui \u00e8 quello di fair use.\nIl termine \"fair dealing\" ha infatti legalmente un significato totalmente diverso negli Stati Uniti. Si tratta di un obbligo di pubblicazione a richiesta imposto a funzionari di una ditta, fiduciari, e parti contrattuali. In questi casi la locuzione \u00e8 solitamente inclusa in formule quali \"implied covenant of good faith and fair dealing\" (accordo implicito in buona fede e corretto agire).\nL'Unione Europea e la direttiva Ipred2.\nNella stesura della nuova direttiva Ipred2 (mai entrata in vigore) che disciplina l'armonizzazione delle normative penali in campo del diritto d'autore, l'emendamento 16 ribadiva che:\n\"la riproduzione in copie o su supporto audio o con qualsiasi altro mezzo, a fini di critica, recensione, informazione, insegnamento (compresa la produzione di copie multiple per l'uso in classe), studio o ricerca, \u00abnon sia qualificato come reato\".\nOvviamente nei paesi dove vige il fair dealing la normativa civilistica \u00e8 gi\u00e0 in linea con questo principio. Nell'Europa continentale, invece per ora esistono solo le normative sulla \"citazione\"."}
{"id": "828905", "revid": "86343", "url": "https://it.wikipedia.org/wiki?curid=828905", "title": "Modulo elastico", "text": ""}
{"id": "828907", "revid": "1745361", "url": "https://it.wikipedia.org/wiki?curid=828907", "title": "Lo scherzo", "text": "Lo scherzo (in lingua ceca \"\u017dert\") \u00e8 il primo romanzo di Milan Kundera, pubblicato per la prima volta nel 1967 e in Italia nel 1969. Dal romanzo \u00e8 stato tratto un film con lo stesso titolo, diretto da Jaromil Jire\u0161 nel 1969.\nTrama.\nIl romanzo, che si svolge in Cecoslovacchia negli anni dal secondo dopoguerra al periodo immediatamente precedente la Primavera di Praga, racconta la vita di Ludvik Jahn, uno studente che all'inizio degli anni cinquanta, per scherzo, invia una cartolina ad una studentessa dalla quale \u00e8 attratto, con le seguenti frasi: \u00abL'ottimismo \u00e8 l'oppio dei popoli! Lo spirito sano puzza di imbecillit\u00e0! Viva Trockij! Ludv\u00eck.\u00bb In seguito a questo scherzo la sua vita cambia radicalmente. Espulso dal Partito comunista e per questo dall'universit\u00e0, cade rapidamente di disgrazia in disgrazia. Viene costretto a prestare il servizio militare per due anni in miniera, e successivamente incarcerato. Tutti i fili della sua vita sono spezzati. Durante il servizio militare conosce una ragazza che sembra innamorarsi di lui, ma lui bench\u00e9 l'ami non riesce pi\u00f9 a fidarsi.\nLa seconda parte del romanzo \u00e8 ambientata nella seconda met\u00e0 degli anni sessanta, in un clima politico mutato e pi\u00f9 sereno, in una societ\u00e0 che scopre la musica occidentale. Ludvik cerca di vendicarsi nei confronti dell'amico, presidente degli studenti comunisti, che lo ha \"processato\" per lo scherzo della sua cartolina, distruggendo la sua passione nella rivoluzione. Ne seduce la moglie e, per qualche momento, prova l'ebbrezza della rivincita. Ma scoprir\u00e0 che la vendetta, dopo anni, non ha pi\u00f9 senso. E che ogni tentativo di far del male a quell'uomo si riverbera in un bene. Questo bene lo contagia, e piano piano si affievolisce la sua rabbia e riscopre il desiderio di riprendere a vivere, a suonare, ad amare."}
{"id": "828910", "revid": "880848", "url": "https://it.wikipedia.org/wiki?curid=828910", "title": "Astragalo (architettura)", "text": "L'astragalo liscio \u00e8 una modanatura dell'architettura classica. Viene chiamato anche tondino.\nHa un profilo a semicerchio convesso ed \u00e8 di ridotte dimensioni in proporzione alle altre modanature, costituendone un elemento di separazione. In particolare veniva anche utilizzato per segnare le estremit\u00e0 del fusto della colonna e in questa posizione aveva lo scopo di facilitare la posa in opera del capitello sopra il fusto.\nLa modanatura pu\u00f2 essere \"liscia\" oppure decorata, normalmente con un'alternanza di elementi ovali o cilindrici allungati (\"perline\") e di coppie di elementi (\"fusarole\") tondeggianti o a losanga (\"astragalo a fusarole e perline\"). Meno frequente la decorazione costituita da una sequenza di \"perline\" sferiche tutte uguali (\"astragalo a sole perline\") o ancora da un motivo di piccole punte di foglie triangolari rovesciate (\"Spitzenstab\" in tedesco), oppure da un \"motivo a corda\" che imita nella pietra l'attorcigliamento dei canapi."}
{"id": "828917", "revid": "158913", "url": "https://it.wikipedia.org/wiki?curid=828917", "title": "Parabola di Lazzaro e del ricco epulone", "text": "Lazzaro e il ricco epulone \u00e8 una parabola di Ges\u00f9 raccontata solamente nel Vangelo secondo Luca . \u00c8 anche conosciuta come parabola del ricco e del mendicante Lazzaro o semplicemente come parabola del ricco epulone.\nInterpretazione.\nLa parabola ha una caratteristica unica legata al fatto che il povero \u00e8 indicato per nome, \"Lazzaro\", a differenza delle altre parabole dove non sono mai indicati dei nomi. Ma moltissimi commentatori ritengono che il personaggio \"Lazzaro\" non \u00e8 da identificare con il Lazzaro di Betania di cui si parla nel \"Vangelo secondo Giovanni\".\nUna minoranza di commentatori, per esempio il prete francese abate Drioux, ritiene che il Lazzaro della parabola sia infatti collegato con Lazzaro di Betania a causa delle coincidenze tra i due personaggi.\nMartin Lutero, che ha creduto nel sonno delle anime, ha considerato che la parabola fosse solo figurativa.\nLa parabola illustra un tema comune a varie parabole di Ges\u00f9: la misericordia e la piet\u00e0 verso i poveri. E l'attenzione verso i poveri \u00e8 un tema molto importante per l'evangelista Luca.\nDottrina sulla vita dopo la morte.\nLa parabola riveste un'importanza particolare per i suoi riferimenti circa la vita dopo la morte. La maggior parte dei cristiani ritengono che vi sia un giudizio particolare prima del giudizio universale e vedono la parabola in linea con questa dottrina. Notare bene che Gesu' non parla di Paradiso, ma di \"seno di Abramo\", in quanto il Paradiso, prima della morte del Redentore, \u00e8 precluso all'uomo, e le anime dei giusti si trovano temporaneamente ancora nel Limbo.\nUsi successivi.\nL'uomo ricco tradizionalmente \u00e8 chiamato epulone, dal latino, letteralmente, \"banchettatore\". In Roma antica gli \"epulones\" erano i membri del collegio sacerdotale istituito nel 196 a.C., incaricati di organizzare le cerimonie in onore di Giove, parte fondamentale dei Ludi Magni. \u00c8 possibile che Pietro Crisologo (406\u2013450), vescovo di Ravenna, sia stato il primo ad usare questo nome in relazione al ricco della parabola.\nLa parabola \u00e8 stata molto citata da artisti e teologi per i suoi chiari riferimenti alla vita dopo la morte.\nNella tradizione cristiana Lazzaro \u00e8 stato visto come protettore dei malati di lebbra, cosicch\u00e9 i lebbrosari dove venivano raccolti i malati venivano anche chiamati lazzaretti."}
{"id": "828918", "revid": "228587", "url": "https://it.wikipedia.org/wiki?curid=828918", "title": "Cautio Muciana", "text": ""}
{"id": "828925", "revid": "181073", "url": "https://it.wikipedia.org/wiki?curid=828925", "title": "Teologia sistematica", "text": "La teologia sistematica, detta anche dogmatica, \u00e8 una disciplina della teologia cristiana che si propone di organizzare la conoscenza religiosa, cio\u00e8 il contenuto della propria fede che si reputa verit\u00e0, in un sistema ordinato ed omogeneo, logicamente sequenziale.\nUn rilievo particolare vi hanno le fonti della fede, che possono essere le confessioni di fede, la tradizione ecclesiastica (ad esempio le interpretazioni dei padri della Chiesa) oppure il Magistero della chiesa. Le diverse tradizioni cristiane danno maggiore o minore importanza (o escludono) a ciascuna di queste \"autorit\u00e0\".\nCaratteristiche.\nIl compito della teologia sistematica nell'ambito del Cristianesimo \u00e8 quello di estrapolare dalla rivelazione biblica (dalle Sacre Scritture, fonte ultima della fede), descrivere ed interpretare, tutti i dati disponibili su un determinato argomento (ad es. Dio, Uomo, peccato ecc.) esponendoli in forma ordinata secondo la loro importanza. Il Cattolicesimo e l'ortodossia orientale cercano di farlo tenendo conto della propria tradizione interpretativa (considerata ugualmente autorevole). Anche nel Protestantesimo, che in origine si prefigge di farlo in modo pi\u00f9 immediato e originale, \u00e8 inevitabile il riferimento pi\u00f9 o meno consapevole ad una determinata tradizione o a presupposti filosofici, ma avendo come inizio, sviluppo e fine l'autorit\u00e0 della Bibbia (Sola scriptura).\nChiamata talvolta \"teologia dogmatica\" (perch\u00e9 tratta dei dogmi che dovrebbero essere accettati per fede), o \"teologia costruttiva\", obiettivo della teologia sistematica \u00e8 dunque quello di presentare i temi principali della fede cristiana (dottrine) in forma panoramica ed organizzata, spesso intorno a quel principio o a quei principi di base che chi intraprende quest'opera ritiene fondamentali. Si pu\u00f2 quindi parlare di una variet\u00e0 di teologie sistematiche a seconda dell'approccio che le informa.\nLa teologia sistematica integra nella sua metodologia la teologia biblica e quella storica. Essa, inoltre, non solo si occupa di \"costruire\" le dottrine individuali della fede cristiana, ma rimane consapevole del rapporto causa-effetto di ciascuna dottrina con le altre. Essendo un \"sistema\" dove ogni elemento \u00e8 legato omogeneamente e logicamente all'altro, se una dottrina cambia, i suoi effetti saranno sentiti in ogni altra area.\nAlcuni considerano la teologia sistematica come un deposito di verit\u00e0 divine immutabili ed inalterabili. Sebbene le Sacre Scritture siano per i cristiani inviolabili, ogni generazione di cristiani esige una riformulazione della teologia meglio adatta al tempo in cui vive. In primo luogo, infatti, linguaggio e forme culturali cambiano ed il corpo delle verit\u00e0 cristiane, per rimanere intelligibile, deve poter portare un abito adatto; in secondo luogo, sorgono sempre nuove tematiche e problemi che sfidano la Chiesa ed esigono la sua risposta. Il testo biblico quindi, deve essere periodicamente reinterpretato e riapplicato al contesto contemporaneo.\nLa teologia sistematica fluisce in modo naturale nella teologia pratica (vale a dire, ha delle \"conseguenze\") in quanto le sue conclusioni sono poi applicate alla vita della Chiesa e di ogni singolo credente. Ci si chieder\u00e0, infatti, quali conseguenze ha o pu\u00f2 avere ciascun particolare approccio alla teologia sistematica.\nNella Sicilia del XII secolo circolava il testo latino dell'\"Elementatio theologica\" di Proclo, che ispir\u00f2 i cinque assiomi delle \"Maximae theologiae\" del maestro Alano di Lilla. Sul modello del \"Liber de causis\", degli \"Elementi\" di Euclide e della teologia euclidea di Proclo, il \"De arte catholicae fidei\" di Nicola d'Amiens istitu\u00ec una scienza teologica razionale sistematica nella quale le verit\u00e0 delle fede erano espresse in teoremi dimostrati a partire da definizioni, postulati indimostrabili e assiomi autoevidenti. La teologia di Nicola d'Amiens \u00e8 \"scienza superceleste\" certa e necessaria rispetto alle verit\u00e0 possibili delle scienze seconde, con le quali condivide il metodo assiomatico, ma non l'immutabile eternit\u00e0 delle sue sostanze separate: Dio, gli angeli e le anime.\nPossibilit\u00e0 e necessit\u00e0 della teologia sistematica.\nContrariamente a quanti sostengono che la conoscenza umana di realt\u00e0 metafisiche non sia possibile, il cristiano afferma che la conoscenza di Dio \u00e8 possibile per diverse ragioni:\nLa teologia sistematica non solo si avvale della rivelazione biblica, ma tiene anche conto dei dati mediati da modalit\u00e0 secondarie di rivelazione come, per esempio, l'ordinamento creato (Salmo 19:1-6; Romani 1:18-21), il flusso provvidenziale della storia (Atti 17:26), e gli imperativi morali mediati dalla coscienza (Romani 2:14,15).\nLa teologia, per\u00f2, non potr\u00e0 mai avere un carattere assoluto giungendo alla perfetta conoscenza che Dio ha di S\u00e9 stesso, perch\u00e9 sar\u00e0 sempre mediata da immagini e da simboli (conoscenza analogica) e affermazioni propositive (verit\u00e0 cognitive univoche). Per\u00f2, anche un \"linguaggio figurato\" su Dio, per esempio, Dio come \"Padre celeste\", \u00e8 conoscenza vera e valida, dato che l'analogia implica un cuore di verit\u00e0 univoca.\nLa teologia sistematica, quindi, presuppone che Dio possa essere conosciuto e che le verit\u00e0 su Dio possano essere comunicate significativamente nel linguaggio di tutti i giorni.\nLa chiesa cristiana intraprende l'opera della teologia sistematica per tre ragioni: (1) Che la chiesa ne possa essere edificata. Il popolo di Dio \u00e8 spiritualmente arricchito da quegli insegnamenti che la teologia sistematica sostiene come cose che possono essere credute (2 Timoteo 3:16); (2) che l'Evangelo nella sua pienezza possa essere proclamato. Senza il fondamento di una solida teologia non vi pu\u00f2 essere efficace predicazione, evangelizzazione, opera missionaria o traduzioni della Bibbia; (3) che il contenuto di verit\u00e0 della fede sia preservato. \u00c8 espresso compito della teologia sistematica quello di esporre l'intero consiglio di Dio come ci \u00e8 trasmesso dalla rivelazione. Laddove la teologia sistematica \u00e8 svalutata, abbondano ignoranza e settarismo.\nUno schema di teologia sistematica.\nI teologi organizzano i dati della rivelazione in modi diversi. Alcuni, Friedrich Schleiermacher, Paul Tillich, John MacQuarrie prendono avvio dall'essere umano e dalla sua condizione esistenziale e costruiscono cos\u00ec una \"teologia dal basso\". Altri, pi\u00f9 fedeli alla tradizione, pongono Dio come dato primo e costruiscono cos\u00ec una \"teologia dall'alto\". Dietrich Bonhoeffer afferma che solo il secondo metodo \u00e8 adeguato perch\u00e9 \"l'uomo sa chi \u00e8 solo alla luce di Dio\". In particolare, teologi come Tommaso d'Aquino e Giovanni Calvino organizzano il materiale della teologia secondo lo schema tripartito trinitario. Altri, come Karl Barth, seguono un modello cristologico e cercano di rapportare i dati all'auto-rivelazione di Dio nelle Sacre Scritture. , per\u00f2, ritengono migliore l'ordine logico espresso da Louis Berkhof, Charles Hodge, Josiah Strong ed altri, che organizzano i dati cominciando con Dio e la Sua rivelazione, seguito dall'uomo e la sua situazione di peccato, poi l'opera salvifica in Ges\u00f9 Cristo, la societ\u00e0 del popolo redento, e il compimento finale di tutte le cose.\nRapporto della teologia sistematica con altre discipline.\nDato che filosofia e teologia si impegnano in un'analisi critica del significato dei termini, seguono uno stretto processo di osservazione e di ragionamento per giungere a delle conclusioni, e tradizionalmente hanno cercato di formulare una concezione del mondo coerente, filosofia e teologia possono essere considerate discipline che si sovrappongono in larga parte. La religione d'altro canto, \u00e8 definita come un complesso di credenze, atteggiamenti e pratiche che comportano un'espressione istituzionalizzata. Ogni religione sia semplice o sofisticata, \"ha\" sempre una teologia. Per questo la religione comporta un raggio pi\u00f9 ampio della teologia. L'Etica definita come la scienza della condotta religiosa, opera nel quadro descrittivo della teologia sistematica e ne presume i risultati. L'Apologetica sviluppa una difesa ragionata dei presupposti cristiani di base al riguardo di Dio, Ges\u00f9 Cristo e la Bibbia contro i presupposti divergenti di altre concezioni del mondo (metafisica) e modi di conoscere (Epistemologia).\nStoria della teologia sistematica nel cristianesimo.\nI primi tentativi di rendere giustizia all'unit\u00e0 della rivelazione sono stati fatti, per esempio, da Giovanni di Damasco, nella sua opera \"Fons scientiae\", ed in Occidente da Pietro Lombardo (1100-1160), nelle sue \"Sententiae\". Anche Tommaso d'Aquino cerca di dare unit\u00e0 ad un sistema teologico assorbendolo in ci\u00f2 che considera filosofia cristiana.\nAl tempo della Riforma protestante, Filippo Melantone, nei suoi \"Loci\" cerca di produrre \"un sistema di posizioni dottrinali\" tratto dalle Sacre Scritture. Queste teologie cercano di assumere l'ordine di discussione suggerito dalla Bibbia, cominciando dalla creazione, procedendo poi a descrivere il peccato e poi discutendo la Legge di Dio, continuando con i vangeli e terminando con l'escatologia.\nPi\u00f9 di qualunque altro suo predecessore, Giovanni Calvino nella sua \"Istituzione della religione cristiana\" cerca di fare giustizia alla persuasione che l'unit\u00e0 e la razionalit\u00e0 dell'unico Dio \u00e8 riflessa nella Sua rivelazione. Egli cerca di dimostrare come ciascuna dottrina sia interconnessa con le altre e debba essere interpretata come parte di un tutt'uno vivente. Egli cerca di porre Cristo come l'unico principio informatore di base di tutta la teologia sistematica.\nNel XVII secolo la teologia tende a ricadere nella discussione di una serie di dottrine distinte, ciascuna delle quali, separata dal tutto, pu\u00f2 essere giustificata di per s\u00e9 stessa. Le Sacre Scritture, inoltre, tendono ad essere usate in appoggio a proposizioni individuali senza riferimento al complesso della storia della salvezza.\nFriedrich Schleiermacher il primo teologo ad assumere un principio teologico generale e, alla luce di quello, costruire un intero sistema in cui viene discussa attentamente ciascuna dottrina in rapporto all'unit\u00e0 dell'intero e alla luce di quel principio.\nNel XIX secolo sotto la pressione dell'idea che la rivelazione in s\u00e9 stessa non ha alcuna razionalit\u00e0 sua inerente, i teologi, invece di usare la filosofia come strumento e mezzo per l'illustrazione della teologia, permettono alla propria filosofia di riformulare la loro teologia e di imporre ad essa una modalit\u00e0 di pensiero contemporaneo nella produzione di sistemi che spesso hanno uno scarso rapporto con l'Evangelo o con la Bibbia.\nNessun sistema particolare, per\u00f2, potr\u00e0 mai essere considerato l'ultima parola rispetto alla rivelazione o alle Sacre Scritture."}
{"id": "828931", "revid": "339392", "url": "https://it.wikipedia.org/wiki?curid=828931", "title": "M\u0121arr Harbour", "text": ""}
{"id": "828935", "revid": "131358", "url": "https://it.wikipedia.org/wiki?curid=828935", "title": "Artmedia Bratislava", "text": ""}
{"id": "828938", "revid": "2075278", "url": "https://it.wikipedia.org/wiki?curid=828938", "title": "Gonzo (azienda)", "text": "Gonzo () \u00e8 uno studio di animazione giapponese fondato il 22 febbraio 2000 da Sh\u014dji Murahama, Mahiro Maeda e Shinji Higuchi.\nNell'aprile 2002 Gonzo e Digimation, fondata nel 1996 da Shin'ichir\u014d Ishikawa, si sono fuse per formare la Gonzo Digimation, che nel giugno 2006 ha stipulato un accordo per la trasmissione dei suoi titoli sul network Animax in tutto il mondo. Gonzo Digimation Holding (GDH) arriva a contare 155 dipendenti nel 2018.\nNel corso di una ristrutturazione aziendale seguita alla crisi nelle vendite home video, GDH riassume nell'aprile 2009 il nome di Gonzo mentre pianifica una riduzione di personale che nell'arco di 5 anni dovrebbe ridurre lo staff creativo da 130 a 30 persone. Il 31 marzo dello stesso anno Sh\u014dji Murahama lascia lo studio per fondare una nuova compagnia.\nLe loro produzioni pi\u00f9 noti sono \"Hellsing\" (serie del 2001), \"Welcome to the NHK\" e \"Afro Samurai\".\nNel 2009 lo studio Gonzo conta 85 dipendenti."}
{"id": "828942", "revid": "52076", "url": "https://it.wikipedia.org/wiki?curid=828942", "title": "Parco dei mostri", "text": ""}
{"id": "828943", "revid": "110157", "url": "https://it.wikipedia.org/wiki?curid=828943", "title": "Parco dei Mostri", "text": "Il Parco dei Mostri, denominato anche Sacro Bosco o Villa delle Meraviglie di Bomarzo, in provincia di Viterbo, \u00e8 un complesso monumentale italiano. Si tratta di un parco naturale ornato da numerose sculture in basalto risalenti al XVI secolo e ritraenti animali mitologici, divinit\u00e0 e mostri.\nStoria del parco.\nL'architetto e antiquario Pirro Ligorio su commissione del principe Pier Francesco Orsini (detto Vicino Orsini) progett\u00f2 e sovraintese alla realizzazione, nel 1547, del parco, elevando a sistema, nelle figure mitologiche ivi rappresentate, il genere del \"grotesque\". Alcuni studiosi, erroneamente, facevano risalire la \"regia\" a Michelangelo Buonarroti (E. Guidoni), mentre altri, in particolare per il \"Tempio\" citavano il nome di Jacopo Barozzi da Vignola. La realizzazione delle opere scultoree fu probabilmente affidata a Simone Moschino. L'Orsini chiam\u00f2 il parco semplicemente \"boschetto\" e lo dedic\u00f2 a sua moglie, Giulia Farnese (da non confondere con l'omonima concubina del papa Alessandro VI).\nLe architetture impossibili, come la \"casa inclinata\", o alcune statue enigmatiche rappresenterebbero secondo alcuni le tappe di un itinerario di matrice alchemica.\nScienziati storici e filologi hanno fatto parecchi tentativi per spiegare il labirinto di simboli, e hanno trovato temi antichi e motivi della letteratura rinascimentale, per esempio del \"Canzoniere\" di Francesco Petrarca, dell\"Orlando furioso\" di Ludovico Ariosto e dei poemi \"Amadigi\" e \"Floridante\" di Bernardo Tasso (in quest'ultimo compare ad esempio un dragone d'acciaio con una stanza all'interno, e dalla cui bocca uscivano amazzoni a cavallo). Sono rimasti, per\u00f2, talmente tanti misteri che uno schema interpretativo omogeneo, alla fine, forse non potrebbe nemmeno essere trovato; su un pilastro compare una possibile iscrizione-chiave: \u00abSol per sfogare il core\u00bb.\nJohn Shearman, che cita pi\u00f9 volte il parco nel suo \"Mannerism\", parla di \u00abincredibili, piacevoli e soprattutto manifeste finzioni \u2013 prodotti d'evasione artistica e letteraria\u00bb. Nel 1585, dopo la morte dell'ultimo principe Orsini, il parco fu abbandonato e nella seconda met\u00e0 del Novecento fu restaurato dalla coppia Giancarlo e Tina Severi Bettini, i quali sono sepolti nel tempietto interno al parco, che forse \u00e8 anche il sepolcro di Giulia Farnese.\nNel 1948 il parco fu visitato da Salvator Dal\u00ec che per l'occasione si fece inquadrare in pose originali tra i principali monumenti e defin\u00ec il luogo un'invenzione storica unica.\nAttrazioni.\nIl Parco si estende su una superficie di circa 3 ettari, in una foresta di conifere e latifoglie. Al suo interno trovano posto un gran numero di sculture di varia grandezza ritraenti personaggi e animali mitologici, edifici che riprendono il mondo classico ignorando volutamente le regole prospettiche o estetiche, allo scopo di confondere il visitatore.\nLe sculture furono realizzate in basalto, materiale disponibile in quantit\u00e0 massicce in zona; molte di esse sono contrassegnate da iscrizioni enigmatiche e misteriose, sopravvissute solo in piccola parte. \u00c8 bene notare che l'attuale disposizione delle attrazioni nel Parco, salvo alcuni casi documentati, non \u00e8 quello originario ma risale alla seconda met\u00e0 del XX secolo quando la famiglia Bettini lo rilev\u00f2 e lo rimise in uso. Oltre ai Mostri e agli elementi architettonici principali elencati e descritti di seguito, ve ne sono molti altri pi\u00f9 piccoli, spesso maggiormente degradati dal tempo e perci\u00f2 anche meno identificabili.\nLe Sfingi.\nAppena varcata la monumentale soglia del Bosco, il visitatore si ritrova di fronte a due Sfingi, il cui aspetto ricalca tanto il modello classico di donna col corpo di leone quanto quello egizio poich\u00e9 sono entrambe prive di ali. Le due creature sono simbolicamente a guardia del parco, e accolgono il visitatore con iscrizioni di benvenuto in endecasillabi, leggibili su ciascun basamento.\nL'iscrizione a sinistra recita:\nQuella a destra:\nProteo (o Glauco).\nA media distanza dalle Sfingi, ma in posizione pi\u00f9 dimessa rispetto al percorso principale, \u00e8 visibile il primo vero Mostro del Parco, identificato come Proteo oppure Glauco; \u00e8 un immenso mascherone antropomorfo con la bocca spalancata, che sembra emergere direttamente dalle viscere della Terra, sormontato da un grande globo di pietra, sulla cui cima \u00e8 posta una piccola torre: questa iconografia rimanda al mondo, dominato dal simbolo degli Orsini.\nIl Mausoleo.\nUn grande masso apparentemente informe, in realt\u00e0 modellato per sembrare il frontone di una tomba etrusca; le decorazioni ricalcano quelle di una tomba rinvenuta a Sovana.\nErcole e Caco o la gigantomachia.\nDenominato anche \"il Colosso\", \u00e8 la pi\u00f9 grande statua presente nel Parco. Rappresenta la lotta di due giganti, identificati come Ercole e Caco. Intorno a loro, alcune figure di guerrieri ormai erose dal tempo e accanto un'iscrizione in endecasillabi che esalta il gruppo statuario:\nIl gruppo della Tartaruga e della Balena.\nNei pressi dei giganti si trova questo gruppo formato da una grossa tartaruga, sul cui guscio tondeggiante \u00e8 collocata la statua di una Nike, e una grossa balena che emerge dalla terra. I due animali sembrano fissarsi reciprocamente. La tartaruga \u00e8 simbolo di stabilit\u00e0 e di longevit\u00e0, rappresenta l'unione tra la terra e il cielo. Il gruppo scultoreo \u00e8 infatti il passaggio verso la purificazione e la donna alata \u00e8 l'apice di questa trasformazione. \nFontana di Pegaso.\nLa vasca di una fontana da cui emerge la figura di Pegaso. Il cavallo simboleggia la passionalit\u00e0 e dell'impetuosit\u00e0 istintiva che pu\u00f2 essere dominata dalla volont\u00e0 spirituale dell'uomo rappresentata dalle sue ali. A poca distanza il cosiddetto \"Albero-statua\", un tronco di larice scolpito su un masso.\nNinfeo e Venere sulla conchiglia.\nUn grande ambiente a vasca che ricalca i ninfei d'et\u00e0 greco-romana, decorato con le figure delle tre Grazie e di tre ninfe. Sulla parete est si trova la colossale scultura di Venere su una grossa conchiglia, mentre nei dintorni \u00e8 visibile una fontana ornata da figure di delfini.\nIl Teatro.\nA poca distanza dal Ninfeo, un altro ambiente di matrice classica noto come \"il teatro\": si tratta in realt\u00e0 della riproduzione molto piccola di un'esedra del palcoscenico.\nLa casa pendente.\nUna delle maggiori attrattive del Parco, \u00e8 un piccolo edificio costruito su un masso inclinato e perci\u00f2 volutamente pendente; la particolarit\u00e0 \u00e8 che gli interni hanno una pendenza irregolare (il pavimento non \u00e8 a 90\u00b0 rispetto ai muri), causando smarrimento in chi vi entra. Si ritiene che originariamente l'entrata del Bosco fosse esattamente di fronte alla casa pendente.\nSu una delle facciate della casa \u00e8 ancora leggibile l'iscrizione:\nPiazzale dei vasi, Nettuno e la ninfa dormiente.\nUn grande piazzale scandito da enormi vasi in pietra, un tempo ornati da iscrizioni oggi non pi\u00f9 leggibili, conduce alla maestosa statua di Nettuno, dio dei mari, adagiato su un letto d'acqua come le divinit\u00e0 fluviali d'epoca romana e con un delfino tra le braccia. A poca distanza, una ninfa gigantesca dorme poggiata sinuosamente su un braccio.\nCerere.\nDea delle messi e madre di Proserpina, \u00e8 rappresentata come una gigantesca donna recante un cesto di spighe sul capo e nelle mani una fiaccola e la Cornucopia. Attorno a lei si scorgono figure di creature boschive.\nL'elefante.\nUn maestoso elefante che reca sulla schiena una grossa torre e nella proboscide tiene un legionario romano, quasi a volerlo stritolare. Sembra un riferimento all'impresa di Annibale durante le Guerre puniche.\nIl drago.\nPi\u00f9 precisamente si tratta di una viverna, uno spaventoso mostro rettiliforme che lotta contro tre animali, oggi non pi\u00f9 riconoscibili.\nL'orco.\nSicuramente la figura pi\u00f9 celebre del Parco e suo simbolo \u00e8 l'Orco, un grande faccione di pietra con la bocca spalancata, attorno alla quale si legge la scritta: OGNI PENSIERO VOLA. \u00c8 una camera scavata nel tufo alla quale si accede per mezzo di alcuni gradini: all'interno sono collocate delle panche e un tavolo. La forma interna dell'ambiente fa s\u00ec che le voci e i suoni rimbalzino sulle pareti creando una eco dall'effetto spaventoso.\nIl vaso gigante, la panca etrusca e l'ariete.\nSi tratta di tre figure poste a poca distanza fra loro: una gigantesca anfora decorata con una testa di gorgone, un ariete seduto (molto rovinato) e una panca che ricalca la forma di un \"triclinium\" etrusco o romano, collocata dentro una nicchia che riporta la seguente iscrizione in versi:\nProserpina, Cerbero e il piazzale delle pigne.\nLa figura della regina dell'Ade, molto rovinata, \u00e8 rappresentata come una donna a braccia aperte, la cui veste \u00e8 in realt\u00e0 un'ampia panca su cui \u00e8 possibile sostare. A pochi passi da lei \u00e8 Cerbero, il cane dotato di tre teste a guardia dell'Oltretomba. Alle spalle delle due figure si trova il piazzale delle pigne, cos\u00ec denominato perch\u00e9 delimitato da sculture che riprendono il Pignone assieme ad altre a forma di ghianda.\nEchidna, la Furia e i leoni.\nDi fronte al piazzale delle pigne si trovano due mostruose sculture affrontate. Echidna \u00e8 ritratta come una colossale donna con due code di serpente al posto delle gambe, simile all'iconografia medievale della sirena; la Furia \u00e8 invece una donna con coda e ali di drago. Tra di loro sono accucciati due leoni, figli di Echidna e presenti nello stemma di Viterbo.\nIl tempio.\nLeggermente isolato rispetto al percorso principale del Parco si trova una singolare costruzione, un piccolo tempio che in realt\u00e0 fu costruito vent'anni dopo rispetto al resto del Parco in onore della seconda moglie di Vicino Orsini, una principessa Farnese. Il tempio riprende forme architettoniche di diverse epoche, quella classica (frontone, colonnato e vestibolo) e quella rinascimentale (cupola). Quest'ultima ha la particolarit\u00e0 di essere stata modellata sulla base di quella di Santa Maria del Fiore a Firenze. L'interno \u00e8 in realt\u00e0 costituito da una piccolissima aula circolare, nella quale la famiglia Bettini, che ha restaurato il complesso, ha posto una lapide alla memoria di Tina Severi Bettini, deceduta anche a causa di una contusione durante i lavori di ripristino del parco."}
{"id": "828944", "revid": "1165513", "url": "https://it.wikipedia.org/wiki?curid=828944", "title": "Zizzania", "text": ""}
{"id": "828948", "revid": "6923", "url": "https://it.wikipedia.org/wiki?curid=828948", "title": "Danilo cubattoli", "text": ""}
{"id": "828950", "revid": "793215", "url": "https://it.wikipedia.org/wiki?curid=828950", "title": "Skandar Keynes", "text": "\u00c8 noto principalmente per aver interpretato il personaggio di Edmund Pevensie nei tre film finora realizzati della serie \"Le cronache di Narnia\": \"Il leone, la strega e l'armadio\" (2005), \"Il principe Caspian\" (2008) e \"Il viaggio del veliero\" (2010).\nBiografia.\nSkandar \u00e8 nato a Londra, dallo scrittore Randal Keynes e da Zelfa Cecil Hourani. Il suo nonno materno, Cecil Fadlo Hourani, \u00e8 un famoso scrittore di origini libanesi, fratello di Albert Hourani, anch'egli professore e scrittore molto conosciuto. Da parte di suo padre, \n\u00e8 imparentato con lo scienziato Charles Darwin e con l'economista John Maynard Keynes. Skandar ha una sorella maggiore, Soumaya Keynes, che ha interpretato diversi ruoli in produzione per la BBC Radio 4.\nHa frequentato la Anna Scher Theatre School dal 2000 al 2005, e in seguito la City of London School. Dal settembre 2006 ha iniziato il decimo anno di scuola, il primo dei suoi General Certificate of Secondary Education (GCSE). Nell'estate dello stesso anno si \u00e8 visto costretto, assieme a sua madre, a sua sorella e a suo nonno, a lasciare in aereo Beirut, dove stava trascorrendo le vacanze, a causa dell'inizio del conflitto israelo-libanese.\nStudia Taekwondo e suona il corno inglese, il flauto dolce e la chitarra. La sua voce si \u00e8 abbassata di tono durante le riprese de \"Le cronache di Narnia - Il leone, la strega e l'armadio\", cos\u00ec in alcune delle ultime parti \u00e8 stato doppiato da sua sorella Soumaya. L'altezza de \"Le cronache di Narnia - Il principe Caspian\" era di un metro e settantacinque e, per questo, la scena in cui scivolava dal tetto durante l'assalto al castello \u00e8 stata pi\u00f9 impegnativa del previsto, perch\u00e9 il tetto cedeva sotto il peso eccessivo. Infatti Skandar era cresciuto di quindici centimetri in 6 mesi, appena prima di girare il film.\nNell'ottobre 2010 ha iniziato i corsi di arabo e storia del medio oriente all'Universit\u00e0 di Cambridge nel Pembroke College. Si \u00e8 laureato nel 2014. Nel 2014 \u00e8 stato scelto per interpretare Sir Allan Kerr, un personaggio dell'audio dramma intitolato \"\", oltre Skandar tra i personaggi del film-narrazione sono presenti altri attori di film fantasy. Nel 2016 ha annunciato la sua decisione di lasciare la recitazione. Attualmente ricopre la funzione di consigliere per il parlamentare Crispin Blunt.\nDoppiatori italiani.\nNelle versioni in italiano dei suoi film, Skandar Keynes \u00e8 stato doppiato da:"}
{"id": "828951", "revid": "868829", "url": "https://it.wikipedia.org/wiki?curid=828951", "title": "Procuratore aggiunto", "text": "Il procuratore aggiunto (o sostituto procuratore aggiunto se sostituisce altro procuratore) \u00e8 un magistrato requirente che si affianca al procuratore della Repubblica italiana nelle procure presso i tribunali di una certa importanza.\nFunzioni.\nSostituisce il procuratore in caso d'assenza e pu\u00f2 essere preposto alla cura di specifici settori di affari, oltre ad esercitare le funzioni tipiche di un pubblico ministero.\nDevono essere in numero non superiore ad uno ogni dieci sostituti procuratore (ma ce ne pu\u00f2, comunque, essere almeno uno nelle procure dove \u00e8 istituita la direzione distrettuale antimafia).\nCaratteristiche.\nDevono avere la qualifica di magistrati di corte d'appello, a differenza dei sostituti procuratore che possono essere magistrati ordinari."}
{"id": "828952", "revid": "619191", "url": "https://it.wikipedia.org/wiki?curid=828952", "title": "Digimation", "text": ""}
{"id": "828955", "revid": "6066", "url": "https://it.wikipedia.org/wiki?curid=828955", "title": "Divinit\u00e0 olimpiche", "text": ""}
{"id": "828957", "revid": "2108263", "url": "https://it.wikipedia.org/wiki?curid=828957", "title": "Guglielmo VI di Aquitania", "text": "Origini.\nSecondo la \"Historiarum libri tres\" del monaco e storico francese, Ademaro di Chabannes era il figlio primogenito del duca d'Aquitania e conte di Poitiers, Guglielmo Grande e della prima moglie Almodia o Adalmoda di Limoges, che era al suo secondo matrimonio (il suo primo marito era stato Adalberto I, Conte di P\u00e9rigord e Conte de La Marche), come ci viene confermato ancora da Ademaro di Chabannes (Willelmus accepta in matrimonio Adalmode coniuge suprascripti Aldeberti), figlia di Gerardo, visconte di Limoges e di sua moglie, Rothilde de Brosse.Sempre secondo la \"Historiarum libri tres\" del monaco e storico francese, Ademaro di Chabannes, Guglielmo il Grande era il figlio primogenito del duca d'Aquitania e conte di Poitiers, Guglielmo Braccio di Ferro e della moglie Emma, figlia di Tebaldo I di Blois, conte di Blois, di Tours, di Chartres e di Ch\u00e2teaudun, e di Liutgarda, la figlia femmina secondogenita del conte di Vermandois, di Meaux, di Soissons e di Madrie e di Vexin, signore di Peronne, Senlis e San Quintino e, da poco, anche conte di Troyes, Erberto II (880 \u2013 943) (discendente del Re d'Italia, Bernardo, nipote di Carlo Magno) e di Adele (ca. 895- ca. 931), l'unica figlia del marchese di Neustria e futuro re di Francia, Roberto I, e di Adele del Maine, come \u00e8 indicato nelle \"Europ\u00e4ische Stammtafeln\", vol II, cap. 10 (non consultate).\nBiografia.\nVerso il 1009, Guglielmo rimase orfano di madre e sempre secondo la \"Historiarum libri tres\" di Ademaro di Chabannes, verso il 1011, suo padre, Guglielmo il Grande spos\u00f2 Brisca (o Sancha) ( \u2020 prima del 1018), sorella del duca di Guascogna, Sancho VI.\nGuglielmo compare come testimone, assieme al padre e alla sua matrigna, Brisca (o Sancha) di Guascogna, di una donazione fatta da Ugo IV di Lusignano al monastero di Saint Cyprien di Poitiers.\nGuglielmo, secondo il documento n\u00b0 LXXI del cartolario di \"Saint-Hilaire de Poitiers\", datato 3 agosto 1016, controfirm\u00f2 il documento inerente ad una donazione fatta da suo padre, Guglielmo il Grande, all'abbazia di Sant'Ilario.\nDopo la morte dell'imperatore Enrico II, secondo lo storico francese, Alfred Richard, tra il 1024 ed il 1025, dopo che la corona d'Italia \u00e8 stata rifiutata da Ugo, figlio del re di Francia, Roberto II, nobili italiani, inviati dal marchese di Torino e di Susa, Olderico Manfredi II, la vennero a proporre a Guglielmo, che si rec\u00f2 in Italia per discutere la proposta, che per\u00f2 rifiut\u00f2, anche a nome del figlio, Guglielmo il Grosso, per la difficile situazione italiana e perch\u00e9 avrebbe dovuto contendere la corona d'Italia all'imperatore, Corrado II il Salico.\nMolto probabilmente, in quel periodo suo padre Guglielmo il Grande aveva delegato alcuni poteri a Guglielmo il Grosso, come risulta dal documento n\u00b0 LXXXVI delle \"Chartes et documents pour servir \u00e0 l'histoire de l'abbaye de Saint-Maixent, Archives historiques du Poitou Tome XVI\", inerente ad una donazione alla chiesa di Saint-Maixent-l'\u00c9cole, fatta anche a nome di suo padre e compresa tra il 1023 ed il 1026.\nSecondo lo storico Szabolcs de Vajay, nel 1129, Guglielmo il Grande abdic\u00f2 in favore di figlio primogenito, di primo letto, Guglielmo il Grosso e, secondo il \"Chronico Sancti Maxentii\" si ritir\u00f2 nell'abbazia di Maillezais, divenendo monaco, dove mor\u00ec, il 31 gennaio 1030, lasciando i titoli a Guglielmo il Grosso, che divenne Guglielmo VI duca d'Aquitania e Guglielmo IV conte di Poitiers.\nVerso il 1031, Guglielmo spos\u00f2 Eustachia, figlia di Berlay signore di Montreuil e della prima moglie di cui non si conoscono n\u00e9 il nome n\u00e9 gli ascendenti. Secondo lo storico francese, Alfred Richard, il matrimonio fu celebrato, tra la fine del 1030 e l'inizio del 1031, quando era ancora in vita il re di Francia Roberto II. Il documento n\u00ba 271 del \"Cartoulaire de L'abbaye de San Cyprien de Poitiers\", con datazione incerta tra il 1030 ed il 1031, fu controfirmato da Guglielmo ed Eustachia (\"Willelmi comitis, Eustachie\").\nIl primo gennaio 1032, la matrigna (terza moglie di suo padre) Agnese di Borgogna (995-1067) si rispos\u00f2, in seconde nozze, col futuro conte d'Angi\u00f2, Goffredo II Martello I(1006-1067), figlio di Folco III Nerra (972-1040), lasci\u00f2 l'Aquitania e si trasfer\u00ec, coi figli, presso la corte d'Angi\u00f2, anche se la chiesa riteneva questo matrimonio incestuoso (come riporta lo storico francese, Alfred Richard, nel suo \"Les comtes de Poitou, tome I\").\nNel 1032 cre\u00f2 un principio di amministrazione ducale nominando un sovrintendente a dirigerla.In questo stesso periodo, tra il 1031 ed il 1033, Guglielmo, con la moglie Eustachia controfirm\u00f2 il documento n\u00b0 XCII delle \"Chartes et documents pour servir \u00e0 l'histoire de l'abbaye de Saint-Maixent\", inerente ad una donazione al monastero stesso.\nNel frattempo, Agnese aveva fatto pressione sul marito perch\u00e9 combattesse il nuovo duca d'Aquitania, Guglielmo il Grosso; nel 1033, secondo il Richard, Goffredo II Martello I condusse le sue truppe nel Poitou, dirigendosi su Poitiers; lo scontro avvenne il 20 settembre 1033, e, come ci conferma anche il \"Chronic\u00e6 sancti Albini Andegavensis\", Guglielmo il Grosso fu fatto prigioniero da Goffredo Martello nella battaglia di Mont-Couer, nei pressi di Taiz\u00e9.Guglielmo il Grosso, sempre secondo il Richard fu liberato solo tre anni dopo, verso la fine del 1036, dietro al pagamento di un cospicuo riscatto (secondo la \"Ex Chronico S. Maxentii\" Eustachia per raccogliere l'ammontare del riscatto spogli\u00f2 diversi monasteri: -expoliavit Monasteria auro et argento, unde redimerent eum-), senza per\u00f2 cedere alcun territorio.\nDurante la prigionia di Guglielmo il Grosso, la moglie, Eustachia, fece una donazione di una porzione della foresta di Argenton all'abbazia di Saint-Maixent, auspicando la liberazione del marito, come ci conferma il documento n\u00b0 XCIII delle \"Chartes et documents pour servir \u00e0 l'histoire de l'abbaye de Saint-Maixent\", redatto tra il 1034 ed il 1037.\nDopo essere stato liberato, sempre secondo il Richard, si astenne dall'intervenire nella guerra che si era scatenata tra Goffredo II Martello I e suo padre, Folco III Nerra, ma si adoper\u00f2 ad aiutare il fratellastro, Oddone o Eudes, a consolidare il controllo sul ducato di Guascogna, che aveva ereditato da sua madre Brisca (o Sancha) di Guascogna.\nMor\u00ec senza eredi maschi, nel dicembre 1038, non molto tempo dopo la liberazione, come ci conferma il monaco e cronista medievale, Rodolfo il Glabro, lasciando i suoi titoli al fratellastro Oddone o Eudes, figlio di secondo letto di suo padre e di Brisca (o Sancha) di Guascogna, figlia del duca Guglielmo I di Guascogna.Secondo la \"Ex Chronico S. Maxentii\", Guglielmo il Grosso fu tumulato accanto al padre, Guglielmo il Grande nell'abbazia di Maillezais (Cath\u00e9drale Saint-Pierre de Maillezais).La moglie Eustachia, secondo la \"Ex Chronico S. Maxentii\", gli sopravvisse di poco e fu sepolta nella chiesa di Notre-Dame di Poitiers.\nDiscendenza.\nGuglielmo il Grosso da Eustachia ebbe una sola figlia:"}
{"id": "828961", "revid": "6923", "url": "https://it.wikipedia.org/wiki?curid=828961", "title": "Base missilistica", "text": "Una base missilistica \u00e8 una installazione militare adibita al lancio di missili. \u00c8 dotata anche di una pista per gli aerei cargo (aeroporto) che trasportano i vettori. Chiaramente \u00e8 dotata di tutte le strutture necessarie alla sua operativit\u00e0 come il centro comando, le centrali operative di lancio, le strutture di manutenzione e montaggio dei missili stessi nonch\u00e9 delle strutture logistiche per il personale. \nGeneralmente le basi missilistiche sono dotate di silos sotterranei, che si aprono solo al momento del lancio."}
{"id": "828967", "revid": "729019", "url": "https://it.wikipedia.org/wiki?curid=828967", "title": "Ascite", "text": "Per ascite si intende la raccolta di liquido nella cavit\u00e0 peritoneale.\nAnche se fastidiosa, non \u00e8 intrinsecamente nociva. Tuttavia, le relative cause e complicazioni sono entrambe problemi di salute significativi. L'ascite pu\u00f2 manifestarsi a causa di un'insufficienza epatica o di una cirrosi epatica.\nDiagnosi semeiotica.\nLa semeiotica tradizionale ha delle tecniche per rilevare l'ascite. L'ascite lieve \u00e8 difficile da notare, ma l'ascite severa conduce a distensione addominale. I pazienti con ascite generalmente lamentano un gonfiore e pesantezza addominale progressivo che preme sugli organi, cos\u00ec come anche la dispnea (difficolt\u00e0 a respirare) a causa di ostruzione meccanica al movimento del diaframma.\nIspezione.\nIn un paziente con versamento ascitico, specie se importante, pu\u00f2 essere osservato all'ispezione un tipico addome batraciano (\"rigonfiamento dei fianchi\").\nPercussione.\nAlla percussione dell'addome si pu\u00f2 apprezzare un suono ottuso in corrispondenza del versamento libero intra-peritoneale, con passaggio a un suono timpanico in corrispondenza delle anse intestinali piene di gas (che si ritrovano quindi a galleggiare sull'ascite). Questo livello di passaggio dall'ottusit\u00e0 percussiva al timpanismo varia al variare del decubito del paziente (per esempio dalla posizione supina a quella prona).\nSegno del fiotto.\nNell'ascite che tende a essere massiccia si pu\u00f2 praticare una manovra semeiologica nota come \"segno del fiotto.\" Questa si effettua grazie alla presenza di due operatori: (1) l'assistente che pone la mano al centro della pancia del paziente (che applicher\u00e0 quindi una sorta di fermo: permette di evitare la trasmissione dell'onda da strutture che non sono in profondit\u00e0), e (2) colui che opera la manovra applica le mani ai lati dell'addome; la percussione con una mano a piatto su un lato causer\u00e0 un effetto di movimento dell'onda di liquido che pu\u00f2 essere percepito in modo distintivo dall'altra mano posta a piatto sul lato opposto dell'addome.\nSegno del ghiacciolo.\nIl segno del ghiacciolo consiste nell'imprimere una pressione sul fegato che galleggia sul liquido ascitico, fino ad affondarlo nell'addome; poich\u00e9 il fegato viene subito risospinto verso l'alto, per il principio di Archimede, la mano dell'operatore lasciata aderente alla cute potr\u00e0 sentire il \"colpo\" dovuto all'organo che rimbalza in superficie.\nAltri segni.\nAltri segni dell'ascite possono essere presenti causa della sua eziologia sottostante. Ad esempio, nell'ipertensione portale (come conseguenza di cirrosi oppure fibrosi epatica) i pazienti possono anche soffrire di gonfiore alle gambe (edema), irritazioni alla pelle, ginecomastia, ematemesi, oppure alterazioni mentali dovute ai ritmi cerebrali causate dall'encefalopatia. Chi soffre di ascite da cancro (carcinosi peritoneale) pu\u00f2 lamentare fatica cronica o perdita di peso corporeo. Chi soffre di ascite dovuta a insufficienza cardiaca pu\u00f2 lamentare mancanza di fiato come pure respirazione stertorea e poca resistenza allo sforzo fisico.\nDiagnosi ematochimica e strumentale.\nAlcuni esami del sangue sono comunemente fatti per l'ascite, includendo emocromo, elettroliti (natremia, kaliemia, cloremia) e funzione renale (creatininemia, azotemia), enzimi del fegato e glucosio. Se la causa non \u00e8 evidente, un esame sierologico alla ricerca di virus conosciuti come causa dell'epatite e la ferritinemia potrebbero contribuire alla diagnosi.\nL'indagine con ecografia Doppler pu\u00f2 essere un importante aiuto, e potrebbe identificare cos\u00ec problemi come la sindrome di Budd-Chiari, la trombosi portale venosa e la cirrosi. Inoltre, l'ecografia pu\u00f2 stimare la quantit\u00e0 di liquido ascitico.\nStudi del liquido rimosso dalla \"paracentesi\" (vedi sotto) possono contribuire alla diagnosi. La paracentesi pu\u00f2 anche aiutare per la diagnosi di una peritonite batterica spontanea, una seria complicazione dell'ascite.\nClassificazione.\nL'ascite si classifica in tre gradi:\nFisiopatologia.\nIl liquido ascitico pu\u00f2 avere le caratteristiche del trasudato o dell'essudato. Quantit\u00e0 di ascite sino a 10 litri sono comuni.\nApprossimativamente, il trasudato \u00e8 il risultato della pressione aumentata sulla vena porta (8 mmHg), dovuto alla cirrosi, mentre l'essudato \u00e8 liquido proteico contenente le cellule fuoriuscite a causa della infiammazione.\nDi conseguenza gli essudati hanno alta densit\u00e0, hanno un basso pH (&lt; 7,30), un basso livello di glucosio, e pi\u00f9 globuli bianchi. I trasudati hanno poche proteine (&lt;30\u00a0g/L), basso LDH, alto pH, glucosio normale, e meno di 1 globulo bianco per 1000\u00a0mm\u00b3. Clinicamente, la misura pi\u00f9 utile \u00e8 la differenza tra le concentrazioni dell'albumina tra il siero ascitico e il sangue. Una differenza di meno di 1\u00a0mg/dL implica un essudato.\nRiguardo alle cause, il sequestro di fluido nell'addome porta a un'addizionale ritenzione di fluido da parte dei reni a causa dell'effetto stimolatorio sugli ormoni che regolano la pressione sanguigna, soprattutto l'aldosterone. Anche il sistema nervoso simpatico \u00e8 attivato, e la produzione di renina \u00e8 aumentata a causa della decrementata perfusione del rene. L'estrema diminuzione del flusso sanguigno renale pu\u00f2 portare alla temuta sindrome epatorenale.\nAltre possibili complicazioni dell'ascite includono la peritonite batterica spontanea (SBP), dovuta alla diminuzione di fattori antibatterici nel fluido ascitico cos\u00ec come del complemento. Molti pazienti ascitici possono presentare SBP e debbono essere trattati con antibiotici specifici.\nSe l'ipertensione portale \u00e8 la causa, le complicazioni possono essere fulminanti, come il sanguinamento dovuto alla rottura di una varice esofagea.\nTrattamento.\nIl trattamento dell'ascite \u00e8 rappresentato dal riposo, da dieta povera di sodio (oltre a ridurre il sale cloruro di sodio, bisogna contenere i cibi che contengono sale nascosto, come la pasta, il pane salato, gli insaccati, ecc.), dai diuretici dell'ansa e meno dei diuretici del tubulo distale come il mannitolo. Una alternativa \u00e8 rappresentata dalla paracentesi con contemporanea infusione di albumina. Lo spironolattone o il canrenoato di potassio e la furosemide sono i diuretici da utilizzare (N.B: la furosemide impoverisce il contenuto di sodio e potassio nei tessuti, inoltre pu\u00f2 provocare ipomagnesiemia, ipocalcemia, ipovolemia acuta con ipotensione). Se l'ascite \u00e8 refrattaria ai diuretici, la paracentesi pu\u00f2 essere l'unica possibilit\u00e0. La paracentesi pu\u00f2 essere eseguita durante un ricovero ospedaliero, in ricovero diurno, in ambulatorio e anche in assistenza domiciliare epatologica. L'ascite drenata pu\u00f2 essere analizzata in un laboratorio medico quando si ricerca la causa della stessa o una complicanza. L'ascite che non risponde ai diuretici e richiede numerose paracentesi, quando \u00e8 dovuta a cirrosi epatica non complicata da trombosi portale o epatocarcinoma, pu\u00f2 essere trattata con uno shunt trans-giugulare intra-epatico porto-sistemico (TIPSS). La TIPSS non \u00e8 scevra da complicanze, anche gravi, ma non esclude la prospettiva di un trapianto di fegato."}
{"id": "828968", "revid": "339392", "url": "https://it.wikipedia.org/wiki?curid=828968", "title": "Aeroporto di Roma Ciampino", "text": ""}
{"id": "828969", "revid": "339392", "url": "https://it.wikipedia.org/wiki?curid=828969", "title": "Aeroporto di Ancona Falconara", "text": ""}
{"id": "828977", "revid": "291370", "url": "https://it.wikipedia.org/wiki?curid=828977", "title": "Colette Rosselli", "text": "\u00c8 nota soprattutto per la seguita rubrica di \"bon ton\" \"Il saper vivere\", che ha tenuto prima su \"Grazia\" e in seguito su \"Gente\".\nCome illustratrice aveva iniziato a pubblicare i suoi disegni a New York per le riviste \"Harper's Bazaar\", \"Mademoiselle\" e \"Vogue\", illustrando anche libri per bambini, alcuni dei quali scritti da lei stessa.\nBiografia.\nNata a Losanna, in Svizzera, da madre inglese e padre napoletano, Colette Cacciapuoti, crebbe in una famiglia borghese, agiata, di cultura francese e religione protestante, trascorrendo l'infanzia tra Firenze e la Versilia, con estati passate in una villetta di propriet\u00e0 della famiglia a Forte dei Marmi.\nI primi libri, \"Il primo libro di Susanna\" e \"Il secondo libro di Susanna\" vennero pubblicati sotto lo pseudonimo \"Nicoletta\" durante la seconda guerra mondiale: vennero originariamente scritti e illustrati da Colette per la figlia. Per Mondadori pubblic\u00f2 in seguito altri volumi, tra i quali: \"Prime rime\", \"Collolungo\", \"Questa \u00e8 Margherita\" e \"Il Cavaliere Dodipetto\". Illustr\u00f2 inoltre alcune edizioni dei primi anni cinquanta di libri di fiabe e narrativa. Nel 1951 collabor\u00f2 in questa veste con Franca Valeri, illustrando \"Il diario della signorina Snob\", stampato originalmente per Mondadori e riedito da Lindau nel 2003, con ristampa nel 2009.\nNello stesso periodo collabor\u00f2 quale illustratrice a vari quotidiani e riviste internazionali, tra cui \"Vogue\", \"Harper's Bazaar\", \"New Yorker\" e altri.\nStanca di essere l'illustratrice pi\u00f9 sottopagata, negli anni sessanta cess\u00f2 tale attivit\u00e0 abbandonando la Mondadori in favore di altri editori per i quali scriver\u00e0 soprattutto libri di galateo e di memorie.\nLibri di memorie autobiografiche sono cos\u00ec \"Ma non troppo\" (1986), una serie di \"ritratti\" letterari di personaggi pi\u00f9 o meno celebri; \"Case di randagia\" (1989), in cui traccia la propria esistenza ricordando le case in cui \u00e8 vissuta, e l'ultimo \"C'era una volta il galateo\" (1996), che parte ricordando i libri di galateo posseduti per poi ricordare comportamenti tenuti in varie occasioni da persone da lei conosciute e frequentate.\nA partire dagli anni settanta, all'attivit\u00e0 di scrittrice e illustratrice affianc\u00f2 cos\u00ec quella di pittrice, partecipando a numerose mostre.\nDopo una lunga relazione iniziata negli anni cinquanta, nel 1974 spos\u00f2 Indro Montanelli in seconde nozze. Il cognome Rosselli infatti le rimase dalle prime nozze con Raffaello Rosselli, cugino dei perseguitati Carlo e Nello, dal quale si era separata nel 1940. Indro Montanelli aveva ottenuto il divorzio da Margarethe Colins de Tarsienne solo nel 1972, a causa della legge italiana che non lo ammetteva fino al 1970.\nNel gennaio 1996 venne colpita da un ictus, in seguito al quale mor\u00ec il 9 marzo successivo nella sua casa romana in piazza Navona. La sua salma riposa a Genova, nel Cimitero Monumentale di Staglieno, accanto alla sorella.\nDonna Letizia.\nA met\u00e0 anni cinquanta erano divenute di moda le rubriche di galateo tenute da redattrici con nomi altisonanti. Arnoldo Mondadori propose cos\u00ec a Colette Rosselli di tenere a sua volta una rubrica di \"bon ton\" sul settimanale \"Grazia\", ma lei di nomi contenenti titoli nobiliari non ne volle sapere e invent\u00f2 cos\u00ec lo pseudonimo di \"Donna Letizia\". Con questo pseudonimo tenne a lungo una popolare rubrica intitolata \"Il saper vivere\", prima su \"Grazia\" e in seguito, a partire dal 1978, sul settimanale \"Gente\".\nQui Colette rispondeva alle domande riguardanti questioni di galateo e buone maniere, con \"humour\" e pungente ironia, per dispensare quelle buone maniere che l'Italia del boom economico le chiedeva attraverso lettere indirizzate alla sua rubrica, trovandosi improvvisamente a dover fare i conti con l'etichetta, avendo ospiti blasonati e figli da istruire.\nNel 1960 usc\u00ec il primo libro ispirato alla rubrica \"Il saper vivere di Donna Letizia\" (Arnoldo Mondadori Editore), di cui disegnava anche le spiritose illustrazioni. Un vero e proprio Manuale di galateo che raccoglie una vasta gamma di consigli, dall'educazione dei figli a come comportarsi in societ\u00e0. Il libro venne ristampato per tutti gli anni successivi e una nuova versione, aggiornata e riveduta, \"Il nuovo saper vivere di Donna Letizia\" (Arnoldo Mondadori Editore), venne dato alle stampe trent'anni dopo la prima edizione, nel 1990.\nNel 1981 Colette Rosselli raccolse il meglio di venticinque anni di lettere indirizzate a Donna Letizia nel libro, pubblicato da Rusconi Editore, \"Cara Donna Letizia... Venticinque anni in confidenza\", dove mette a confronto epistole che trattano temi similari nel corso degli anni, evidenziando cos\u00ec il contrasto tra il \"prima\" e il \"dopo\" rivoluzione sessuale.\nNel 1984, Colette Rosselli decise di \"far morire\" il personaggio di Donna Letizia, soprattutto perch\u00e9 i tempi erano troppo cambiati e non c'era pi\u00f9 spazio per il suo personaggio nella societ\u00e0 degli anni ottanta.\nOpere.\nNarrativa per ragazzi.\nLibri scritti e illustrati da Colette Rosselli:\nLibri scritti da Colette Rosselli e illustrati dalle fotografie di Carlo Bavagnoli:\nSaggistica.\nManuali di galateo e libri di memorie.\nIllustrazioni.\nLibri di altri autori illustrati da Colette Rosselli."}
{"id": "828981", "revid": "21880", "url": "https://it.wikipedia.org/wiki?curid=828981", "title": "Area Marina Protetta Riserva naturale statale Torre Guaceto", "text": ""}
{"id": "828983", "revid": "599013", "url": "https://it.wikipedia.org/wiki?curid=828983", "title": "Reto Ziegler", "text": "Biografia.\nPoliglotta parla correntemente cinque lingue: francese, tedesco, inglese, spagnolo e italiano.\nHa un fratello maggiore, Ronald, ex calciatore.\nCaratteristiche tecniche.\nNato come esterno offensivo, viene reimpostato come esterno difensivo e compie un salto di qualit\u00e0, mettendosi in luce per le doti di spinta, ma anche per la fase difensiva. Specialista nei calci piazzati, ha un piede mancino potente e preciso che in pi\u00f9 di un'occasione gli ha permesso di segnare.\nCarriera.\nClub.\nGli esordi e il Grasshoppers.\nCresciuto nelle giovanili del Servette, nel 2000, a 14 anni fu acquistato dal Losanna. Due anni dopo pass\u00f2 al Grasshoppers, con la quale esord\u00ec, nello stesso anno, nel massimo campionato svizzero. Tra il 2002 e il 2004 vest\u00ec la maglia del Grashoppers in 41 occasioni, senza alcuna marcatura.\nTottenham, Amburgo e Wigan.\nNell'estate 2004, il giovane calciatore svizzero and\u00f2 a giocare in Premier League con la maglia del dove, diciottenne, fece presto il suo debutto e riusc\u00ec a trovare molto spazio, in particolare come centrocampista sinistro. Alla fine della stagione fece registrare 31 presenze totali, di cui 23 in campionato e fu premiato come \"JSM Young Player Of The Year\" (\"Giovane calciatore dell'anno della JSM\").\nNella seconda met\u00e0 del 2005 il Tottenham decise di cederlo in prestito alla tedesca , dove gioc\u00f2 8 partite riuscendo a esordire in Coppa UEFA il 15 settembre 2005 in occasione di Amburgo-Copenaghen (1-1).\nRichiamato in Inghilterra nel mese di gennaio, pass\u00f2 un'altra volta in prestito, al Wigan; qui disput\u00f2 5 partite da titolare racimolando in tutto 10 presenze. Nella stagione 2006-2007 ha fatto il suo ritorno a Tottenham, dove nella prima parte dell'annata ha disputato 4 partite.\nSampdoria.\nIl giocatore arriva quindi nel campionato italiano passando in prestito con diritto di riscatto, nel gennaio 2007, alla Sampdoria. Trova il suo esordio in Serie A e in maglia blucerchiata il successivo 18 febbraio in occasione di Parma-Sampdoria (0-1); ha segnato la sua prima rete in Serie A e in maglia blucerchiata il 21 aprile seguente, nella vittoria per 3-1 della Sampdoria sul Messina. Nel luglio 2007 viene definitivamente acquistato dalla societ\u00e0 ligure per una cifra vicina ai 2 milioni di euro.\nNella stagione successiva, col nuovo tecnico Walter Mazzarri, \u00e8 riserva di Mirko Pieri. Il 23 gennaio 2008 ha segnato la sua seconda rete nella Sampdoria nella partita di Coppa Italia dei quarti di finale d'andata contro la terminata col punteggio di 1-1; tuttavia il suo gol non \u00e8 bastato ai blucerchiati a passare il turno dato che al ritorno hanno perso 1-0 all'Olimpico.\nNel campionato 2009-2010, con il nuovo allenatore Luigi Delneri, Ziegler viene impiegato come terzino sinistro e in questo ruolo ha pi\u00f9 spazio e disputa da titolare quasi tutte le partite giocate dalla Sampdoria, segnando anche due gol: uno durante la gara casalinga contro il finita 4-1, l'altro direttamente su punizione nella gara contro il , finita 2-0.\nNella stagione 2010-2011 (prima sotto la guida di Domenico Di Carlo e poi di Alberto Cavasin) patisce il momento no di tutta la squadra (la Sampdoria totalizza 10 punti in 19 partite nel girone di ritorno) e retrocede in Serie B.\nJuventus, prestiti a Fenerbahce, Lokomotiv Mosca e Sassuolo.\nSvincolatosi dalla Sampdoria, il 30 maggio 2011 si accasa a parametro zero alla Juventus.\nTuttavia gi\u00e0 il successivo 3 settembre, senza aver avuto modo di esordire in maglia bianconera, viene girato in prestito al Fenerbah\u00e7e per 600.000 euro. Segna il suo primo gol il 22 aprile 2012, nella partita sul campo del Galatasaray. Alla fine del prestito fa ritorno alla Juventus, che il 7 settembre 2012 lo cede in prestito al Lokomotiv Mosca. Rientrato a Torino nella successiva sessione di calciomercato, il 31 gennaio 2013 viene ceduto in prestito per una seconda volta al Fenerbah\u00e7e.\nIl 20 agosto 2013 la Juventus lo cede nuovamente in prestito al , club neopromosso in Serie A. Il 25 agosto seguente fa il suo esordio con la maglia neroverde nella partita di campionato -Sassuolo (2-0). Dopo 18 presenze, a fine stagione rientra alla Juventus, quindi nell'estate 2014 riscatta il proprio cartellino dalla squadra bianconera, rimanendo cos\u00ec svincolato.\nSion, Lucerna e Dallas.\nIl 2 febbraio 2015 firma con gli svizzeri del .\nSvincolatosi dopo due anni, il 25 settembre 2017 si accorda con il Lucerna dove rimane per appena tre mesi.\nNuovamente svincolatosi, nell'inverno 2018 si accasa a parametro zero agli statunitensi dell'FC Dallas. Milita nel club per due anni e mezzo, dopodich\u00e9 rimane svincolato.\nLugano.\nIl 25 febbraio 2021 firma un contratto fino al termine della stagione con il .\nIl 3 giugno seguente estende il proprio contratto per altre 2 stagioni.\nNazionale.\nHa giocato nelle nazionali giovanili elvetiche, tra cui l'Under-17 (con cui ha vinto l'Europeo in Danimarca nel 2002), l'Under-18, l'Under-19, l'Under-20 e l'Under-21.\nIl 26 marzo 2005 ha fatto il suo esordio in nazionale maggiore, entrando nella ripresa nella partita contro la Francia e aiutando i compagni a conquistare lo 0-0 presso lo Stade de France.\nDurante il torneo di qualificazione agli europei di categoria Under-21, che si sarebbero disputati in Svezia nel giugno 2009, Ziegler ha ottenuto con la sua squadra la testa del girone di qualificazione, segnando una rete nell'ultima e decisiva partita con i rivali diretti, i pari et\u00e0 olandesi.\nIl 19 novembre 2008 segna il suo primo gol con la maglia della nazionale maggiore nell'amichevole contro la Finlandia vinta dalla formazione elvetica per 1-0.\nL'11 maggio 2010 il selezionatore svizzero Ottmar Hitzfeld lo inserisce nella lista dei 23 convocati per Sudafrica 2010, insieme al compagno di squadra Padalino.\nStatistiche.\nPresenze e reti nei club.\n\"Statistiche aggiornate al 26 giugno 2020.\""}
{"id": "828989", "revid": "125671016", "url": "https://it.wikipedia.org/wiki?curid=828989", "title": "Sostituto d'imposta", "text": "Il sostituto d'imposta, nell'ordinamento giuridico italiano, \u00e8 un soggetto (pubblico o privato) che per legge sostituisce in tutto o in parte il contribuente (cio\u00e8 il cd. sostituito, ovvero chi pone in essere il presupposto d'imposta) nei rapporti con l'amministrazione finanziaria, trattenendo le imposte dovute dai compensi, salari, pensioni o altri redditi erogati e successivamente versandole allo Stato o a una pubblica amministrazione italiana.\nDescrizione.\nIl sostituto d'imposta \u00e8 il soggetto che deve operare le ritenute previste per legge. Rientrano nella figura del sostituto d'imposta imprenditori, lavoratori autonomi e gli enti, sia pubblici che economici, non aventi carattere commerciali (ad esempio, l'Agenzia delle dogane e dei monopoli opera secondo quest'istituto quando, nell'erogare le vincite derivanti dal gioco d'azzardo o dalle scommesse sportive, versa le ritenute alla fonte). Non sono sostituti d'imposta, invece, le persone fisiche che non svolgono attivit\u00e0 economiche: questo \u00e8 anche perch\u00e9, oltre a essere inutile, si porrebbe in contrasto con il principio della soggettivit\u00e0 del rapporto tributario.\nIl sostituto dovr\u00e0 effettuare un'apposita dichiarazione annuale, da effettuarsi mediante l'utilizzo del Modello 770. In tale dichiarazione saranno specificate le trattenute operate sugli emolumenti corrisposti ai singoli soggetti (sostituiti). Agli stessi soggetti, il sostituto d'imposta deve rilasciare un'apposita dichiarazione attestante le ritenute operate, talch\u00e9 lo stesso possa utilizzarla quale attestazione delle imposte trattenute e conguagliarle nella propria dichiarazione dei redditi.\nLa sostituzione avviene tipicamente in due modi:\n\"Ratio\" della figura.\nL'introduzione della figura del sostituto d'imposta risponde a tre esigenze:\nFonti normative.\nLa figura del sostituto d'imposta venne introdotta con il Decreto del presidente della Repubblica 29 settembre 1973 n. 600 (\"Disposizioni comuni in materia di accertamento delle imposte sui redditi\").\nIn particolare l'art. 64 comma 1 definisce:\n\"Chi in forza di disposizioni di legge \u00e8 obbligato al pagamento di imposte in luogo di altri, per fatti o situazioni a questi riferibili e anche a titolo di acconto, deve esercitare la rivalsa se non \u00e8 diversamente stabilito in modo espresso.\"\nTentativo di abolizione.\nNel 2000 il Partito Radicale di Marco Pannella ed Emma Bonino raccolse e present\u00f2 alla Corte di Cassazione 16 milioni di firme per presentare un referendum abrogativo su una ventina di quesiti, tra i quali uno recante la materia dell'abolizione del sostituto d'imposta.\nLa Corte costituzionale, per\u00f2, respinse molti dei quesiti proposti, riducendoli a 7 ed eliminando, fra gli altri, quello per l'abolizione del sostituto d'imposta."}
{"id": "828992", "revid": "1008732", "url": "https://it.wikipedia.org/wiki?curid=828992", "title": "Stelle principali della costellazione di Ercole", "text": "Prospetto delle stelle principali della costellazione di Ercole, elencate per magnitudine decrescente."}
{"id": "828997", "revid": "6066", "url": "https://it.wikipedia.org/wiki?curid=828997", "title": "Francesco degli Accolti", "text": ""}
{"id": "828998", "revid": "287204", "url": "https://it.wikipedia.org/wiki?curid=828998", "title": "Uggiano", "text": ""}
{"id": "829000", "revid": "287204", "url": "https://it.wikipedia.org/wiki?curid=829000", "title": "Stelle principali della costellazione dell'Orologio", "text": "Segue un prospetto delle stelle principali della costellazione dell'Orologio, elencate per magnitudine decrescente."}
{"id": "829010", "revid": "15756", "url": "https://it.wikipedia.org/wiki?curid=829010", "title": "Universit\u00e0 di New York", "text": "L'Universit\u00e0 di New York (\"New York University\" o NYU) \u00e8 un'universit\u00e0 privata con sede a New York. \u00c8 considerata una delle universit\u00e0 pi\u00f9 famose e prestigiose del mondo. La sede principale della NYU si trova nel Greenwich Village di Manhattan. Fondata nel 1831 \u00e8 una delle pi\u00f9 grandi istituzioni private di istruzione postsuperiore negli Stati Uniti.\nL'universit\u00e0 \u00e8 organizzata in 18 facolt\u00e0, collegi ed istituti situati non solo a New York tra Manhattan e Brooklyn, ma in tutto il mondo. Essa offre ai propri studenti la possibilit\u00e0 di studiare all'estero presso i campus a Londra, Parigi, Firenze, Praga, Madrid, Berlino, Accra, Shanghai, Buenos Aires e Tel Aviv, oltre al campus di Singapore della Tisch School of the Arts e un campus globale di arti libere ad Abu Dhabi che \u00e8 stato aperto a settembre 2010.\nCon circa 12.500 residenti, la NYU \u00e8 il settimo pi\u00f9 grande sistema di residenze universitarie negli Stati Uniti e il pi\u00f9 grande tra le universit\u00e0 private. Alcune delle prime fraternit\u00e0 del paese si sono formate proprio presso la NYU.\nLe squadre sportive dell'universit\u00e0 sono chiamate \"the Violets\" (le Viole), il cui nome proviene dal colore principale, viola, del logo dell'universit\u00e0. La mascotte della scuola \u00e8 stata modellata a partire dalla lince. Quasi tutte le squadre sportive presso la NYU partecipano alla NCAA Division III e alla University Athletic Association. Nonostante abbia numerosi giocatori di football nella All-American, la New York University non possiede una propria squadra di football dal 1960.\nTra le facolt\u00e0 vi \u00e8 inoltre il prestigioso Polytechnic Institute of New York University che \u00e8 parte integrante dell'universit\u00e0 dal 2008.\nDai 158 iscritti del 1831, la NYU conta oltre 40.000 studenti divisi tra i 14 istituti e facolt\u00e0 nei diversi quartieri di Manhattan e Brooklyn. Dai 14 conferenzieri degli inizi (tra cui l'inventore Samuel Morse), ora insegnano a tempo pieno oltre 3.100 professori.\nStoria.\nIl tutto nacque da una riunione di letterati e scienziati, tenutasi al City Hall nel 1830 a cui parteciparono oltre cento delegati che discussero i termini di un piano per la creazione di una nuova universit\u00e0 partendo dal modello dell'Universit\u00e0 di Londra (1826). L'idea era quella di creare un'universit\u00e0 per giovani in cui l'ammissione non sarebbe stata basata sulla ricchezza o sulla provenienza ma sul merito. I fiduciari del nuovo istituto chiesero, inizialmente, un finanziamento alla citt\u00e0 e allo Stato di New York; Il finanziamento fu respinto e quindi fu deciso di utilizzare centomila dollari provenienti da fonti private. Albert Gallatin, Segretario del Tesoro sotto Thomas Jefferson, fu scelto come primo rettore dell'universit\u00e0. Sebbene l'idea di fondare l'universit\u00e0 partisse principalmente da presbiteriani evangelici, la New York University \u00e8 sempre stata considerata un'universit\u00e0 laica, senza nessun orientamento religioso predominante, contrariamente alla maggior parte delle universit\u00e0 americane.\nIl 21 aprile 1831, il nuovo istituto ricevette il suo statuto e fu denominato come \"Universit\u00e0 della citt\u00e0 di New York\"; documenti pi\u00f9 vecchi, fanno spesso riferimento ad essa con quel nome. Nonostante ci\u00f2 l'universit\u00e0, gi\u00e0 dal principio, era popolarmente conosciuta come \"Universit\u00e0 di New York\" per poi essere ufficialmente ribattezzata come tale nel 1896. Nel 1832, la NYU \u00e8 riuscita a tenere i primi corsi presso alcune stanze in affitti nelle vicinanze di City Hall. Nel 1835, fu istituita la facolt\u00e0 di legge, prima facolt\u00e0 professionale della NYU.\nNonostante sin dalla fondazione, la NYU avesse una grande sede a Washington Square, l'universit\u00e0 acquist\u00f2 un'altra sede a University Heights nel Bronx, a causa del sovraffollamento della sede principale. La NYU desiderava ardentemente che la zona nord di New York conoscesse un ulteriore sviluppo. La mossa decisiva della NYU nel Bronx si verific\u00f2 nel 1894, grazie soprattutto agli sforzi del Cancelliere Henry Mitchell MacCracken. La sede di University Heights divenne molto pi\u00f9 ampia di quella di Washington Square. Come risultato, la maggior parte delle operazioni dell'Universit\u00e0, tra cui il collegio universitario delle arti e delle scienze e la facolt\u00e0 di ingegneria, furono alloggiate l\u00ec. Anche le strutture amministrative della NYU furono trasferite presso la nuova sede nel Bronx, sebbene le facolt\u00e0 per gli studenti laureati rimasero presso la sede di Washington Square. Nel 1914, la sede di Washington Square divenne la sede centrale della NYU e fu denominata Washington Square College. Nel 1935, la NYU apr\u00ec un'ulteriore sede presso Hempstead a Long Island. Questa sede, in seguito, sarebbe diventata pienamente indipendente per formare la Hofstra University.\nTra la fine degli anni sessanta e gli inizi di quelli settanta, la crisi finanziaria strozz\u00f2 New York, obbligando le istituzioni a tagliare molti fondi tra cui quelli destinati alla NYU. Sentendo le pressioni di un fallimento imminente, il rettore della NYU James McNaughton Hester negozi\u00f2 la vendita della sede a University Heights, avvenuta nel 1973. Dopo la vendita della sede nel Bronx, l'University College si fuse con Washington Square College. Nel 1980, sotto la guida del rettore John Brademas, la New York University lanci\u00f2 una campagna da un miliardo di dollari, soldi che furono spesi quasi interamente per ristrutturare e aggiornare l'universit\u00e0. La campagna part\u00ec per essere completata in quindici anni, ma ne bastarono solo dieci. Nel 2003 il rettore John Sexton ha lanciato un'ulteriore campagna da 2,5 miliardi di dollari, spesi principalmente per finanziare aiuti economici per gli studenti meno abbienti.\nNel 2008, dopo alcuni anni di accordi e affiliazioni, la NYU ingloba ufficialmente l'allora Polytechnic University di Brooklyn che verr\u00e0 ridenominato Politecnico dell'Universit\u00e0 di New York. Il politecnico, considerato uno degli istituti scientifici pi\u00f9 illustri di tutti gli Stati Uniti, diventa cos\u00ec la facolt\u00e0 di ingegneria e di scienze della NYU.\nLogo dell'Universit\u00e0.\nIl logo dell'universit\u00e0, una fiaccola accesa, trae le sue origini dalla Statua della Libert\u00e0, al fine di indicare la volont\u00e0 della NYU di essere servizio della citt\u00e0 di New York. La torcia \u00e8 raffigurata sia sul sigillo che sul logo della New York University. Il logo fu disegnato nel 1965 dal famoso grafico Tom Geismar della nota societ\u00e0 di grafica Chermayeff &amp; Geismar. Ci sono due versioni riguardanti l'origine del colore principale dell'universit\u00e0, ovvero il viola. Alcuni affermano che la scelta derivi dal fatto che si ritenesse che le viole crescessero abbondantemente a Washington Square e tra i contrafforti dell'Old university Building. Altri, invece, sostengono che il colore sia stato adottato poich\u00e9 la viola era un fiore comunemente associato alla citt\u00e0 di Atene, il maggior centro culturale dell'antica Grecia.\nSedi.\nLa maggior parte delle sedi della NYU si trova in un'area di circa 229 ettari delimitata a sud da Houston Street, da Broadway a est, dalla 14\u00aa strada a nord, e dalla sesta Avenue (Avenue of the Americas) a ovest. Il nucleo di edifici della NYU circondano la piazza di Washington Square.\nWashington Square.\nDalla fine del 1970, la sede principale della NYU \u00e8 quella di Washington Square, nel cuore del Greenwich Village. Nonostante sia di propriet\u00e0 pubblica, il parco di Washington Square \u00e8 il simbolo non ufficiale della NYU. Fino al 2007, la NYU teneva le sue cerimonie di fine anno accademico nel parco di Washington Square. Dopo quella data, per via dei lavori di ristrutturazione del parco, dal 2008 le cerimonie sono state spostate nello Yankee Stadium.\nNel 1990, NYU \u00e8 diventata un'universit\u00e0 a \"due quadrati\" per via della costruzione di un secondo distretto nelle vicinanze di Union Square, a circa dieci minuti a piedi da Washington Square. Il distretto della NYU di Union Square \u00e8 costituito principalmente dalle residenze per gli studenti del secondo anno di Carlyle Corte, di Palladium Residence Hall, di Alumni Hall, di Coral Tower, di 13th Street Hall, di University Hall, e dalle residenze delle matricole nella Third Nord Residence Hall. Nel 2009 NYU ha aggiunto per le residenze studentesche un nuovo padiglione al distretto universitario di Union Square: Founders Hall.\nLa NYU gestisce teatri e strutture che vengono spesso utilizzate dal conservatorio di musica e dalla Tisch School of the Arts. Produzioni esterne sono spesso tenute nelle strutture della NYU. L'universit\u00e0 possiede il teatro \"Skirball Center for Performing Arts\" (850 posti) a 566 LaGuardia Place, poco pi\u00f9 a sud di Washington Square e l'Auditorium-Lubin Eisner (560 posti) presso il Centro Kimmel. Recentemente il Centro Skirball ha ospitato importanti discorsi di politica estera di John Kerry e Al Gore, nonch\u00e9 la registrazione della finale della terza stagione di The Apprentice. Il Centro Skirball \u00e8 la pi\u00f9 grande struttura di arti dello spettacolo della 42nd Street.\nBiblioteca Bobst.\nLa biblioteca di Elmer Holmes Bobst, costruita tra il 1967 e il 1972, \u00e8 la pi\u00f9 grande biblioteca della NYU e una delle pi\u00f9 grandi biblioteche accademiche degli Stati Uniti. Progettata da Philip Johnson e Richard Foster con 12 piani per un totale di 39.000 metri quadrati, la struttura si trova nella parte sud del parco di Washington Square (a 70 Washington Square South). La Bobst Library offre un Multidisciplinary Reference Center, un Research Common, 28 chilometri di scaffalature e circa 2.000 posti a sedere per gli studenti. La biblioteca \u00e8 visitata da oltre 6.800 persone al giorno.\nL'Avery Fisher Center for Music and Media della Bobst Library \u00e8 uno dei pi\u00f9 grandi centri multimediali del mondo accademico, dove studenti e ricercatori possono utilizzare oltre 95.000 registrazioni audio e video l'anno. Lo Studio Digital offre strutture in continua evoluzione e risorse all'avanguardia per i progetti di docenti e studenti, promuovendo cos\u00ec l'accesso a risorse digitali per l'insegnamento, l'apprendimento, per la ricerca e per gli eventi artistici.\nNella Bobst Library vi sono anche numerose importanti collezioni d'arte. La struttura ospita infatti la collezione Fales, considerata una delle pi\u00f9 belle collezioni della lingua inglese e della narrativa americana degli Stati Uniti, l'eccezionale Downtown Collection, che documenta la scena d'avanguardia letteraria e artistica di New York dal 1970 ad oggi, e la Food and Cookery Collection, che documenta la storia dell'alimentazione americana con particolare attenzione alla citt\u00e0 di New York. La Bobst Library ospita anche la Tamiment Library, una delle pi\u00f9 belle collezioni al mondo per la ricerca scientifica nella storia del lavoro, socialismo, anarchismo, comunismo, e radicalismo americano. La Tamiment Library comprende gli archivi del lavoro di Robert F. Wagner, gli archivi dell'America Irlandese, il Center for the Cold War and the U.S., e il Frederic Ewen Academic Freedom.\nNuove strutture.\nDai primi anni 2000 la NYU ha costruito nuovi strutture nei pressi della sede centrale di Washington Square. Il Kimmel Center for University Life \u00e8 stato costruito nel 2003 come luogo principale per i vari sportelli per gli studenti. Il centro ospita anche il Skirball Center for the Performing Arts, il Padiglione Rosenthal, l'Auditorium Eisner &amp; Lubin e il Loeb Student Center. Nel 2004 \u00e8 stata fatta costruire la Furman Hall per la Facolt\u00e0 di Giurisprudenza, incorporando in un'unica facciata elementi di due edifici storici diversi, tra cui l'edificio che fu occupato dal poeta Edgar Allan Poe.\nNel 2005, la NYU ha annunciato lo sviluppo di una nuova struttura completamente dedicata ai corsi di scienze a Waverly Place. L'impianto \u00e8 il primo edificio di scienze della NYU sviluppato dopo l'apertura del Meyer Hall nel 1971. Nel novembre 2005, l'universit\u00e0 ha annunciato l'intenzione di voler costruire una nuova residenza studentesca di venti piani per un totale di 18.000 presso la 12th Street (dodicesima strada). La struttura, denominata \"Founders Hall\", ospita circa 700 studenti undergraduate, offrendo servizi anche per altri studenti. \u00c8 attualmente l'edificio pi\u00f9 alto nell'East Village.\nSede di Brooklyn.\nNella sede di Brooklyn vi \u00e8 il Politecnico dell'Universit\u00e0 di New York situato nel nord del distretto. Si tratta di uno dei pi\u00f9 antichi istituti privati di tecnologia negli Stati Uniti, e si \u00e8 distinto per l'illustre esperienza e storia in ingegneria elettrica, chimica dei polimeri (il Polymer Research Institute \u00e8 stato fondato nel 1942. Il 3 settembre 2003 l'American Chemical Society ha designato il Polymer Research Institute come un punto fondamentale di riferimento per la storia della chimica dei polimeri), aerospaziale e ingegneria microonde (il Microwave Research Institute fondato nel 1945). Il politecnico \u00e8 situato in posizione centrale del Metrotech Center ed \u00e8 vicino a numerose vie di comunicazione, rendendolo facilmente raggiungibile da tutte le zone della citt\u00e0 di New York e Long Island. L'universit\u00e0 dispone di numerosi servizi all'avanguardia tra cui una nuova biblioteca e nuovi servizi per le classi di ingegneria elettrica, informatica ed ingegneria informatica. La sede di Brooklyn offre corsi principalmente per studenti undergraduate (non laureati). Nonostante ci\u00f2, sono disponibili numerosi corsi anche per gli studenti graduate (laureati).\nIl Politecnico ha svolto un ruolo di enorme importanza nella realizzazione del Metrotech Center, uno dei pi\u00f9 grandi parchi urbani universitari/aziendali nel mondo e il pi\u00f9 grande degli Stati Uniti. Oggi il complesso di 65.000 metri quadrati del valore di un miliardo di dollari ospita il politecnico e numerose aziende legate al settore della tecnologia, compresa la Securities Industry Automation Corporation (SIAC), il centro 911 (il numero d'emergenza) del dipartimento di polizia di New York City, il quartier generale del dipartimento del New York City Fire e le strutture, utilizzate principalmente per le funzioni tecnologiche, del JPMorgan Chase. Nel 1998, un Marriott Hotel \u00e8 stato costruito nelle adiacenze del Metrotech. Il Metrotech ha dimostrato di essere uno centri urbani universitari, aziendari e governativi pi\u00f9 efficaci. Esso ha portato sviluppo in un quartiere che un tempo \u00e8 stato caratterizzato dal degrado urbano.\nL'edificio Wunsch ospita il sindacato degli studenti dell'universit\u00e0 e viene utilizzato anche per accogliere molti eventi sociali, culturali, accademici sia per l'universit\u00e0 che per la comunit\u00e0. La struttura risale al 1847 ed \u00e8 stata la prima chiesa indipendente nera di Brooklyn. Inoltre \u00e8 stata anche una fermata della metropolitana di New York, essendo stata designata come un punto di riferimento storico dal 24 novembre 1981.\nLa Bern Dibner Library of Science and Technology, aperta nel 1990 in un nuovo edificio, \u00e8 il centro informazioni del Politecnico, accessibile anche da qualsiasi luogo tramite internet, dentro o fuori la sede, 24 ore al giorno, sette giorni alla settimana. Inoltre, le reti wireless consentono agli studenti di accedere ai servizi elettronici della biblioteca da qualsiasi punto del campus.\nL'Istituto ha inoltre sedi nel centro di Manhattan, Long Island, nella Contea di Westchester e in Israele.\nAltre sedi e servizi.\nLa New York University School of Medicine (facolt\u00e0 di medicina della NYU) \u00e8 situata nei pressi del lungomare di East River all'indirizzo 550 First Avenue tra East 30th ed East 34th Streets (tra la 30\u00aa strada est e la 34\u00aa strada est). Il campus ospita la facolt\u00e0 di medicina, il Tisch Hospital, e l'istituto di medicina riabilitativa Rusk. Altri centri NYU in tutta la citt\u00e0 sono il New York University Hospital per le malattie comuni e il Bellevue Hospital. La Silver School of Social Work (ex Ehrenkranz School of Social Work) della NYU gestisce i programmi delle succursali nella contea di Westchester per il Manhattanville College, in Rockland County per il St. Thomas Aquinas College, e di Staten Island per la City University di New City University of New York's College of Staten Island.\nNella Sterling Forest, vicino a Tuxedo, New York, la NYU ha una struttura di ricerca che contiene diversi istituti, in particolare il Nelson Institute of Environmental Medicine (istituto di medicina ambientale Nelson). Il Centro di Midtown nella 11 West 42nd Street e il Woolworth Building nel quartiere finanziario offrono diversi programmi di formazione postlaurea.\nL'universit\u00e0 possiede numerose strutture al di fuori degli Stati Uniti utilizzate per i programmi di studio all'estero. La pi\u00f9 degna di nota \u00e8 la sede della NYU, presso la villa La Pietra, nella citt\u00e0 di Firenze in Italia. La struttura \u00e8 di circa 230.000 metri quadrati ed \u00e8 stata lasciata in eredit\u00e0 alla NYU dal defunto Sir Harold Acton nel 1994. L'universit\u00e0 gestisce diversi corsi di laurea ed estivi a Firenze, Londra, Parigi, Praga, Berlino, Accra, e Madrid, e recentemente ha avviato programmi a Shanghai e Buenos Aires. A giugno 2007, la NYU ha annunciato l'intenzione di creare un campus in Israele insieme alla Tel Aviv University. Nell'anno accademico 2008/2009 \u00e8 partita la possibilit\u00e0 di iscrizione per gli studenti. Il programma Israele ha accettato un piccolo gruppo di studenti per il semestre primaverile nel 2009. Tuttavia, per motivi di sicurezza, gli studenti sono stati inviati ad altri programmi NYU in seguito alla guerra di Gaza. Gli studenti sono stati in grado di partecipare al programma per l'anno scolastico 2009/2010. Pi\u00f9 di recente, il governo degli Emirati Arabi Uniti ha annunciato l'intenzione di finanziare un campus per la NYU nella capitale di Abu Dhabi, il primo del suo genere ad essere istituito all'estero da parte di un'importante universit\u00e0 statunitense. Il programma \u00e8 organizzato per ricevere studenti dal 2010. La costruzione della sede (il cui costo \u00e8 stimato da 1 a 1,5 miliardi di dollari) sar\u00e0 interamente finanziata dalla famiglia reale degli Emirati.\nL'universit\u00e0 ha diversi centri internazionali nel campus, tra cui il Deutsches Haus, La Maison Fran\u00e7aise, il Glucksman Irlanda Casa, la Casa Italiana Zerilli-Marim\u00f2, il King Juan Carlos I dello Spain Center, il Hagop Kevorkian Center, un'Africa House and una China House. La NYU era anche uno dei membri fondatori della League of World Universities.\nEcosostenibilit\u00e0.\nLa NYU ha come priorit\u00e0 l'ecocompatibilit\u00e0 delle proprie strutture. Negli ultimi due anni \u00e8 stata l'universit\u00e0 negli Stati Uniti che ha pi\u00f9 acquistato corrente proveniente da energia eolica. Con questa scelta, la NYU ha intenzione di raggiungere risultati equivalenti alla rimozione di 12.000 auto dalla strada o al piantare 72.000 alberi. A maggio del 2008, la N.Y.U. Sustainability Task Force si \u00e8 aggiudicata $ 150.000 per contributi a 23 progetti basati su ricerche riguardanti l'energia, il cibo, i paesaggi, l'approvvigionamento, trasporto e rifiuti. Questi progetti includono uno student-led bike-sharing modellato secondo il programma Velib Parigi con 30 biciclette gratuite per studenti, personale, e la facolt\u00e0. La NYU ha ricevuto il voto \"B\" per la College Sustainability Report Card 2010 dal Sustainable Endowments Institute.\nResidenze universitarie.\nCon 12.500 residenti, la NYU \u00e8 il settimo pi\u00f9 grande sistema di residenze universitarie negli Stati Uniti e il pi\u00f9 grande tra le universit\u00e0 private. In particolare molte delle residenze NYU non sono altro che vecchi complessi di appartamenti o vecchi alberghi. La maggior parte delle nuove residenze si trovano nella zona di Washington Square. Mentre attualmente gli alloggi per gli studenti del secondo anno si trovano principalmente nelle vicinanze di Union Square, un tempo ve ne erano due nel quartiere finanziario e uno, ancora in uso, a Chinatown. L'universit\u00e0 ha un proprio sistema di trasporto (autobus) per portare i propri studenti nei rispettivi campus. Agli studenti universitari undergraduate (non laureati) \u00e8 garantito un alloggio durante la propria iscrizione alla New York University. Ben ventuno sono gli edifici della NYU dedicati agli alloggi. In generale, le residente NYU ricevono ottime recensioni. La maggior parte delle camere, infatti, sono spaziose e presentano molti comfort considerati rari (come cucine e salotti/aree comuni) nelle normali residenze universitarie. Tutte le strutture residenziali sono disciplinate dal Inter-Residence Hall Council (IRHC), un consiglio degli studenti. Nel 2007, la National Association of College and University Residence Halls ha nominato la NYU come la \"National School of the Year\" per gli sforzi compiuti nel rendere quanto migliori possibile le proprie residenze. Inoltre, la NYU \u00e8 stata premiata nel National Program of the Year for UltraViolet Live, una competizione annuale che raccoglie fondi per la Relay For Life.\nCi sono stati alcuni problemi tra la NYU e i residenti dell'East Village e il Greenwich Village. Tra i brownstones e costruzioni storiche, l'universit\u00e0 ha costruito molte residenze studentesche.\nAccademia.\nFacolt\u00e0.\nLa NYU comprende 18 collegi, tra facolt\u00e0 e istituti. La facolt\u00e0 di Arti e delle Scienze \u00e8 attualmente l'unit\u00e0 accademica pi\u00f9 grande dell'universit\u00e0. \u00c8 composta da tre suddivisioni, tra cui il Collegio delle Arti e delle Scienze, la scuola di specializzazione in Arti e Scienze e gli studi liberali. L'Accademia delle Arti e delle Scienze \u00e8 stata la prima scuola e l'unica quando la NYU \u00e8 stata fondata. Oltre al CAS, le scuole di laurea comprendono la Gallatin School of Individualized Study; la School of Social Work; la Steinhardt School of Culture, Education and Human Development \u2014 la prima scuola di educazione negli Stati Uniti; la Stern School of Business; la Tisch School of the Arts. Nel 2008 il Polytechnic University si \u00e8 fuso con l'universit\u00e0 diventando il suo politecnico, offrendo alla NYU una facolt\u00e0 di ingegneria dopo oltre trenta anni.\nLa NYU possiede anche numerose facolt\u00e0 di post-laurea: il College of Dentistry, il College of Nursing, l'Courant Institute of Mathematical Sciences, il Institute of Fine Arts, Institute for the Study of the Ancient World, il Politecnico, la School of Continuing and Professional Studies, la School of Law, la School of Medicine, il Graduate School of Arts and Science, and il Wagner Graduate School of Public Service.\nLa NYU ha chiuso la propria facolt\u00e0 di Aeronautica nel 1973, e di chirurgia veterinaria nel 1922, fondendo altri programmi con altre scuole. Per esempio, la propria facolt\u00e0 di ingegneria si \u00e8 fusa con il Polytechnic University di New York nel 1973, e il vecchio NYU College Hofstra Memorial divenne indipendente nel 1937.\nAmmissioni ed iscrizioni.\nLa NYU ha una grande, variegata popolazione studentesca che rappresenta tutti i 50 Stati degli Stati Uniti e pi\u00f9 di 130 Paesi. Circa il 25/30% delle matricole della NYU proviene dagli Stati di New York, New Jersey e Connecticut, mentre il restante 70/75% proviene al di fuori della Tri-State Area. Il dieci per cento degli studenti proviene da una delle cinque municipalit\u00e0 di New York mentre il 20% dalla circostante Tri-State Area. Le scuole di provenienza delle future matricole della NYU si trovano nel nord-est degli USA e in particolar modo a New York. Fra le scuole di provenienza vi sono le prestigiose Stuyvesant High School e la Bronx High School of Science e altre importanti scuole private nel nord-est.\nIl 2010-2011 \u00e8 stato un altro anno accademico record per la New York University con un totale di 42.242 richiedenti per le classi del 2015 superando il record di 38.037 richiedenti dell'anno precedente.\nLa classe di laurea del 2012 (entrando Fall 2008) \u00e8 composta da 4.310 studenti, il 26,9% dei quali \u00e8 composto da candidati la cui scelta \u00e8 stata molto precoce. L'ammissione alla NYU \u00e8 molto selettiva. La met\u00e0 dei punteggi SAT per le classi del 2011 \u00e8 stata tra 1300 e 1440, mentre la met\u00e0 dei voti ACT sono stati tra il 29 e 31. Il GPA medio nelle scuole superiori dei candidati \u00e8 stato 3,63 e la maggior parte degli studenti in arrivo erano tra i primi dieci della propria classe. Il tasso di ammissione dell'universit\u00e0 \u00e8 sceso al 24% dei richiedenti, il pi\u00f9 basso record della NYU.\nIl 21 giugno 2010 la NYU ha annunciato il profilo medio delle matricole dei nuovi corsi di laurea di Abu Dhabi. La prima classe comprende 150 studenti, il 36% dei quali proveniente dagli Stati Uniti. Il punteggio medio SAT \u00e8 stato 1470 e ha avuto un tasso di accettazione di appena 2,1%. Essi sostengono di essere il \"World's Honors College\".\nDurante il processo di ammissione, alcune istituzioni della NYU sono relativamente pi\u00f9 selettive di altre in determinate categorie, a seconda degli obiettivi formativi dell'istituzione. Per esempio, il programma della NYU ad Abu Dhabi ha permesso l'iscrizione principalmente a studenti che hanno dimostrato un'eccellente esperienza di leadership oltre che dotate capacit\u00e0 intellettuali (i punteggi medi SAT di studenti ammessi sono 715 per verbali e 730 per la matematica), mentre la Tisch School of the Arts - pur richiedendo un punteggio SAT/ACT molto elevato - si concentra molto pi\u00f9 sulle abilit\u00e0 artistiche e creative di quanto non facciano altre scuole alla New York University.\nL'universit\u00e0 \u00e8 tra le prime 15 universit\u00e0 negli Stati Uniti per il numero di studenti del primo anno nella National Merit Scholars.\nBilancio economico e fondi.\nLa NYU ha completato la propria campagna della durata di sette anni e di 2.5 miliardi di dollari, ottenendo pi\u00f9 del previsto, ovvero oltre 3 miliardi di dollari, la pi\u00f9 grande somma mai raccolta da una qualsiasi universit\u00e0 in una campagna a termine. Iniziata nel 2001, questa campagna \u00e8 stata per l'universit\u00e0 la pi\u00f9 grande della sua storia e si proponeva di raccogliere un milione di dollari al giorno per le borse di studio e gli aiuti finanziari, per le sedi delle facolt\u00e0, per le nuove iniziative accademiche e per migliorare le infrastrutture della NYU. Nella campagna sono stati inclusi i 50 milioni di dollari donati dalla famiglia Tisch (a cui si deve il nome della facolt\u00e0 d'arte e di una sede) e i 60 milioni di dollari donati da sei fiduciari chiamati \"The Partners Fund\", allo scopo di assumere nuovi insegnanti. Il 15 ottobre 2007 l'universit\u00e0 ha annunciato che la Silver family aveva donato 50 milioni di dollari per la facolt\u00e0 per assistenti sociali, che verr\u00e0 rinominata di conseguenza. Questa \u00e8 la pi\u00f9 grande donazione mai ottenuta negli Stati Uniti da una facolt\u00e0 per il lavoro sociale.\nL'anno accademico 2007/2008 \u00e8 stato l'anno di raccolta fondi di maggior successo di sempre per la New York University, con una raccolta di 698 milioni di dollari solo nei primi 11 mesi dell'anno e con un incremento del 70% delle donazioni rispetto all'anno precedente. Recentemente l'universit\u00e0 ha anche annunciato la preparazione di piani per la NYU's Call to Action, una nuova iniziativa per chiedere ad ex-studenti e donatori dei sostenimenti finanziari per gli studenti dell'Universit\u00e0.\nInoltre l'universit\u00e0 ha annunciato il suo piano di sviluppo strategico della durata di 25 anni, in programma in concomitanza con il proprio bicentenario nel 2031. Inclusi nei piani del \"NYU 200\" vi sono l'aumento del numero delle residenze studentesche e degli spazi accademici, l'assunzione di professori esemplari, il coinvolgimento delle comunit\u00e0 di New York in un processo di pianificazione trasparente. La NYU spera di rendere le proprie strutture quanto pi\u00f9 rispettose possibile dell'ambiente. Come parte di questo piano, la NYU ha acquistato 118 milioni di chilowattora di energia eolica durante l'anno accademico 2006/2007, il che rappresenta il pi\u00f9 grande acquisto di energia eolica da parte di qualsiasi universit\u00e0 del Paese e di qualsiasi istituzione di New York."}
{"id": "829012", "revid": "465169", "url": "https://it.wikipedia.org/wiki?curid=829012", "title": "Circo (antica Roma)", "text": "Nell'antica Roma, il circo era il luogo nel quale si disputavano le gare di corsa dei cavalli.\nIl nome deriva dal latino \"circus\", \"cerchio\", perch\u00e9 il percorso di gara aveva la forma di un anello.\nStruttura.\nIl percorso di gara aveva il fondo in sabbia (in latino \"arena\") ed era costituito da due rettilinei paralleli, separati da una balaustra (chiamata \"spina\") che correva nel mezzo e raccordati da due strette curve a 180 gradi. All'interno di ciascuna curva, all'estremit\u00e0 della spina, vi era una colonna, chiamata \"meta\", intorno alla quale i corridori dovevano girare. La distanza tra le due mete era tipicamente di uno stadio (circa 200 metri), ma nei circhi pi\u00f9 grandi poteva essere maggiore.\nLa pista aveva quindi complessivamente la forma di un rettangolo molto allungato: uno dei due lati corti era arrotondato, mentre lungo l'altro si allineavano i \"carceres\", ovvero i box dai quali prendevano il via i carri. Su tutto il resto del perimetro erano costruite le gradinate per il pubblico. Situato solitamente pi\u00f9 o meno al centro dell'emiciclo delle gradinate c'era il \"pulvinar\": la tribuna d'onore. L'edificio che ospitava i \"carceres\" era spesso monumentale, costituito da due torri, unite da una facciata solenne, e dai vari locali di servizio. Tra queste torri da portare come esempio quella rimasta del circo di Milano, a lungo creduta di origine medievale, divenuta il campanile di San Maurizio al Monastero Maggiore alto 16,60 m.\nI circhi erano degli edifici molto imponenti e fastosi. Il leggendario circo di Costantinopoli era ornato con capolavori presi spogliando tutto il mondo conosciuto: per portare tre esempi, la spina era ornata da vari oggetti preziosi, tra cui l'enorme obelisco trasportato da Karnak, in Egitto, e ancora oggi ben visibile a Istanbul. Vi era anche la colonna con i serpenti di bronzo dorato presa dal tempio di Apollo di Delfi. Sopra la tribuna imperiale vi era il gruppo dei cavalli di origine incerta (forse fusi all'epoca di Domiziano) ma ora a Venezia, dove sono stati spostati nel 1204 per ornare la facciata della Basilica di San Marco.\nSvolgimento delle corse.\nNell'antica Roma non si svolgevano corse di cavalli montati. Seguendo l'usanza greca (che risaliva a parecchi secoli prima di Cristo, come attesta l'Iliade), i cavalli venivano invece aggiogati a un carro a due ruote guidato da un \"auriga\" (\"guidatore\"). La \"biga\" era un carro trainato da due cavalli; la \"quadriga\" da quattro. \u00c8 famosissima la corsa di quadrighe rappresentata nel film \"Ben-Hur\".\nLa partenza avveniva aprendo cancelli o catene e dando il via libera ai carri che potevano passare dai \"carceres\" all'arena.\nLa corsa si svolgeva di solito su sette giri di pista. Il percorso era sempre in senso antiorario. Sulla \"spina\" vi era una fila di segni (di solito uova di pietra o delfini). A ciascun giro veniva fatta cambiare posizione a uno di questi segni. Gli spettatori potevano cos\u00ec tenere il conto del giro a cui si era.\nNaturalmente vinceva il carro che arrivava primo alla fine dei giri prestabiliti. Vi era un sistema per correggere il percorso pi\u00f9 lungo che avevano davanti i carri che erano all'esterno. La vincita non consisteva solo nella proclamazione e nella gloria che ne derivava, ma anche in un premio tangibile: i migliori aurighi diventavano famosi ma guadagnavano anche grandi somme, come i moderni campioni dello sport.\nUbicazione.\nDi solito gli anfiteatri erano posti fuori le mura o in periferia, per facilitare l'accesso e il deflusso degli spettatori e carri (es. con bestie e materiali scenografici) che provenivano da altri luoghi. Invece i circhi avevano una posizione tipica affiancata al palazzo imperiale, in modo che l'imperatore e la sua corte potessero recarvisi direttamente, senza uscire per strada.\nCirchi famosi.\nNon erano moltissime le citt\u00e0 che avevano un circo, perch\u00e9 la sua costruzione, l'area necessaria (pi\u00f9 sopra si diceva che erano in piena citt\u00e0) e soprattutto il mantenimento delle scuderie erano molto costosi. Tuttavia sono famosi i circhi di Alessandria, di Catania, di Milano, di Aquileia, di Antiochia e di altre grandi citt\u00e0, soprattutto in oriente.\nMa i circhi pi\u00f9 celebri sono quelli di Roma (il maggiore \u00e8 il Circo Massimo) e quello (successivo) di Costantinopoli. Quest'ultimo circo fu edificato quando ormai gli edifici stavano perdendo la loro funzione originaria, e divenne il luogo utilizzato (oltre che per i giochi) per l'acclamazione dell'imperatore, per le assemblee popolari, era il luogo dove si verificavano tumulti e sommosse anche cruente, e dove si svolgevano feste e celebrazioni varie, tra le quali si possono annoverare anche delle condanne a morte in forma di rappresentazione sacra (ad esempio, mettendo l'indiziato o il condannato dentro un forno ricostruito meticolosamente come quello dedotto dalla Bibbia nel Libro di Daniele, dove si narra dei tre fanciulli gettati in una fornace per ordine di Nabucodonosor).\nNel circo di Costantinopoli avvenivano la cerimonia di acclamazione dell'imperatore, gli atti solenni e le trattative dell'Imperatore con la folla (es. nel 512 Anastasio dalla tribuna si tolse il diadema, si disse disposto ad abdicare se gli veniva indicato un successore. La folla lo riconferm\u00f2). Altro episodio famoso la rivolta della Nika, che prese le mosse dalle fazioni del circo, che chiedevano all'unisono la rimozione di alcuni funzionari, e alla fine -nella sua repressione- cost\u00f2 la vita a 30.000 persone). Vi si celebravano anche i trionfi (come quello di Belisario) e insomma tutte le cerimonie ufficiali pubbliche.\nLe classiche quattro fazioni \"alba\" (bianca), \"prasina\" (verde), \"russata\" (rossa), \"veneta\" (azzurra) divennero una sorta di partiti politici, con diversa rappresentativit\u00e0 e diversa valenza sociale. Le fazioni del circo a Costantinopoli videro la prevalenza di due \"colori\" (il verde e l'azzurro) e assunsero (oltre che connotazioni politiche) perfino quella di partigianerie religiose: la fazione dei verdi parteggiava per il Monofisismo. Gli azzurri era il \"partito\" dei grandi proprietari terrieri e dell'antica nobilt\u00e0, parteggiavano per i verdi soprattutto i mercanti e la burocrazia statale.\nAltri usi del circo.\nNei circhi si svolgevano anche spettacoli di diverso tipo: ad esempio i combattimenti di gladiatori e le esecuzioni capitali pubbliche, eseguite esponendo il condannato alle belve feroci (\"ad bestias\") o per crocifissione. Svetonio ricorda infatti che sotto Augusto, quest'ultimo:\nLa tradizione dice ad esempio che san Pietro sia stato giustiziato, insieme ad altri cristiani, nel circo di Nerone, che si trovava nei pressi del luogo ove oggi sorge la Basilica di San Pietro (molti credono erroneamente che Pietro sia stato martirizzato nel Colosseo, ma \u00e8 impossibile perch\u00e9 a quell'epoca non era ancora stato costruito).Questi \"giochi\" si svolgevano anche negli anfiteatri, che talvolta vengono anch'essi impropriamente chiamati circhi; in effetti la pista circolare del circo moderno prende la sua forma proprio da quella degli anfiteatri.\nTuttavia nell'antichit\u00e0 l'anfiteatro \u00e8 il luogo destinato tipicamente ai combattimenti, soprattutto tra gladiatori e per le \"venationes\" (ovvero spettacoli che coinvolgevano animali), mentre il circo \u00e8 il luogo (almeno durante i primi secoli dell'Impero) destinato sostanzialmente alle corse dei carri.Gli anfiteatri vengono giudicati dall'Impero cristiano i luoghi dei combattimenti cruenti da condannare, e cadono presto in disuso, mentre l'utilizzo dei circhi (per le corse dei cavalli ma ancor pi\u00f9 per le assemblee o le celebrazioni pubbliche) prosegue ancora per molto tempo. Nel 314, solo un anno dopo la legalizzazione del Cristianesimo, il Concilio di Arles previde la scomunica per gli aurighi: sono per\u00f2 attestati corse di cavalli e giochi anche successivamente."}
{"id": "829015", "revid": "298055", "url": "https://it.wikipedia.org/wiki?curid=829015", "title": "Roland DG", "text": ""}
{"id": "829019", "revid": "287204", "url": "https://it.wikipedia.org/wiki?curid=829019", "title": "Stelle principali della costellazione dell'Idra", "text": "Segue un prospetto delle stelle principali della costellazione dell'Idra, elencate per magnitudine decrescente."}
{"id": "829024", "revid": "124205933", "url": "https://it.wikipedia.org/wiki?curid=829024", "title": "Roland", "text": ""}
{"id": "829028", "revid": "15756", "url": "https://it.wikipedia.org/wiki?curid=829028", "title": "Parque del Oeste", "text": "Il Parque del Oeste \u00e8 un parco pubblico della citt\u00e0 di Madrid, ubicato tra la strada per La Coru\u00f1a, la citt\u00e0 universitaria ed il distretto di Moncloa. Si estende per 98,60 ettari. Prima del XX secolo, il territorio che attualmente occupa il parco era la principale discarica della citt\u00e0. Il parco fu iniziativa di Alberto Aguilera, sindaco della citt\u00e0 all'inizio del XX secolo, il quale nel 1906 chiese al paesaggista Celedonio Rodrig\u00e1\u00f1ez di fare il primo tracciato di un luogo per passeggiare e rilassarsi. Dispone di angoli unici e belli come \"la Rosaleda\", nel quale si detiene annualmente un concorso internazionale di rose. Anche il tempio di Debod si trova in questa zona.\nIl parco \u00e8 raggiungibile con la metropolitana: le stazioni Moncloa (linee numero 3 e 6), Plaza de Espa\u00f1a (linee numero 3 e 10) e Pr\u00edncipe P\u00edo (linee numero 6 e 10) si trovano vicino all'ingresso.\nStoria.\nI lavori del parco sono iniziati nel 1893 e la prima fase \u00e8 stata inaugurata nell'anno 1905. Questa fase comprendeva una superficie di circa 87 ettari tra le attuali strade di Moret e Seneca, oltre a Paseo di auto, oggi Paseo de Camoens.\nNel 1906 prosegu\u00ec la realizzazione della seconda fase, raggiungendo il quartiere della Montagna (dove ora \u00e8 collocato il Tempio di Debod). Si estese in parallelo al Paseo del Pintor Rosales, su vecchie discariche.\nDurante la guerra civile spagnola il Parco del Oeste si convert\u00ec nel campo di battaglia della citt\u00e0 universitaria, in effetti si aprirono trincee e si costruirono bunkers, che ancora oggi si possono notare nella zona al suo estremo nord.\nUna volta finita la guerra, D. Cecilio Rodriguez, responsabile dei parchi comunali, si incaric\u00f2 della sua ricostruzione, che dur\u00f2 fino alla fine degli anni quaranta. Si mantenne il carattere paesaggistico, il tipo di impianto ed il tracciato dei percorsi.\nNel corso degli anni 1956 e 1973 fu ampliato, includendo i terreni della caserma della montagna, costruendo il giardino delle rose ed il parco della montagna, ponendo in quest'ultimo il tempio di Debod."}
{"id": "829029", "revid": "226458", "url": "https://it.wikipedia.org/wiki?curid=829029", "title": "Stelle principali della costellazione dell'Idra Maschio", "text": "Segue un prospetto delle stelle principali della costellazione dell'Idra Maschio, elencate per magnitudine decrescente."}
{"id": "829031", "revid": "111103815", "url": "https://it.wikipedia.org/wiki?curid=829031", "title": "Boxer (periodico)", "text": "Boxer (sottotitolo: \"costa come un grattaevinci e vi prende per il culo lo stesso\") \u00e8 stata una rivista satirica italiana, nata come supplemento de \"il manifesto\" il 22 marzo 1997 e uscita fino al 1998.\nStoria.\nSuo direttore fu Vauro Senesi. Vi collaborarono, tra gli altri, Vincino, Jiga Melik, Antonio Albanese, David Riondino, Riccardo Mannelli, Domenico Starnone, Stefano Disegni, Francesco Tullio Altan, Sergio Staino, Gipi, Jacopo Fo, Roberto Perini, Primo Greganti, Luis Sep\u00falveda, Pietrangelo Buttafuoco. Fu spesso al centro di polemiche, tra le quali si ricorda quella con lo stesso direttore del \"Manifesto\" Valentino Parlato, nata da una copertina dedicata a l'Unit\u00e0 "}
{"id": "829048", "revid": "1573940", "url": "https://it.wikipedia.org/wiki?curid=829048", "title": "Testudo kleinmanni", "text": "La tartaruga egiziana (Testudo kleinmanni ) \u00e8 un rettile appartenente all'ordine delle testuggini.\nTassonomia.\nMorfologia.\nIl carapace della tartaruga egiziana \u00e8 di colorazione ocra dorato con gli scuti contornati da una bordatura scura di maggiore larghezza nel lato verso il capo.\nIl piastrone \u00e8 caratterizzato da una o due coppie di triangoli scuri. Le scaglie femorali e addominali del piastrone sono incernierate tra loro. La taglia media massima, inferiore ai 9\u00a0cm nei maschi e 13\u00a0cm nelle femmine, le fa detenere il primato di pi\u00f9 piccola tra tutte le Testudo pur essendo filogeneticamente prossima alla pi\u00f9 grande, la Testudo marginata.\nRevisione classificazione.\nFino al 2001 questa specie comprendeva anche la \"Testudo werneri\", descritta come specie a s\u00e9 stante da Per\u00e4l\u00e4. Questa nuova specie \u00e8 stata respinta da \u0160irok\u00fd e Fritz nel 2006.\nIn una classificazione redatta in base a recenti dati molecolari/morfologici del genere Testudo \u00e8 stato proposto di rinominare la specie \"Testudo kleinmanni\" in \"Chersus kleinmanni\" (Gmira, 1993).\nIn alcune pubblicazioni viene denominata: \"Pseudotestudo kleinmanni\".\nDistribuzione.\nPresente fino a 30 anni fa in biotipi quasi esclusivamente sabbiosi dell'Egitto e della Libia con un areale esteso su 123.610\u00a0km\u00b2, attualmente \u00e8 presente su un'estensione di soli 16.600\u00a0km\u00b2 con una riduzione stimata degli esemplari dell'85%, da 55.600 agli attuali 7.470 di cui 5.000 adulti.\nFuturo della specie.\nFattori di rischio.\nLa \"Testudo kleinmanni\", assieme alla \"Testudo werneri\" \u00e8 una delle specie di \"Testudo\" pi\u00f9 minacciate e a serio rischio di estinzione.\nQuesta riduzione \u00e8 causata da una serie di fattori antropogenici quali l'allevamento degli ovini, il traffico automobilistico, la distruzione dell'habitat, la cattura indiscriminata per la vendita ai turisti, per l'esportazione clandestina in Europa e per l'inserimento nei giardini privati egiziani. In Libia persistono colonie abbastanza numerose di esemplari ma immutate le attuali minacce alla specie la \"Testudo kleinmanni\" si estinguer\u00e0 nell'arco di 20 anni.\nLa cattura per scopi alimentari \u00e8 del tutto marginale essendo la specie diffusa in paesi di fede islamica.\nIl Corano annovera i rettili tra gli animali impuri (non \u1e25al\u0101l), per cui \u00e8 bandito l'uso alimentare.\nProgetti di riproduzione e reintroduzione.\nPresso il Rettilario del Bioparco di Roma, in collaborazione con l'EEP, si sta attuando un progetto di riproduzione e reintroduzione della specie in Libia. \nIl 21 maggio 2007 l'impegno dei curatori del progetto ha riportato un indiscutibile successo con la nascita in cattivit\u00e0 di 10 esemplari di questa testuggine dalla complessa ecoetologia.\nDimorfismo sessuale.\nIl riconoscimento del sesso avviene attraverso l'individuazione dei caratteri sessuali secondari.\nI maschi possiedono una coda lunga, robusta e grossa alla base. La femmina ha coda piccola e corta. La distanza dell'apertura cloacale dalla base della coda \u00e8 maggiore nel maschio. L'angolo formato dagli scuti anali del piastrone \u00e8 molto maggiore nel maschio; l'altezza degli stessi scuti \u00e8 per\u00f2 maggiore nella femmina. Lo scuto sopracaudale del maschio \u00e8 curvo verso il basso, nella femmina \u00e8 allineato con il resto del carapace. Le femmine sono di taglia maggiore rispetto ai maschi.\nSensi.\nLe testuggini hanno una vista eccellente: sanno distinguere forme, colori e riconoscono anche persone. Hanno un senso dell'orientamento molto preciso: se vengono spostate qualche centinaio di metri dal territorio al quale sono molto legate ci ritorneranno in breve tempo. Sono molto sensibili alle vibrazioni del suolo anche se non hanno un udito sviluppato. L'odorato invece \u00e8 ben sviluppato ed ha un ruolo importante nel riconoscimento del cibo e dei sessi\nEco-etologia.\nHabitat.\nL'areale della tartaruga egiziana si estende per una fascia profonda 120\u00a0km lungo la costa mediterranea della Libia e dell'Egitto.\nIn questa zona si hanno scarse precipitazioni piovose; ma un elevato tasso di umidit\u00e0 notturna viene apportata dal mare e si condensa con le fredde temperature notturne.\nNel mese di luglio, in un ciclo di rilevamenti sulla variazione di umidit\u00e0 in un luogo dove erano state censite delle \"Testudo kleinmanni\", \u00e8 stata rilevata una U.R. del 95% alle ore 24:00, del 78% alle 4:00, del 63% alle 8:00, e del 38% alle 14:00.\nAttivit\u00e0.\nLe tartarughe egiziane sono animali ectotermi e per sfuggire al caldo torrido diurno e alle basse temperature notturne del deserto si rifugiano in cavit\u00e0 o in tane scavate da altri animali. In queste tane il tasso di umidit\u00e0 \u00e8 molto elevato e la temperatura costante. In cattivit\u00e0 si riproducono queste condizioni utilizzando dei cilindri di terracotta inumiditi costantemente con delle spugne.\nIl risveglio avviene al mattino presto. All'uscita dalle tane, dopo essersi dissetate con la rugiada, si espongono brevemente al sole mattutino per innalzare la temperatura corporea e attivare le funzioni metaboliche. L'esposizione al sole permette di assumere i raggi UVB atti alla sintesi della vitamina D. Dopo una rapida ricerca di cibo, nelle ore pi\u00f9 calde della giornata rimangono inattive, seminterrate all'ombra di cespugli. Con la discesa delle temperature si ha la ripresa dell'attivit\u00e0.\nEstivazione.\nL'estivazione ha la stessa valenza metabolica del letargo per le testudo delle zone temperate ed \u00e8 una strategia di sopravvivenza adottata per superare periodi di grande caldo e arsura estiva, avviene occupano tane di piccoli mammiferi dove si ha una temperatura costante e tasso di umidit\u00e0 relativa abbastanza elevato.\nLa fine dell'estivazione avviene con il calare delle temperature estive.\nAccoppiamento.\nIl corteggiamento da parte del maschio inizia con un rituale che prevede inseguimenti, morsi e colpi di carapace alla femmina.\nIl maschio monta sul dorso della femmina per la copula che avviene con l'estroflessione del pene contenuto nella grossa coda e in questa occasione emette l'unico verso udibile di questi rettili per il resto muti.\nLa femmina pu\u00f2 arrivare fino a 4 anni di anfigonia ritardata, conservando lo sperma in un apposito organo, la spermateca, all'interno dell'ovidutto.\nRiproduzione.\nLe \"Testudo\" sono ovipare. Dalla fine di novembre ai primi di maggio le femmine depongono le uova in buche scavate nel terreno con le zampe posteriori.\nIn relazione all'et\u00e0 e alla taglia dell'esemplare si possono avere anche sei deposizioni con pi\u00f9 di 13 uova prodotte. Il tempo di incubazione, 2 o 3 mesi circa, e il sesso sono in relazione con la temperatura. Con temperatura di incubazione inferiore ai 32\u00a0\u00b0C si avr\u00e0 una preponderanza di esemplari maschi, con temperatura superiore ai 32,5\u00a0\u00b0C in maggioranza femmine.\nGiunto il momento della schiusa il tartarughino per rompere il guscio si avvale del cosiddetto \"dente dell'uovo\", un tubercolo corneo posto tra le narici e la mascella superiore destinato a sparire in pochi giorni. La fuoriuscita dall'uovo dura anche 48 ore e in questo arco di tempo viene assorbito totalmente il sacco vitellino.\nAlimentazione.\nSono rettili prettamente vegetariani, solo raramente mangiano artropodi \ne non disdegnano piccole carogne o escrementi.\nL'habitat \u00e8 caratterizzato da lunghi periodi di scarsa piovosit\u00e0 e un raro apporto proteico in regime di scarsa alimentazione prevalentemente composta da fibre non arreca dammi.\nL'integrazione idrica avviene prevalentemente attraverso l'assunzione di piccole gocce di rugiada mattutina.\nCuriosit\u00e0.\nSecondo un'antica credenza delle popolazioni beduine, il carapace delle testuggini legato sull'ingresso delle loro tende ha il potere di respingere i Jinn maligni.\nIl guscio vuoto, per avere la sua valenza di amuleto, deve essere rinvenuto casualmente tra le sabbie del deserto e non provenire da un esemplare ucciso intenzionalmente.\nLegislazione.\nInserita in red list dalla IUCN, come tutti i rettili del genere Testudo, la \"T. kleinmanni\" \u00e8 inclusa nella Convenzione di Washington, C.I.T.E.S. appendice II dal 01/07/75 e in allegato A (reg (CE) 1332/2005) della Comunit\u00e0 Europea, per cui \u00e8 assolutamente vietato il prelievo in natura e regolamentato l'allevamento e il commercio degli esemplari in cattivit\u00e0. In Italia i compiti di sorveglianza e di gestione delle norme applicative delle convenzioni internazionali per la tutela delle specie animali sono di competenza del Corpo Forestale dello Stato."}
{"id": "829049", "revid": "50026", "url": "https://it.wikipedia.org/wiki?curid=829049", "title": "Tartaruga egiziana", "text": ""}
{"id": "829051", "revid": "21880", "url": "https://it.wikipedia.org/wiki?curid=829051", "title": "Stafilino", "text": ""}
{"id": "829053", "revid": "1305772", "url": "https://it.wikipedia.org/wiki?curid=829053", "title": "Benedetto Accolti", "text": ""}
{"id": "829057", "revid": "287204", "url": "https://it.wikipedia.org/wiki?curid=829057", "title": "Stelle principali della costellazione dell'Indiano", "text": "Segue un prospetto delle stelle principali della costellazione dell'Indiano, elencate per magnitudine decrescente."}
{"id": "829063", "revid": "298229", "url": "https://it.wikipedia.org/wiki?curid=829063", "title": "HAS", "text": ""}
{"id": "829064", "revid": "767487", "url": "https://it.wikipedia.org/wiki?curid=829064", "title": "Axel H\u00e4gerstr\u00f6m", "text": "Figlio di un pastore della Chiesa di Svezia, fu studente dell'Universit\u00e0 di Uppsala, dove in seguito insegn\u00f2 dal 1893 fino al suo ritiro nel 1933.\n\u00c8 meglio noto come il fondatore della scuola di pensiero di Uppsala e come teorizzatore scandinavo del movimento del realismo legale.\nIl pensiero.\nIl grande contributo di H\u00e4gerstr\u00f6m al pensiero giuridico valse al filosofo e giureconsulto svedese un'importanza basilare all'interno del panorama antiformalista e per tutta la filosofia del diritto in generale. Prendendo le mosse da una forma di realismo giuridico gi\u00e0 teorizzata negli Stati Uniti, egli supera di gran lunga la limitata riflessione sul ruolo del giudice come creatore di diritto, cos\u00ec come le posizioni sulla prevedibilit\u00e0 delle sentenze che avevano visto la contrapposizione fra gli scettici rispetto alle regole, fra cui Llewellyn, e quelli rispetto ai fatti. Grazie al suo pensiero, la scuola scandinava non si estinguer\u00e0 all'indomani del secondo conflitto mondiale, come quella statunitense, ma giunger\u00e0 ad influenzare profondamente anche la nostra attuale giurisprudenza. Suo allievo e continuatore, che svilupper\u00e0 il profilo pi\u00f9 caratteristico del realismo scandinavo, sar\u00e0 Lunstedt.\nOntologia e gnoseologia.\nSecondo la filosofia di H\u00e4gerstr\u00f6m sono assolutamente fallaci tutti quei pensieri che pongono alle proprie fondamenta un disegno metafisico; nella sua opera, H\u00e4gerstr\u00f6m si premura pi\u00f9 volte di sottolineare come la filosofia si debba liberare dalla metafisica per gettare uno sguardo pi\u00f9 concreto sui fatti e sui dati reali, uniche cose che esistono. La metafisica comporta delle false astrazioni, ed induce in errori grossolani nell'analisi di ogni realt\u00e0, compresa quella giuridica. Per cui, elemento imprescindibile per comprendere la filosofia giuridica di H\u00e4gerstr\u00f6m, \u00e8 la frase che egli pone in apertura del suo pensiero: \"praeterea censeo metaphisicam esse delendam\", ed inoltre stabilisco che la metafisica debba essere distrutta.\nSecondo questo approccio, dunque, come accennato, sono solo i dati sensibili, di cui l'uomo pu\u00f2 accorgersi empiricamente, gli unici esistenti. Il profilo ontologico \u00e8 cos\u00ec completato e compenetrato da un'osservazione gnoseologica o epistemologica; se solo il dato sensibile esiste, solo questo pu\u00f2 essere conosciuto. Dunque \u00e8 la gnoseologia che si pone alla base dell'ontologia; in altre parole H\u00e4gerstr\u00f6m sostiene che tutto quanto pu\u00f2 essere conosciuto esiste, rifiutando cos\u00ec la lunga tradizione che ha trovato in Kant il suo massimo sintetizzatore, secondo cui esistono cose anche oltre la fisica, appunto metafisica, ma l'uomo non pu\u00f2 conoscerle (binomio fenomeno-noumeno). \u00c8 come se in H\u00e4gerstr\u00f6m l'ontologia non sia qualcosa di pi\u00f9 grande e compiuto della gnoseologia, ma i due aspetti si implichino vicendevolmente. Esiste solo ci\u00f2 che pu\u00f2 essere conosciuto e solo ci\u00f2 che pu\u00f2 essere conosciuto esiste. Un panorama assai pi\u00f9 ridotto del kantiano noumeno, parte dell'ontologia, se cos\u00ec si pu\u00f2 dire, che l'uomo non potr\u00e0 mai cogliere.\nContro lo statualismo: la will theory.\nIl dato psicologico.\nSecondo tale visione ontologico-gnoseologica verrebbe da pensare che H\u00e4gerstr\u00f6m voglia rifiutare qualunque dato non appartenente al mondo sensibile. In realt\u00e0, la filosofia di H\u00e4gerstr\u00f6m non si mantiene entro un orizzonte cos\u00ec limitato: il giurista svedese, infatti, attribuisce un ruolo fondamentale alla dimensione interna e psicologica dell'individuo.\nDel resto, non \u00e8 qualcosa di metafisico l'analisi della psiche dell'individuo: anzi, proprio essa ha giocato e gioca ancora nel mondo contemporaneo un ruolo fondamentale, specie in ambito morale e giuridico.\nI valori che l'uomo attribuisce alle cose o alle azioni nascono infatti - e mantengono - una dimensione assolutamente psicologica. Cosicch\u00e9, qualunque fatto noi valutiamo morale o immorale, \u00e8 cos\u00ec determinato dalla nostra individualit\u00e0, ed esclusivamente da essa.\nLa mistificazione.\nProprio per questo, lo Stato e le classi sociali al potere hanno attuato una profonda mistificazione della realt\u00e0: oggettivando il ruolo psicologico della valutazione morale, in quanto formatosi come sentire comune di una ristretta collettivit\u00e0, se non di un'unica persona, hanno fatto s\u00ec che il mondo del diritto venisse deviato da comportamenti ritenuto erroneamente morali, nel senso di una moralit\u00e0 diffusa all'interno della societ\u00e0: la morale \u00e8 invece un elemento assolutamente psicologico e, in quanto tale, personale e profondamente individuale.\nCos\u00ec facendo, appaiono distorte le visioni statualistiche, imperativistiche e volontaristiche, che vorrebbero tutta la giurisprudenza ricondotta all'unica fonte statale, come posta da un organo sovrano - sia esso collegiale sia individuale - come nata dalla sua propria volont\u00e0. Ci\u00f2 finisce non solo per schiacciare tutte le singole menti, ma, cos\u00ec facendo, imponendo un'unica morale, vengono creati valori assolutamente mistificatori e del tutto avulsi dalla realt\u00e0 sociale.\nTale stato di cose, coincidente con lo Stato, \u00e8 definito da H\u00e4gerstr\u00f6m will theory, teoria dei valori.\nIl realismo di H\u00e4gerstr\u00f6m.\nProprio per questo motivo, la giurisprudenza dovr\u00e0 essere riconsegnata alle aule di tribunale - in questo essendo il realismo di H\u00e4gerstr\u00f6m molto vicino alla scuola statunitense - e i soggetti del diritto dovranno essere i giuristi e gli scienziati del diritto. I quali, consci della terribile mistificazione via via imposta dallo Stato attraverso la classe in quel momento dominante, dovranno svelare le verit\u00e0 morali e giuridiche - arrivando cos\u00ec H\u00e4gerstr\u00f6m a rendere assai sfumato il limite tra tali due ambiti, contro una tradizione che aveva tutto tentato per mantenerli distinti - attingendo direttamente dal sense of duthy, il senso di giustizia che scorre e attraversa tutta la societ\u00e0. Solo cos\u00ec la will theory nata con lo statualismo potr\u00e0 esaurire i suoi effetti, e gli ambiti della morale e del diritto verranno ricondotti alla societ\u00e0, la quale produce, modifica, sostituisce ed estingue istanze giuridiche ed etiche.\nSviluppi successivi e influenze in Lunstedt, Olivecrona e Ross.\nIl pensiero di H\u00e4gerstr\u00f6m \u00e8 stato assolutamente fondamentale nel panorama giuridico contemporaneo, ed ancora oggi influenza profondamente il diritto, specie quello delle aree della cosiddetta \"common law\".\nRaccogliendo in parte un'eredit\u00e0 lasciata dalla scuola statunitense, magari anche indirettamente, fa s\u00ec che il realismo giuridico non si esaurisca con l'estinguersi di quello americano, ma lo arricchisce di nuova importante linfa.\nNel suo pensiero si possono rintracciare tutte le istanze che verranno, una per una e singolarmente, sviluppate dagli altri tre maggiori filosofi giuridici scandinavi, Lunstedt, Olivecrona e Alf Ross: il cosiddetto \"realismo psicologico\", particolarmente approfondito da Lunstedt, quello normativistico, da Olivecrona, e quello comportamentistico, gi\u00e0 presente nello statunitense Oliver W. Holmes, posto in una sintesi, con tutto il realismo americano, da Alf Ross, e con quello psicologico, profilo pi\u00f9 caratteristico del realismo scandinavo, e, questi due insieme, con il pensiero di uno dei maggiori filosofi del diritto del XX secolo, Hans Kelsen.\nLa will theory di H\u00e4gerstr\u00f6m ha cos\u00ec influenzato la teorizzazione della \"scienza della giustizia\" di Lunstedt, mentre il sense of duthy esercitar\u00e0 un fascino significativo sull'opera di Karl Olivecrona, \"Law as Fact\"."}
{"id": "829074", "revid": "287204", "url": "https://it.wikipedia.org/wiki?curid=829074", "title": "Stelle principali della costellazione della Lucertola", "text": "Segue un prospetto delle stelle principali della costellazione della Lucertola, elencate per magnitudine decrescente."}
{"id": "829075", "revid": "124375815", "url": "https://it.wikipedia.org/wiki?curid=829075", "title": "Malik Shah I", "text": "Apparteneva alla dinastia omonima e regn\u00f2 dal 1072 al 1092.\nL'Impero bizantino, in seguito alla sconfitta inflittagli da suo padre Alp Arslan nella Battaglia di Manzikert del 1071, perse la propria influenza sull'Anatolia e l'impero selgiuchide arriv\u00f2 a controllare parti dell'Arabia, della Mesopotamia e alcune aree presso il Golfo persico.\nMaliksh\u0101h riusc\u00ec ad espandere il controllo sulla Siria e istitu\u00ec sultanati vassalli a Edessa, Aleppo e Damasco.\nAlla fine del suo regno scoppiarono alcune rivolte, inclusa una capeggiata da Suleyman ibn Qutulmish, che si autoproclam\u00f2 sultano di R\u00fbm, stabilendo la capitale del nuovo regno presso Nicea.\nGli succedette Mas'ud I."}
{"id": "829081", "revid": "33751", "url": "https://it.wikipedia.org/wiki?curid=829081", "title": "Ali Daei", "text": "Eletto Calciatore asiatico dell'anno nel 1999, \u00e8 considerato un simbolo del calcio iraniano nonch\u00e9 uno dei calciatori iraniani pi\u00f9 validi di ogni epoca. \u00c8 il secondo giocatore con pi\u00f9 presenze nella nazionale iraniana e il secondo migliore marcatore di una nazionale di calcio di tutti i tempi.\nCaratteristiche tecniche.\nAttaccante possente, dotato di dinamismo, abile sia con il piede destro che con il sinistro, era in grado di fare reparto da s\u00e9. Segnava spesso di testa e in velocit\u00e0, eludendo gli avversari grazie alla capacit\u00e0 di rientrare dal fuorigioco.\nCarriera.\nGiocatore.\nClub.\nNato ad Ardabil, inizi\u00f2 a giocare nel club del suo paese natale, l'Esteghlal Ardabil, all'et\u00e0 di 19 anni. Si laure\u00f2 all'Universit\u00e0 Tecnologica di Shar\u012bf in ingegneria dei materiali. Il suo successivo club fu il Taxirani di Teheran, dove gioc\u00f2 per una sola stagione prima di unirsi all'altro club della citt\u00e0, il Bank Tejarat, in cui rimase per quattro stagioni. Non pot\u00e9 giocare nella J League giapponese a causa del servizio militare. Passato al Persepolis nel 1994, vi rimase per due anni in cui vinse due campionati, prima di trasferirsi ai qatarioti dell'Al-Sadd.\nNell'estate del 1997, anche sulla scorta delle ottime prestazioni fornite alla Coppa d'Asia 1996, fu ingaggiato dall'Arminia Bielefeld, nella Bundesliga tedesca, insieme al connazionale Karim Bagheri. Esord\u00ec nella massima serie tedesca il 2 agosto nella partita persa sul campo del (1-0) e tre giorni dopo segn\u00f2 all'esordio casalingo, nella partita vinta per 2-1 contro lo , siglando la rete del pareggio al 70\u00ba minuto. Dopo una buona annata fu prelevato dal Bayern Monaco, con cui vinse da rincalzo il titolo tedesco, la Coppa di Germania e la Coppa di Lega tedesca nel 1998-1999, riuscendo anche a collezionare 5 presenze in UEFA Champions League. Nel torneo esord\u00ec il 30 settembre 1998, entrando al 63\u00ba minuto della partita del girone pareggiata per 2-2 con il , che poi strapper\u00e0 la coppa ai bavaresi nella memorabile finale del Camp Nou di Barcellona. Daei divenne il primo asiatico a disputare una partita di Champions League. Chiuso da altri attaccanti, venne impiegato di rado durante l'annata, ma riusc\u00ec comunque a marcare 6 gol. Trasferitosi all'Hertha Berlino nel 1999, vi milit\u00f2 per tre stagioni, giocando anche la UEFA Champions League nel 1999-2000, edizione in cui segn\u00f2 due gol nella vittoria per 2-1 in casa contro il del 21 settembre 1999. And\u00f2 in rete anche contro il a San Siro (1-1). Con la maglia dei berlinesi gioc\u00f2 59 partite di campionato (6 gol), 7 in Coppa di Germania, 3 in Coppa di Lega tedesca, 13 in UEFA Champions League (4 gol) e 6 in Coppa UEFA (2 gol).\nNel 2002 pass\u00f2 a parametro zero all'Al-Shabab, negli Emirati Arabi Uniti. Nel 2003 torn\u00f2 al Persepolis, con cui si laure\u00f2 capocannoniere del campionato iraniano con 16 gol in 24 presenze. Un anno dopo approd\u00f2 al Saba Battery, con cui vinse la Coppa dell'Iran e una Supercoppa dell'Iran e gioc\u00f2 la AFC Champions League. Nell'estate del 2006 pass\u00f2 dunque al , dove ricopr\u00ec il ruolo di giocatore-allenatore. Nel maggio 2007, dopo aver vinto il campionato iraniano, annunci\u00f2 il proprio ritiro dall'attivit\u00e0 agonistica.\nNazionale.\nEsord\u00ec con la nazionale iraniana il 6 giugno 1993 contro il a Teheran. Fu il capocannoniere delle qualificazioni AFC al con 4 gol in 5 partite e della fase finale della Coppa d'Asia 1996, con 8 gol (in questa circostanza stabil\u00ec un primato, poi superato dal qatariota Almoez Ali, autore di 9 gol nella fase finale della Coppa d'Asia 2019). Ha partecipato a due fasi finali del Mondiale: a e, all'et\u00e0 di 37 anni, a .\nDaei \u00e8 stato nominato miglior realizzatore in competizioni ufficiali internazionali in un anno solare dall'Istituto internazionale di storia e statistica del calcio (IFFHS), avendo segnato 20 reti in partite ufficiali per l'Iran nel 1996, inclusi i quattro gol realizzati contro la Corea del Sud in una partita della Coppa d'Asia 1996.\nPrese parte ai Giochi asiatici 2002 vincendo l'oro e segnando tre reti in tutta la competizione.\nAllenatore.\nInizi\u00f2 come allenatore-giocatore del , assumendo la guida della squadra l'8 ottobre 2006, inizialmente ad interim e poi in via definitiva. Nelle vesti di allenatore-calciatore vinse il campionato iraniano il 28 maggio 2007. Ritiratosi dall'attivit\u00e0 agonistica, nella stagione 2007-2008, la prima da allenatore a tempo pieno, non and\u00f2 oltre l'undicesimo posto in campionato, anche se nella AFC Champions League 2008 giunse ai quarti di finale, dove il Saipa fu eliminato dagli uzbeki del .\nIl 20 marzo 2008 assunse anche la guida della nazionale iraniana, mantenendo contemporaneamente l'incarico di tecnico del Saipa fino all'ingresso del club nei quarti di finale della AFC Champions League. Passato ad allenare a tempo pieno la nazionale dell'Iran, la guid\u00f2 in 16 vittorie, 6 pareggi e 3 sconfitte. La sua ultima partita come commissario tecnico dell'Iran risale al 28 marzo 2009, quando l' si impose sugli iraniani per 1-0 a Teheran. Durante la sua gestione, la squadra ottenne una sola vittoria in cinque partite di qualificazione al , il peggiore rendimento dell'Iran in una campagna di qualificazione a un Mondiale. Pur avendo introdotto in nazionale calciatori di rilievo come Gholamreza Rezaei ed Ehsan Hajysafi, la compagine pales\u00f2 problemi di natura offensiva e scarsa solidit\u00e0 difensiva.\nRifiutata un'offerta del , il 28 dicembre 2009 fu nominato tecnico del , che nel 2009-2010 guid\u00f2 al quarto posto in campionato e alla vittoria della Coppa dell'Iran, vinta battendo il Foolad Tabriz, squadra di seconda serie, per 4-1, con conseguente qualificazione alla AFC Champions League 2011. La stagione 2010-2011 vide il Persepolis confermarsi quarta forza del campionato e uscire dalla AFC Champions League dopo la fase a gironi, ma confermare anche la vittoria della Coppa dell'Iran. A causa di contrasti con il presidente Habib Kashani, dichiar\u00f2 di non voler pi\u00f9 lavorare con lui. Il 20 giugno 2011 la giunta direttiva del club gli conferm\u00f2 l'incarico, ma il 21 giugno Daei rassegn\u00f2 le proprie dimissioni. Sotto la sua gestione, si inserirono molti giovani calciatori, tra cui Hamidreza Ali Asgari e Saman Aghazamani, mentre altri giocatori come Hadi Norouzi e Maziar Zare ottennero un posto in nazionale. Inoltre, per la prima volta in tredici anni il Persepolis torn\u00f2 a vincere trofei in due stagioni consecutive.\nIl 14 luglio 2011 firm\u00f2 un contratto annuale con il , condotto all'undicesimo posto nel 2011-2012. Nella sua seconda stagione con il club, Daei si affid\u00f2 a molti giovani, tra cui Mojtaba Shiri e Omid Alishah, chiudendo il campionato all'ottavo posto, migliore piazzamento nella storia del Rah Ahan dal 1937. Inoltre riusc\u00ec a battere il Persepolis per due stagioni consecutive. Il 20 maggio 2013, alla scadenza del contratto, lasci\u00f2 l'incarico.\nIl 20 maggio 2013 firm\u00f2 un contratto triennale con il Persepolis, tornando alla guida della squadra dopo due anni. Entrato in carica il 1\u00ba giugno seguente, guid\u00f2 i suoi al secondo posto in campionato, a due punti dal Foolad Khuzestan campione. Il 10 settembre 2014 fu esonerato dopo un negativo inizio della stagione 2014-2015.\nIl 1\u00ba luglio 2015 fu nominato allenatore del con contratto biennale. In due stagioni ottenne il nono e il settimo posto in campionato; lasci\u00f2 la squadra qualche settimana prima dell'inizio della stagione 2016-2017, a causa del clima di incertezza in seno alla societ\u00e0.\nIl 5 luglio 2016 assunse la guida del con accordo biennale. Port\u00f2 il club alla vittoria della Coppa dell'Iran e lasci\u00f2 l'incarico al termine della stagione 2016-2017.\nIl 14 maggio 2017 torn\u00f2 al Saipa, che guid\u00f2 per due stagioni. Fu esonerato alla fine dell'annata 2018-2019."}
{"id": "829083", "revid": "123749293", "url": "https://it.wikipedia.org/wiki?curid=829083", "title": "Luis Alonso Sch\u00f6kel", "text": "Biografia.\nInizi\u00f2 il suo insegnamento al \"Biblico\" nel 1957, tenendovi, per quasi quarant'anni, corsi di Introduzione speciale all'Antico Testamento, di Ermeneutica biblica, di Esegesi e Teologia dell'Antico Testamento.\nL'ampio spettro dei suoi interessi culturali si rifletteva nella diversit\u00e0 delle discipline insegnate e nell'apertura di orizzonti metodologici e tematici suggeriti per le dissertazioni dottorali. Impart\u00ec molteplici conferenze e lezioni in tutto il mondo, ed ebbe una vastissima produzione letteraria, tradotta in molte lingue.\nIl contributo specifico di Alonso Sch\u00f6kel nel panorama esegetico fu quello di valorizzare la Scrittura come opera letteraria; egli si prefisse di metterne in luce la dimensione poetica quale porta aurea per coglierne il messaggio.\nLa sua tesi di dottorato, pubblicata nel 1963 con il titolo \"Estudios de po\u00e9tica hebrea\", viene considerata programmatica per la sua vita di ricercatore; nella maturit\u00e0 questo lavoro verr\u00e0 ripreso nel \"Manuale di poetica ebraica\" (edizione spagnola 1987, edizione italiana 1989 per i tipi di Queriniana), considerato in ambito cattolico un riferimento d'obbligo per lo studio letterario dell'Antico Testamento.\nL'amore per la bellezza della parola ha motivato e sostenuto le ricerche linguistiche del padre Alonso nel campo della traduzione della Bibbia:\nDa ricordare anche il suo costante interesse per l'ermeneutica: oltre al saggio, ormai classico, \"La palabra inspirada\" (1966), egli raccolse in tre volumi (dal titolo \"Hermen\u00e9utica de la palabra\") i suoi contributi pi\u00f9 significativi in materia.\nNei suoi commentari ai Profeti (1980), a Giobbe (1983), ai Proverbi (1984) e ai Salmi (1991-1993), l'apporto pi\u00f9 importante fu quello di evidenziare, anche in costante confronto con altre letterature, i pregi letterari della pagina biblica; sottolineando la forza del suo linguaggio simbolico, egli apriva a prospettive teologiche considerate di grande suggestione.\nSi impegn\u00f2 costantemente a comunicare i risultati dei suoi studi ad un pubblico pi\u00f9 ampio di quello delle aule universitarie, con opere di divulgazione e di spiritualit\u00e0 biblica. La sua bibliografia comprende 91 libri, 296 articoli e collaborazioni, e 110 recensioni.\nEbbe tra i suoi allievi il biblista Angelo Tosato e la biblista Bruna Costacurta."}
{"id": "829085", "revid": "1452073", "url": "https://it.wikipedia.org/wiki?curid=829085", "title": "Xehanort", "text": ""}
{"id": "829091", "revid": "287204", "url": "https://it.wikipedia.org/wiki?curid=829091", "title": "Antimafia", "text": "Istituzioni.\nIl termine antimafia, utilizzato in maniera sostantivata, pu\u00f2 essere riferito alle seguenti istituzioni italiane:"}
{"id": "829095", "revid": "106456", "url": "https://it.wikipedia.org/wiki?curid=829095", "title": "Omphalos", "text": "Col termine greco di omphalos (in italiano \"onfalo\", ombelico) nell'antichit\u00e0 si indicava una pietra o un oggetto dal valore religioso. Nell'antica Grecia la pietra scolpita era situata a Delfi, nel Tempio di Apollo, da cui la Pizia diffondeva i suoi vaticini. Nel museo di Delfi si conserva una copia marmorea della pietra, raffigurata coperta da cordoni intrecciati. \nIl mito.\nIl tempio di Apollo delfico era il pi\u00f9 importante di tutto il mondo greco, e l\"'omphalos\" indicava che Delfi, col suo santuario, era il centro del mondo, il suo \"ombelico\". Secondo il mito Zeus, per determinare il centro del mondo, aveva liberato due aquile che erano volate in direzioni opposte e si erano ritrovate a Delfi.\nInoltre con lo stesso termine ci si riferiva anche al masso che Rea fece ingoiare a Crono al posto del figlio Zeus e che venne rigettato dallo stesso Crono. Ci\u00f2 avvenne quando Zeus nell'intento di liberare i fratelli ingoiati dal padre, nel timore d'essere spodestato, secondo il mito, gli fece bere con l'inganno un veleno che fece vomitare a Crono dapprima la pietra, ingoiata al posto di Zeus in fasce, per poi liberare le altre divinit\u00e0."}
{"id": "829099", "revid": "287204", "url": "https://it.wikipedia.org/wiki?curid=829099", "title": "Stelle principali della costellazione del Leone", "text": "Segue un prospetto delle stelle principali della costellazione del Leone, elencate per magnitudine decrescente."}
{"id": "829110", "revid": "226458", "url": "https://it.wikipedia.org/wiki?curid=829110", "title": "Stelle principali della costellazione del Leone Minore", "text": "Segue un prospetto delle stelle principali della costellazione del Leone Minore, elencate per magnitudine decrescente."}
{"id": "829111", "revid": "108559", "url": "https://it.wikipedia.org/wiki?curid=829111", "title": "Ca.301", "text": ""}
{"id": "829114", "revid": "767487", "url": "https://it.wikipedia.org/wiki?curid=829114", "title": "Propensione marginale al risparmio", "text": "In macroeconomia, la propensione marginale al risparmio \u00e8 l'aumento del risparmio determinato da un incremento del reddito disponibile pari ad una unit\u00e0 di moneta (ad esempio un euro).\nEssa equivale all'opposto della propensione marginale al consumo. In formule: formula_1 dove \"s\" = propensione marginale al risparmio e \"c\" = propensione marginale al consumo."}
{"id": "829116", "revid": "599013", "url": "https://it.wikipedia.org/wiki?curid=829116", "title": "Clorexidina", "text": "La clorexidina \u00e8 un disinfettante di sintesi chimica ad azione antisettica ad ampio spettro d'azione, attivo verso batteri Gram-positivi e Gram-negativi, ed anche verso miceti. Ha un'azione di tipo battericida; agisce, infatti, aumentando drasticamente la permeabilit\u00e0 della membrana cellulare batterica alterandone la struttura proteica; ci\u00f2 provoca la precipitazione di diverse macromolecole citoplasmatiche e la susseguente morte cellulare per lisi della cellula batterica o del micete.\nIn passato si riteneva che agisse come batteriostatico per inattivazione delle ATPasi, impedendo la replicazione delle cellule procariote.\nStoria.\nLa clorexidina fu sintetizzata per la prima volta nel 1950 nei laboratori della I.C.I., cercando analoghi sintetici di molecole antibatteriche del tipo del proguanil. Fin dall'inizio fu sviluppata come antisettico delle mucose, pelle e ferite o come conservante nelle formulazioni farmaceutiche di tipo oftalmico.\nIn Italia.\nIn Italia la clorexidina \u00e8 presente in varie combinazioni di Principi Attivi:\nIn Italia \u00e8 stata sviluppata una versione di collutorio con un sistema antipigmentante, in grado di ridurre la formazione di pigmentazioni dentarie. Tale sistema \u00e8 costituito da sodio metabisolfito e acido L-ascorbico. Vi sono tuttavia alcune pubblicazioni scientifiche e valutazioni cliniche che tendono a dimostrare la diminuzione di efficacia antibatterica in presenza dei composti antipigmentanti (interazione ionica).\nI collutori alla clorexidina pi\u00f9 venduti in Italia sono Curasept (Curasept SpA), Dentosan (Johnson &amp; Johnson), Corsodyl (GSK), GUM Paroex (Sunstar GUM), Mentadent professional (MC Italia), nonch\u00e9 PlakOut e Meridol. Nei gel parodontali, si pu\u00f2 arrivare anche a concentrazioni dell'1% di clorexidina, da utilizzarsi solo e unicamente su prescrizione medica (es. Curasept gel 1% (Curasept SpA) e Corsodyl gel (GSK)) normalmente questi ultimi prodotti (per la maggiore concentrazione del principio attivo) sono disponibili in farmacia in quanto categorizzati come \"dispositivi medici\" o \"farmaci\".\nCaratteristiche strutturali e fisiche.\nLa molecola, scarsamente solubile in soluzione acquosa, ha una doppia carica come un sale e si comporta come un catione positivo, generalmente associato a una coppia di anioni negativi molto idrosolubili come cloruro, acetato o gluconato (anione dell'acido gluconico); inoltre \u00e8 una molecola simmetrica che contiene due gruppi benzenici fortemente apolari.\nEssa \u00e8 in commercio, per varie applicazioni, come cloruro o acetato, per le applicazioni mediche \u00e8 di solito utilizzato il digluconato.\nReattivit\u00e0 e caratteristiche chimiche.\nLa clorexidina come tale \u00e8 un composto organico praticamente apolare e quindi scarsamente solubile in acqua, ma anche in solventi organici scarsamente polari come il diclorometano (CH2Cl2). Al contrario l'anione gluconato \u00e8 molto solubile in acqua ed \u00e8 quindi un ottimo controanione per il controcatione della clorexidina, rendendo il composto moderatamente idrosolubile (max 0.5-2.0 % a pH prossimo alla neutralit\u00e0). Essa \u00e8 inattivata dal laurilsolfato di sodio (SLS, NaLS, LSS) e dal triclosano, entrambi possibili componenti dei dentifrici, per questo motivo il trattamento con clorexidina va effettuato lontano da una pulizia dei denti con il dentifricio.\nChimicamente la clorexidina \u00e8 un bis-biguanide, ed \u00e8 disponibile come controcatione generalmente associato a tre specie controanioniche come: acetato, cloruro e gluconato; quest'ultima \u00e8 la forma pi\u00f9 utilizzata in odontoiatria. \nGlobalmente la molecola organica di clorexidina \u00e8 quindi neutra, apolare e di dimensioni medio-grandi (dovute ai gruppi benzenici, fortemente apolari e disposti agli estremi della molecola che si presenta prevalentemente in forma lineare o \"unfolded\") e ci\u00f2 spiega la sua scarsa solubilit\u00e0 diretta in acqua.\nFarmacocinetica.\nLa clorexidina \u00e8 disattivata da composti anionici, tra cui i tensioattivi anionici comunemente utilizzati come detergenti nei dentifrici e collutori. Per questo motivo, i collutori a base di clorexidina devono essere utilizzati con almeno 30 minuti di intervallo da altri prodotti dentali.\nInoltre, per una sua migliore efficacia, il cibo, le bevande e il fumo dovrebbero essere evitati per almeno un'ora dopo l'uso.\nSebbene la clorexidina sia efficace in presenza di sangue, sapone e pus, la sua attivit\u00e0 \u00e8 tuttavia ridotta.\nGli studi di farmacocinetica con clorexidina gluconato nel risciacquo orale indicano, che solo circa il 30% del principio attivo viene mantenuto nella cavit\u00e0 orale successivamente al risciacquo.\nAssorbimento.\nStudi condotti su soggetti umani e animali dimostrano, che il gluconato di clorexidina \u00e8 scarsamente assorbito dal tratto gastrointestinale.\nDistribuzione.\nIl livello plasmatico medio di gluconato di clorexidina raggiunge un picco ematico di 0,206\u00a0mg/g negli esseri umani, 30 minuti dopo l'ingestione di una dose di 300\u00a0mg del farmaco.\nI livelli rilevabili di gluconato di clorexidina, 12 ore dopo la sua somministrazione, non erano pi\u00f9 presenti nel plasma dei soggetti a cui \u00e8 stato somministrato.\nMetabolismo.\nNon subisce alcuna metabolizzazione.\nEliminazione.\nL'escrezione di clorexidina gluconato avviene principalmente con le feci (~ 90%).\nMeno dell'1% di clorexidina gluconato ingerita dai soggetti \u00e8 stata escreta nelle urine.\nFarmacodinamica.\nLe notevoli propriet\u00e0 antibatteriche della clorexidina sono dovute alla capacit\u00e0 di alterare la struttura della membrana cellulare con conseguente precipitazione delle proteine citoplasmatiche.\nPossiede una propriet\u00e0 antibatterica maggiore sui cocchi Gram-positivi e minore sui Gram-negativi.\nHa anche un'attivit\u00e0 moderata contro i virus con pericapside, i batteri non capsulati, mentre i virus e le spore sono resistenti.\nClinicamente presenta il vantaggio di una lunga durata d'azione sui denti e sulla mucosa orale senza venire assorbita dalla stessa mucosa. Inoltre la clorexidina \u00e8 al 100% escreta non metabolizzata. Agisce solamente e selettivamente sulla membrana cellulare dei procarioti.\nLa clorexidina ha una propriet\u00e0 molto importante: la sostantivit\u00e0. Questa propriet\u00e0 fa s\u00ec che questo antisettico rimanga legato nei tessuti molli e duri per 8-12 ore, permettendo un'azione farmacologica utile nell'ambiente del cavo orale. \u00c8 usato come principio attivo nei collutori per prevenire la formazione della placca dentale e per ridurne la patogenicit\u00e0 di questa; inoltre favorisce l'inibizione e ritarda lo sviluppo eventuale della gengivite e contrasta utilmente l'alitosi. La maggiore azione antiplacca rispetto ad altri antisettici, l'azione battericida ad ampio spettro, la sostantivit\u00e0 e la non induzione nel cavo orale di resistenze batteriche, la fa preferire ad altri principi attivi, evitando tra l'altro lo sviluppo di batteri resistenti e pi\u00f9 difficili da trattare con la farmacoterapia parodontale.\nLa clorexidina gluconato, nel risciacquo orale, agisce come antimicrobico durante tutta la durata del risciacquo stesso; il significato clinico di questa attivit\u00e0 antimicrobica nel risciacquo orale non \u00e8 del tutto chiaro. Il campionamento microbiologico della placca ha evidenziato una generale riduzione della conta di alcuni batteri testati, sia aerobici che anaerobici, del 54-97% per sei mesi di uso di clorexidina. L'uso della clorexidina gluconato nel risciacquo orale, in uno studio clinico a sei mesi, non ha prodotto alcun significativo aumento di resistenze batteriche o la crescita eccessiva di organismi potenzialmente opportunistici o altri cambiamenti negativi per l'ecosistema microbico orale. Dopo tre mesi di uso di clorexidina gluconato nel risciacquo orale, quando questa \u00e8 stata interrotta, il numero dei batteri della placca \u00e8 ritornato ai livelli basali e cos\u00ec anche la resistenza degli stessi.\nUsi clinici.\nLa condizione per manifestare la sua attivit\u00e0 antimicrobica presuppone il contatto di almeno 5 minuti tra la sostanza stessa e i tessuti.\nOdontoiatria.\nLa clorexidina gluconato nel risciacquo orale \u00e8 indicata per un uso tra le varie visite dentistiche, nell'ambito di una terapia medica per il trattamento della gengivite, patologia caratterizzata da arrossamento e gonfiore della gengiva, incluso anche il sanguinamento gengivale; non \u00e8 stata per\u00f2 sperimentata in pazienti con gengivite necrotizzante ulcerativa acuta (GUNA).\nSi pu\u00f2 utilizzare in tutte le fasi della terapia paradontale, della cura delle irritazioni gengivali, dei trattamenti odontoiatrici in genere, specie quelli chirurgici. In prevenzione, sono utilizzabili le concentrazioni pi\u00f9 basse (tipo 0,05%) ma la presenza di effetti collaterali ne pu\u00f2 limitare l'utilizzo. La clorexidina ad una concentrazione dallo 0,03 al 2% \u00e8 utilizzata per un'ampia variet\u00e0 di situazioni come le seguenti:\n\u00c8 spesso utilizzata come ingrediente attivo nei collutori per ridurre la placca dentale e la carica batterica. \u00c8 stata dimostrata un'azione battericida immediata e una prolungata azione batteriostatica, grazie alla pellicola di rivestimento che si forma sullo smalto superficiale.\nProdotti a base di clorexidina sono comunemente usati per combattere o prevenire le malattie delle gengive come la gengivite.\nSecondo la Colgate non \u00e8 dimostrato, che l'uso di gluconato di clorexidina sia in grado di ridurre i calcoli sottogengivali, e in alcuni studi sembra che essi possano addirittura aumentare.\nLa clorexidina combinata con lo xilitolo induce un effetto sinergico che ne aumenta l'efficacia.\nIl ruolo della clorexidina nella prevenzione della carie dentale \u00e8 controverso. Sulla base dei giudizi clinici disponibili, i risciacqui con clorexidina non sono stati efficaci nel prevenire la carie o i dati clinici non sono convincenti. L'attuale mancanza di prove cliniche a lungo termine nella prevenzione della carie e la segnalazione di effetti collaterali dovuti ai risciacqui con clorexidina, fanno s\u00ec che essa non debba essere raccomandata per la prevenzione della carie, la stessa raccomandazione vale per i gel e le vernici medicate. Dal momento che la carie dentale \u00e8 una malattia con un'eziologia multifattoriale, attualmente \u00e8 pi\u00f9 opportuno utilizzare come stabilito, applicazioni di fluoruro, una dieta corretta e soprattutto le buone pratiche di igiene orale. Recenti scoperte, inoltre, indicano che l'effetto di un agente antimicrobico nel ridurre i livelli di \"Streptococcus mutans\" o la riduzione della placca pu\u00f2 non essere sempre in correlazione con l'eventuale riduzione della carie.\nL'uso continuato di prodotti contenenti clorexidina per lunghi periodi pu\u00f2 causare macchie sui denti, in particolare sulla resina delle otturazioni. Inoltre \u00e8 possibile che sopravvenga anche una sensazione di alterazione del gusto (disgeusia); quest'ultimo sintomo pu\u00f2 essere evitato se non si fa uso prolungato di clorexidina.\nSebbene i dati siano limitati, per massimizzarne l'efficacia pu\u00f2 essere meglio mantenere un intervallo da 30 minuti a 2 ore tra la spazzolatura e l'utilizzo del collutorio.\nDermatologia.\nAlcune creme con l'aggiunta di clorexidina vengono usate per curare l'acne stafilococcica e altre infezioni della pelle.\nLa clorexidina viene usata in generale per la detersione della pelle, nello scrub chirurgico, e per la detersione pre-chirurgica.\nViene spesso usato come agente di sfregamento prima l'uso di aghi ipodermici o per via endovenosa al posto dello iodio.\nLa clorexidina \u00e8 controindicato per l'uso in contiguit\u00e0 delle meningi o del SNC, in cavit\u00e0 del corpo, e vicino agli occhi e le orecchie.\nAlla concentrazione del 2%, pu\u00f2 causare lesioni gravi e permanenti per contatto prolungato con l'occhio pu\u00f2 passare attraverso il naso in presenza di un timpano perforato. Tuttavia, una soluzione topica di 0,02% clorexidina \u00e8 raccomandato dal US Centers for Disease Control and Prevention (CDC) come trattamento per cheratite causata da \"Acanthamoeba\".\nLa clorexidina non \u00e8 raccomandata in soggetti sotto i due mesi di et\u00e0.\nAllo stesso modo in uno studio del 2009, effettuato sulla preparazione della cute con clorexidina utilizzata contro PVP-iodio, la prima si \u00e8 dimostrata superiore. Allo stesso modo, \u00e8 stata usato contro la mupirocina per eliminare MRSA dal vestibolo nasale.\nUrologia.\nPer svuotare e preparare la vescica durante la cistoscopia si applica una soluzione acquosa allo 0,02%.\nGinecologia.\nIn ginecologica e ostetrica vengono usate soluzioni acquose con una concentrazione di clorexidina dallo 0,02 al 0,05%.\nVeterinaria.\nPer l'uso in animali, \u00e8 usato come disinfettante topico delle ferite. \u00c8 pi\u00f9 efficace nell'uccidere i batteri sia rispetto a soluzioni a base di iodopovidone, sia rispetto a soluzioni saline, e ha effetti residui fino a 6 ore. Si \u00e8 visto anche che \u00e8 pi\u00f9 vantaggioso, per la guarigione della ferita, che utilizzare soluzioni saline da sole. Si noti, tuttavia, che alcuni problemi, tra cui la sordit\u00e0, sono stati associati con l'uso di prodotti a base di clorexidina nei gatti. Essa viene comunemente usata per gestire le infezioni della cute nei cani.\nAltri usi.\nViene usata utilmente anche in ambiti sanitari di tipo igiene ambientale come per esempio la disinfezione delle strade e marciapiedi.\nI prodotti a base di clorexidina gluconato in alte concentrazioni non devono essere applicati agli occhi (provocano ulcere corneali) e sono tossiche per l'orecchio interno, anche se in minime concentrazioni sono usati in alcune soluzioni per lenti a contatto.\nTossicologia.\nLa clorexidina \u00e8 nociva, se ingerita e in maggiori concentrazioni, e irrita la pelle e gli occhi. La dose letale LD50 \u00e8 2.000\u00a0mg/kg (ratto per os), rispettivamente 1.260\u00a0mg/kg (topo per os).\nControindicazioni.\nLa clorexidina \u00e8 controindicato durante gli interventi che possono portare all'introduzione di sostanze nel liquido cerebrospinale (LCS) per trattamenti all'interno del sistema nervoso centrale, ed in alcuni interventi di otorinolaringoiatria (orecchio medio).\nIpersensibilit\u00e0 al farmaco, dermatiti e reazioni allergiche con l'impiego simultaneo di preparati a base di iodio, insieme questi vanno evitati nell'uso al fine di evitare lo sviluppo di dermatite. Non va utilizzata la clorexidina per il trattamento della congiuntiva e per il risciacquo delle cavit\u00e0 oculare.\nEffetti collaterali.\nOdontoiatrici.\nGli effetti collaterali pi\u00f9 comuni associati con l'uso di clorexidina gluconato negli risciacqui orali sono:\nIl digluconato di clorexidina nel risciacquo orale pu\u00f2 causare la colorazione delle superfici orali, come le superfici dei denti, le otturazioni, e il dorso della lingua.\nNon in tutti i pazienti si verifica un significativo aumento visivo della colorazione dentaria. Nei test clinici, il 56% degli utenti trattati con il digluconato di clorexidina hanno esibito un aumento misurabile della colorazione anteriore dei denti, rispetto al 35% degli utenti di controllo dopo sei mesi. Nel 15%, con l'uso di digluconato di clorexidina, gli utenti hanno mantenuto quello che \u00e8 stato giudicato una colorazione importante, rispetto al 1% degli utenti di controllo dopo sei mesi. La colorazione sar\u00e0 pi\u00f9 pronunciata nei pazienti che hanno un pi\u00f9 accentuato accumulo di placca non rimossa. Sono disponibili ormai da diversi anni delle formulazioni di clorexidina che contengono agenti antipigmentanti (ADS, Anti Discoloration System). Queste sostanze aggiunte bloccano le due reazioni responsabili della formazione delle pigmentazioni da clorexidina: la reazione di Maillard e la denaturazione proteica. Studi clinici hanno dimostrato che la loro azione \u00e8 efficace nella riduzione della pigmentazione. Oggi si sa, che la formazione di macchie \u00e8 legata solo al quantitativo di sostanze dette \"cromogene\" introdotte dal paziente. Tuttavia la letteratura (articoli di recente pubblicazione) non \u00e8 totalmente concorde nell'escludere che vi sia attivit\u00e0 inibitoria delle sostanze antipigmentanti (in particolare ADS) sul principio attivo antisettico che \u00e8 la Clorexidina. Inoltre in passato la presenza di pigmentazione rappresentava il segno tangibile dell'aderenza terapeutica del paziente. \nSi \u00e8 rivelata molto efficace l'associazione clorexidina con cetilpiridinio cloruro, quest'ultimo \u00e8 un sale di ammonio quaternario con elevata attivit\u00e0 antisettica, inoltre la sua azione sinergica permette di poter utilizzare clorexidine a minor concentrazione (0,12% o 0,06%) riducendo cos\u00ec anche l'azione pigmentante (minor concentrazione della clorexidina) (Paroex 0,12+CPC, Paroex 0,06+CPC). Studio Clinico: Guerra F, et al. , Therapeutic efficacy of chlorhexidine-based mouthwashes and its adverse events:Performance-related evaluation of mouthwashes added with Anti-Discoloration System and cetylpyridinium chloride. International journal of Dental Hygiene, Gennaio, 2019&lt;br&gt;\nRari casi di alterazione del gusto permanente a seguito dell'uso clorexidina gluconato nel risciacquo orale sono stati segnalati attraverso la sorveglianza post-marketing.\nAltri effetti collaterali sulla mucosa orale sono stati riportati durante gli studi clinici controllati con placebo condotti sull'adulto:\nCiascuno di questi si \u00e8 verificato, per\u00f2, con una frequenza inferiore al 1,0%.\nNelle segnalazioni post-marketing, i sintomi pi\u00f9 frequentemente riportati sulla mucosa orale associata agli risciacqui con clorexidina gluconato orale sono:\nSono stati segnalati anche casi di gonfiore (edema) della ghiandola parotide e infiammazione delle ghiandole salivari (scialoadenite).\nNegli studi clinici, il 56% degli utenti con risciacquo orale a base di clorexidina ha avuto un aumento misurabile della colorazione dei denti e il 15% ha avuto una pesante colorazione.\nLe macchie, generalmente gialle, marroni o nere, possono essere rimosse dalle tradizionali tecniche di profilassi.\nLa colorazione \u00e8 pi\u00f9 pronunciata in presenza di pesanti accumuli di placca non rimossi.\nLa colorazione causata dalla clorexidina pu\u00f2 essere dovuta all'interazione con composti alimentari come caff\u00e8 e t\u00e8. Per la rimozione basta effettuare un'igiene professionale.\nGastrointestinali.\nTra gli effetti collaterali gastrointestinali associati con la clorexidina vi \u00e8 stato un singolo caso di gastrite acuta.\nGli effetti collaterali di tipo gastrointestinale associati con clisteri a base di clorexidina hanno incluso un singolo caso di colite acuta.\nAltri effetti collaterali gastrointestinali associati con clorexidina hanno incluso mal di denti transitorio (50,7% vs 41,4% del placebo), dolore odontoiatrico, gengivale o orale, dolore pulsante e la sensibilit\u00e0 dentale.\nIpersensibilit\u00e0.\nReazioni di ipersensibilit\u00e0 alla clorexidina hanno incluso dermatite allergica da contatto, prurito, formazione di vescicole, orticaria, dispnea e shock anafilattico.\nReazioni di ipersensibilit\u00e0 sono state riportate dopo l'uso di prodotti contenenti clorexidina come conservante o dispositivi rivestiti con clorexidina, tra cui balanite allergica da contatto e shock anafilattico.\nIl patch test con la clorexidina ha evidenziato reazioni positive in pi\u00f9 del 2% dei pazienti testati. Nei pazienti con eczema, la percentuale pu\u00f2 salire al 5%.\nOculari.\nL'esposizione dell'occhio alla clorexidina come detergente, in genere durante la preparazione per la chirurgia del viso, ha provocato dolore oculare, edema dell'epitelio, cheratite, infiammazione della congiuntiva, perdita di cellule epiteliali della cornea, ulcere corneali croniche, e opacizzazione corneale. Il trapianto di cornea per correggere il danno permanente si \u00e8 reso necessario in alcuni pazienti.\nCongiuntivite allergica \u00e8 raramente associata con l'uso di soluzioni per lenti a contatto che contengono basse concentrazioni di clorexidina come conservante.\nGli effetti indesiderati oculari associati con clorexidina contenenti soluzioni per lenti a contatto sono raramente inclusi congiuntivite allergica.\nORL.\nSul sistema nervoso gli effetti collaterali hanno incluso casi di sordit\u00e0 neurosensoriale dopo l'instillazione diretta di clorexidina nell'orecchio medio.\nDosi terapeutiche.\nLa sua concentrazione reperibile sul mercato \u00e8 variabile, ma nei collutori \u00e8 disponibile nelle concentrazioni dello 0,05%, 0,12% e 0,20%, ovvero di 0,0005 mg/ml, 0,012 mg/ml e di 0,020 mg/ml.\nTopico ginecologico.\nLa clorexidina pu\u00f2 essere usata utilmente nel trattamento delle infezioni vaginali come nelle vaginosi batteriche, nella trichomoniasi vaginale, e nelle infezioni vaginali miste ad etiologia non specifiche.\nPu\u00f2 anche essere usata nella prevenzione di emergenza nelle infezioni a trasmissione sessuale come la sifilide, la gonorrea, la trichomoniasi vaginale, la clamidia, e l'ureaplasmosi. Per la profilassi antibatterica, in preparazione del parto o per la prevenzione, dopo il parto, nei soggetti a rischio di complicazioni infettive-infiammatorie.\nGli ovuli vaginali a base di clorexidina possono essere utilizzati in tutta la gravidanza e l'allattamento.\nTopico cutaneo.\nLa clorexidina pu\u00f2 essere usata utilmente nel trattamento topico di ferite, abrasioni, graffi, bruciature. Nel trattamento e la prevenzione delle infezioni della pelle come terapia adiuvante nell'acne; o come cura della pelle dopo le procedure estetiche tipo: piercing, tatuaggi, depilazione.\nNel trattamento e nel lavaggio di ferite, abrasioni, graffi, bruciature, graffi punture di zanzare.\nIn odontoiatria nelle prevenzione e terapia della: gengivite, stomatite e parodontopatia. Nel trattamento delle malattie ORL come la faringite, la aringite, la tonsillite e l'otite media.\nMentre nella protezione da germi in luoghi pubblici o all'aperto per la prevenzione delle infezioni sessualmente trasmesse si usa una soluzione allo 0,1% clorexidina bigluconato.\nUso ambientale.\nInoltre si pu\u00f2 usare per la disinfezione generale dei locali, degli impianti sanitari, ecc., per la protezione dai germi nei luoghi pubblici o all'aperto con una soluzione o un gel per uso esterno allo 0,05%.\nSovradosaggio.\nL'ingestione di 1 o 2 once (28-57 g) di gluconato di clorexidina come risciacquo orale in un bambino piccolo (~ 10\u00a0kg di peso corporeo) potrebbe portare a disturbi gastrici come la nausea, o segni di intossicazione da alcool. Va posta attenzione se pi\u00f9 di 4 once (113 g) di clorexidina gluconato di risciacquo orale \u00e8 ingerito da un bambino piccolo o se si manifestano segni di intossicazione da alcool.\nLa clorexidina gluconato nella terapia orale di risciacquo deve iniziare solamente a seguito di una profilassi dentale. Pazienti in trattamento con clorexidina gluconato di risciacquo orale dovrebbero essere rivalutati a intervalli non superiori a sei mesi.\nL'uso consigliato nel risciacquo orale \u00e8 di due volte al giorno per 30 secondi, mattina e sera dopo lo spazzolamento dei denti.\nIl dosaggio usuale \u00e8 di 15 ml (1 cucchiaio da tavola) non diluito come clorexidina gluconato orale. I pazienti devono essere istruiti a non risciacquare dopo l'applicazione con acqua, o di altri collutori, ne devono spazzolare i denti, mangiare immediatamente dopo l'uso di clorexidina gluconato nel risciacquo orale. La clorexidina gluconato non va ingerita e deve quindi essere sempre sputata dopo il risciacquo.\nGravidanza e allattamento.\nSono stati condotti studi su ratti e conigli a dosi di clorexidina gluconato fino a 300\u00a0mg/kg/die e 40\u00a0mg/kg/die, senza provocare danni al feto. Tuttavia, non ci sono studi su donne gravide. Poich\u00e9 gli studi sulla riproduzione animale non sono sempre predittivi di sicurezza sull'uomo, questo farmaco deve essere usato durante la gravidanza solo se strettamente necessario.\nPoich\u00e9 non \u00e8 noto se il farmaco venga escreto nel latte umano, e poich\u00e9 molti farmaci vengono escreti nel latte umano, deve essere usata cautela quando clorexidina gluconato \u00e8 usata per usi odontostomatologici in donne che allattano.\nIn pediatria l'efficacia clinica e la sicurezza del risciacquo con clorexidina gluconato per via orale non \u00e8 stata dimostrata in bambini di et\u00e0 inferiore ai 18 anni.\nFino a dosi di 38\u00a0mg/kg/die non si sono osservati effetti mutageni, e fino dosi di 100\u00a0mg/kg/die non si sono avuti effetti sulla fertilit\u00e0.\nAvvertenze.\nEvitare il contatto diretto con gli occhi ed il canale auricolare medio se \u00e8 ad una concentrazione del 4%\nInterazioni.\nLa luce e le alte temperature (&gt; 25\u00a0\u00b0C) possono inattivare il principio attivo.\nLe soluzioni di saponi, i detersivi, i tensioattivi anionici a base di ioni cloruro e le sostanze basiche, riducono l'attivit\u00e0 della clorexidina, in particolare: saponine, laurilsolfato di sodio (LSS, SLS o NaLS), un derivato organico dell'acido acido solforico (i.e. R-S(O2)-OH o acido solfonico), dove (R-) indica un gruppo funzionale organico, nonch\u00e9 il sale solubile carbossimetilcellulosato di sodio. Quindi prima di utilizzare il farmaco con residui di sapone questi devono essere accuratamente lavati.\nGli ipocloriti usati per lavare i tessuti sporchi possono indurre la formazione di macchie scure da parte della clorexidina.\nQuando la clorexidina \u00e8 posta per brevi tempi in soluzioni acquose (30 minuti a circa 115\u00a0\u00b0C) non viene influenzata l'attivit\u00e0 farmacologica del farmaco.\nNon \u00e8 raccomandato l'uso simultaneo con lo iodio; mentre l'etanolo aumenta l'efficacia del farmaco.\nLinee guida.\nSono in totale 8 le Linee guida che parlano dell'uso della clorexidina in medicina. le pi\u00f9 recenti (dal 2000 ad oggi) sono:"}
{"id": "829117", "revid": "773636", "url": "https://it.wikipedia.org/wiki?curid=829117", "title": "Chiesa di Santa Maria Maddalena (Pisa)", "text": "La chiesa di Santa Maria Maddalena di Pisa si trova in via Giuseppe Mazzini.\nL'oratorio su cui sorge la chiesa attuale risaliva al 1156 e apparteneva alle religiose dell'Ordine di Malta. Nel 1717 Andrea Vacc\u00e0 lo riedific\u00f2 nelle eleganti forme barocche che ancora mantiene nonostante i danni della seconda guerra mondiale e che si evidenzia nella facciata con ricco portale e nell'interno ad aula unica, voltata a botte, con altari monumentali in stucchi e in marmi dello stesso Vacc\u00e0.\nSugli altari, dipinti del XVII secolo, e sull'altar maggiore \"Crocifisso\" ligneo del 1640."}
{"id": "829128", "revid": "773636", "url": "https://it.wikipedia.org/wiki?curid=829128", "title": "Chiesa di Santa Maria del Carmine (Pisa)", "text": "La chiesa di Santa Maria del Carmine di Pisa si trova in corso Italia, 85.\nStoria e descrizione.\nEdificata dai Carmelitani nel 1324-1328, fu arricchita nel Quattrocento da cappelle private e sontuosi altari, tra cui quello contenente il polittico di Masaccio (1425), la grande pala d\u2019altare che oggi \u00e8 smembrata tra Pisa (Museo di San Matteo, San Paolo all'Orto), Londra (National Gallery), Berlino (Staatliche Museen), Napoli (Museo di Capodimonte) e Malibu (Paul Getty Museum).\nAmpliata nel XVI-XVII secolo, mantenne la struttura a grande aula unica coperta a capanna in laterizio, visibile sul fianco e sul retro. La facciata \u00e8 del 1835; furono riutilizzate entro nicchie le statue di \"Sant'Elia\" e di \"San Giovanni Battista\" (1697), opera di artisti di Carrara. Inoltre, l'architetto Alessandro Gherardesca, intorno agli anni trenta dell'Ottocento, appront\u00f2 due progetti distinti per la ricostruzione della facciata (uno in stile neogotico e l'altro classicheggiante), ma senza fortuna.\nIl sontuoso interno conserva un organo di Andrea Ravani del 1613 e monumentali altari barocchi con dipinti di Baccio e Aurelio Lomi, Santi di Tito, Alessandro Allori, Francesco Curradi, Andrea Boscoli. In sagrestia, resti di affresco trecentesco."}
{"id": "829133", "revid": "226458", "url": "https://it.wikipedia.org/wiki?curid=829133", "title": "RTCP", "text": "RTCP o Real-time Transport Control Protocol \u00e8 un protocollo che raccoglie statistiche sulla qualit\u00e0 del servizio del protocollo RTP e trasporta le informazioni riguardo ai partecipanti ad una sessione. RTCP \u00e8 sufficiente per sessioni \"loosely controlled\", in cui cio\u00e8 non c'\u00e8 un reale controllo dei partecipanti e \"set-up\" della sessione, e non \u00e8 necessario che tutti i requisiti di controllo siano soddisfatti. Per questo RTP pu\u00f2 essere coadiuvato da un protocollo apposito per la gestione delle sessioni (come SIP o H.323)\n\u00c8 definito nell'RFC 3550.\nRTP Control Protocol Extended Reports (RTCP XR) \u00e8 un'estensione di RTCP che contiene dati e misure di specifico interesse per la valutazione della qualit\u00e0 di una chiamata VoIP. \u00c8 definito nell'RFC 3611."}
{"id": "829134", "revid": "36426", "url": "https://it.wikipedia.org/wiki?curid=829134", "title": "Chiesa di Santa Marta (Pisa)", "text": "La chiesa di Santa Marta \u00e8 un luogo di culto cattolico di Pisa che si trova nel quartiere di San Francesco, lungo la via omonima, raggiungibile attraverso via Garibaldi o dal ponte della Fortezza procedendo in direzione piazza delle Gondole.\nIl complesso religioso \u00e8 un esempio di decorazione e arredo settecentesco.\nStoria.\nIntorno al Trecento, nel quartiere Suarta (oggi conosciuto come San Francesco), per ordine del frate domenicano Domenico Cavalca, dell'ordine dei Predicatori, vengono fondate la chiesa di Santa Viviana in Suarta e il monastero di Santa Marta, anticamente detto della Misericordia. Il monastero andava ad accogliere le suore della Penitenza che risiedevano in precedenza in un edificio, vicino al ponte della Spina (in seguito della Fortezza). \nIl trasferimento delle Suore della Penitenza viene raccontato nella \"Descrizione delle Chiese, Monasteri, et Oratori della Citt\u00e0 di Pisa\" di Paolo Tronci: \nNel 1550 Cosimo de' Medici acquista l'orto delle Suore di Santa Marta, dove nascer\u00e0 il \"Giardino dei Semplici\", che rester\u00e0 attivo fino al 1595. \nIntorno al 1760-67 la chiesa di Santa Viviana in Suarta, ormai in avanzato stato di abbandono, viene completamente ridisegnata dall'architetto Mattia Tarocchi. \nNel 1785 il monastero viene soppresso e dieci anni dopo (1795) l'Arcivescovo Angiolo Franceschi concede alla Chiesa di Santa Marta il titolo di Prioria.\nNell'Ottocento, la Chiesa di Santa Marta viene unita alla Parrocchia di San Silvestro.\nNel 1909 si verificano varie ondate di anticlericalismo, suscitate dall'esecuzione di Francisco Ferrer. Nella mattinata del 14 ottobre 1909, a Pisa, molti luoghi di culto diventano luogo di atti vandalici. Le porte delle chiese di Santa Marta e Sant'Antonio vengono incendiate. Per fortuna le fiamme danneggiano solo il portone centrale esterno, lasciando indenne l'interno dell'edificio.\nIl 14 gennaio 2012 viene riaperta la Cappella della Madonna delle Grazie dove sono stati eseguiti dei lavori di restauro che hanno riportato alla luce gli affreschi originali.\nDescrizione.\nLa chiesa presenta una facciata intonacata color ocra. A sostegno del pesante timpano triangolare si trovano due robuste paraste, arricchite da capitelli. In asse con l'ingresso \u00e8 presente un finestrone rettangolare. Il portone principale \u00e8 decorato con modanature marmoree di Giuseppe Vacc\u00e0. \nLa chiesa possiede un'aula unica con volta a botte, aperta lateralmente da finestre. Nella parte iniziale della navata sono posizionate due acquasantiere marmoree degli inizi dell'Ottocento, firmate dal marmista Raffaele Luciani. Le pareti sono scandite da lesene, arricchite con finti motivi marmorizzati dal pittore Cassio Natili. Stucchi di festoni vegetali e teste di cherubini, di Angelo Somazzi, completano la decorazione delle pareti. Sopra i confessionali in legno intagliato sono collocate quattro cartelle in stucco di Angelo Somazzi, con Storie del nuovo Testamento. \nI tre altari della chiesa sono realizzati da Giuseppe Vacc\u00e0. Il suo stile \u00e8 riassunto principalmente dall'altare posto a sinistra che \u00e8 composto da colonne marmoree sormontate da un frontone semicircolare e una tela con \"S. Marta che chiede la resurrezione di Lazzaro\" di Giovanni Battista Tempesti (1770). Il pittore decide di rappresentare il momento che precede il miracolo di Cristo, fornendo all'opera un carattere unico. Tempesti focalizza l'attenzione sui sentimenti che uniscono i personaggi, \nNel 1764, su disegno del Vacc\u00e0, Domenico Casoni realizza il pavimento del presibiterio in marmi policromi. L'altare maggiore in marmi bianchi e mischi presenta una decorazione a volute e testi di angeli realizzate da Giuseppe Vacc\u00e0. L'altare viene commissionato dalla priora E. Pinacci nel 1763; al di sopra del quale \u00e8 collocato un \"Crocifisso con storie della Passione\", di scuola pisana del 1280. Di fronte all'abside \u00e8 presente un organo a canne di Antonio Tronci. Il coro ligneo \u00e8 sorretto da un'orchestra marmorea decorata da volute di Giuseppe Vacc\u00e0. Le rifiniture in dorature del 1767 sono di Cassio Natili. Il secondo altare minore, identico a quello del Vacc\u00e0, contiene una tela con l'Adorazione dei Pastori, realizzata nel 1779 da Lorenzo Pecheux, attivo anche per l'Opera della Primaziale.\nCrocifisso con \"Storie della Passione\".\nIl \"Crocifisso con storie della Passione\", di scuola pisana del 1280, \u00e8 un dipinto a tempera su tavola sagomata. L'opera raffigura come principale soggetto il \"Christus Triumphans\" (Cristo trionfante). Nei terminali si trova a sinistra Maria e a destra Giovanni, dolenti. Ai lati di Cristo sono presenti le storie della Passione: \"Cattura, Processo, Flagellazione, Derisione\", \"Diniego di Pietro\" (questa scena \u00e8 nel soppedaneo), \"Deposizione dalla Croce\" e \"Marie al Sepolcro.\"\nOpere trasferite.\nOggi alcune opere, originariamente ospitate dalla chiesa, si trovano presso il Museo Nazionale di San Matteo:\nPresso il Museo Amedeo Lia di La Spezia sono conservate due tavole trecentesche raffiguranti \"S. Margherita e S. Michele Arcangelo\".\nNon si conosce l'attuale collocazione del baldacchino ricamato dalle monache di Santa Marta, usato nell'Ottocento per le processioni del Corpus Domini. \nAlbo dei priori.\nPresso l'Archivio arcivescovile di Pisa \u00e8 conservato un elenco dei priori succedutisi alla guida della prior\u00eca. Cesare Saviozzi \u00e8 il primo priore che inaugura la tradizione di riportare i vari reggenti della parrocchia di Santa Marta. Per alcuni di essi \u00e8 stata trascritta la data di morte o trasferimento in altra sede ecclesiastica."}
{"id": "829136", "revid": "36426", "url": "https://it.wikipedia.org/wiki?curid=829136", "title": "Santo Stefano extra moenia", "text": ""}
{"id": "829138", "revid": "287204", "url": "https://it.wikipedia.org/wiki?curid=829138", "title": "Stelle principali della costellazione della Lepre", "text": "Segue un prospetto delle stelle principali della costellazione della Lepre, elencate per magnitudine decrescente."}
{"id": "829144", "revid": "92723", "url": "https://it.wikipedia.org/wiki?curid=829144", "title": "Polesine (Pegognaga)", "text": "Polesine (\"Pulesan\" in dialetto basso mantovano) \u00e8 una frazione del comune di Pegognaga, in provincia di Mantova.\nOrigini del nome.\nIl toponimo deriva dal latino medievale \"policinum\" (o pollicinum), divenuto Policino e poi \"Polesino\": il termine indica comunemente quelle terre a isolotti, emerse in mezzo alla palude e ricche di vegetazione; la zona era infatti ricoperta quasi interamente da paludi formate dal fiume Po.\nStoria.\nTestimonianze su Polesine arrivano dagli archivi della Diocesi di Mantova. Le prime testimonianze dall'archivio segnalano Polesine come oratorio annesso alla corte a\ngonzaghesca e che divenne parrocchia autonoma nel 1528.\nNel 1610, data della prima notizia relativa alla divisione della diocesi mantovana in vicariati, la parrocchia \u00e8 inclusa nel vicariato di Suzzara (Constitutiones 1610). Fin dal secolo XVI risulta officiata da un rettore, coadiuvato da un cappellano; in seguito vi \u00e8 solo un sacerdote, con il titolo di parroco. Dai dati provenienti dalla diocesi la parrocchia conta nel XVI secolo 360 abitanti, nel secolo XVIII 1.120 abitanti, all'inizio del Novecento 1.846 abitanti, nel 1985 779.\nMonumenti e luoghi d'interesse.\nArchitetture religiose.\nLa chiesa parrocchiale \u00e8 in stile tardobarocco ed \u00e8 dedicata a San Giacomo il Maggiore (San Giacomo Apostolo Maggiore), che \u00e8 anche il santo patrono e che viene festeggiato con una sagra nel mese di luglio. La chiesa fu ricostruita sulla precedente, che \"minacciava di rovinare\", a partire dal 1775. Pur non avendo un valore architettonico particolare conserva una grande pala che raffigura il martirio di San Giacomo, opera del 1605 attribuita al grande pittore Ludovico Cardi, detto Cigoli, e un quasi originale e molto prezioso organo a canne del '700. Lo stesso \u00e8 stato costruito dai famosi organari Giuseppe ed Angelo Bonatti di Desenzano nel 1749 per la chiesa di Suzzara, ove \u00e8 rimasto alcuni decenni per poi venire installato presso la chiesa di Polesine. Fu pagato 1400 scudi. L'organo ha una tastiera da 56 tasti (dal Do al Sol) e una pedaliera lineare di 19 pedali. \u00c8 dotato di un ancora ottimo sistema di trasmissione meccanico originale dell'epoca, i mantici sono alimentati da elettroventilatore ma \u00e8 ancora presente il ventilatore a manovella. Sicuramente originali i registri Principale 8', ottava 4' , il ripieno (XV, XIX, XXII, XXVI e XXIX) ed il flauto 8'. Allo stato attuale lo strumento necessiterebbe di un accurato restauro e valorizzazione.\nArchitetture civili.\nDa segnalare un maestoso palazzo gonzaghesco costruito da Luca Fancelli alla fine del '400 ormai del tutto scomparso e di cui \u00e8 rimasto solamente il toponimo \"Palazzone\", il quale ha assunto varie destinazioni, fabbrica tessile, a lazzaretto fino a divenire un caseificio prima della completa demolizione. Fu parte della corte gonzaghesca che nel 1500 ammontava a 1142 biolche mantovane.\nNelle vicinanze esistono numerose corti storiche testimonianza della tradizione contadina della zona, tra le quali segnaliamo:\nEconomia.\nL'economia prevalente \u00e8 quella agricola, essendo zona di produzione del parmigiano reggiano.\nEsistono insediamenti artigianali e industriali."}
{"id": "829149", "revid": "1305772", "url": "https://it.wikipedia.org/wiki?curid=829149", "title": "Russula xerampelina", "text": "Russula xerampelina (Schaeff.) Fr., \"Epicrisis Systematis Mycologici\" (Upsaliae): 356 (1838).\nLa Russula xerampelina \u00e8 un fungo basidiomicete emblematico di un folto gruppo di russule caratterizzate da sapore mite, odore di pesce e tendenza a colorarsi di giallo-brunastro allo sfregamento o con l'et\u00e0, soprattutto sul gambo e sulle lamelle.\nDescrizione della specie.\nCappello.\n5-12 (30) cm di diametro, prima convesso, poi spianato, \nLamelle.\nFitte, adnate, biancastre o color crema, imbruniscono con l'et\u00e0, lievemente lardacee al tatto.\nGambo.\n3-8 (12) x 1\u20134\u00a0cm, cilindrico, sottile, liscio, prima sodo poi midolloso, leggermente ingrossato alla base, biancastro con sfumature rosate.\nCarne.\nSoda, spessa, bianca, tende ad imbrunire all'aria.\nSpore.\n8-11 x 6-8,5\u00a0\u00b5m, giallo-ocra in massa, allissoidali o arrotondate, verrucose, con creste di 1\u00a0\u00b5m.\nHabitat.\nFungo simbionte micorrizico, cresce in boschi di conifere in estate-autunno.\nCommestibilit\u00e0.\nCommestibile mediocre.\nReazione macrochimica.\nCon solfato ferroso la carne vira al verdastro.\nEtimologia.\nDal greco \"xeros\" = secco e \"amperos\" = vigna, cio\u00e8 dal colore della foglia di vite secca.\nVariet\u00e0.\nSono state descritte molteplici variet\u00e0 di \"R. xerampelina\", tra le quali:"}
{"id": "829150", "revid": "30610", "url": "https://it.wikipedia.org/wiki?curid=829150", "title": "Eugenio Brunetta d'Usseaux", "text": "Fu un personaggio dai molteplici interessi, ma sicuramente va ricordato per essere stato il primo (ed unico) italiano a ricoprire la carica di segretario generale del Comitato Olimpico Internazionale.\nBiografia.\nNacque a Vercelli perch\u00e9 suo padre - il conte Carlo Augusto Brunetta d'Usseaux, alto ufficiale dell'Armata sarda - all'epoca aveva il suo comando in quella citt\u00e0; tuttavia nel 1859 trasfer\u00ec - assieme alla madre, la contessa Carolina Mattone di Benevello - nel castello avito di Mazz\u00e8, poich\u00e9 era scoppiata la II guerra d'indipendenza e la citt\u00e0 natale, trovandosi sul confine col regno Lombardo-Veneto (e, quindi, sulla linea del fronte) era diventata troppo pericolosa.\nDopo aver frequentato il Collegio dei nobili a Torino, spos\u00f2 la contessa Caterina di Zeyffart, appartenente ad un'antica e ricca famiglia russa, proprietaria d'enormi tenute in Ucraina e, secondo alcune fonti, imparentata con la casa degli zar. Dopo la morte della moglie, avvenuta nel 1897, il conte si trasfer\u00ec definitivamente a Parigi, dove aveva gi\u00e0 da tempo acquistato una casa e dove trascorreva da alcuni anni la maggior parte dell'anno, tornando in Italia solo d'estate.\nFu nella capitale francese che nel 1889 conobbe il barone Pierre de Coubertin, col quale strinse amicizia e di cui divenne un collaboratore, condividendone gli ideali sportivi e l'obiettivo di riportare in vita i giochi olimpici. Il suo impegno accanto al padre delle Olimpiadi moderne si intensific\u00f2 sempre di pi\u00f9 e nel 1897, il conte Brunetta fu cos\u00ec cooptato all'interno del Comitato olimpico, di cui divenne segretario generale a partire dal 1908.\nCome tale si adoper\u00f2, tra l'altro, per fare ospitare a Roma la IV edizione dei giochi, poi disputatasi a Londra a causa del mancato appoggio del governo italiano, dovuto alla crisi economica che in quel momento stava attraversando il paese, che determin\u00f2 l'impossibilit\u00e0 di finanziare l'evento. Delle Olimpiadi di Londra fu comunque il principale regista e, fra le altre cose, fu l'accompagnatore di Dorando Pietri, che condusse in macchina durante la ricognizione pre-gara del tracciato di maratona.\nDa segretario del CIO prov\u00f2 inoltre a lanciare nel programma olimpico gli sport invernali e nel 1912 sugger\u00ec anche di fare disputare le discipline collegate al ghiaccio ed alla neve in una settimana ad esse dedicate, ma tale idea fu rifiutata dagli organizzatori dei giochi della V Olimpiade, che era stata assegnata a Stoccolma; non si dette per vinto e convinse gli organizzatori tedeschi delle Olimpiadi del 1916, che avrebbero dovuto svolgersi a Berlino, ma a causa della grande guerra l'appuntamento coi giochi invernali fu ancora una volta rimandato.\nMor\u00ec nel 1919, in luogo e circostante imprecisate, probabilmente a Nizza dove forse stava organizzando un viaggio in Russia per scoprire quale era stata la sorte dei parenti della moglie dopo la rivoluzione russa. Il suo corpo avrebbe dovuto essere sepolto a Pinerolo, ma non arriv\u00f2 mai nella citt\u00e0 piemontese."}
{"id": "829151", "revid": "466539", "url": "https://it.wikipedia.org/wiki?curid=829151", "title": "Mu\u1e25ammad ibn \u02bfAbd al-Wahh\u0101b", "text": "Biografia.\nNato nel 1703 o 1704 ad al-\u02bfUyayna, un villaggio del Najd centrale, Mu\u1e25ammad ibn \u02bfAbd al-Wahh\u0101b giunse ad al-Dir\u02bfiyya (allora capitale dell'emirato saudita) nel 1744, dopo varie peregrinazioni destinate in seguito a mitizzarne la figura presso i suoi seguaci. Nipote di Sulaym\u0101n b. Mu\u1e25ammad, Muft\u012b del Najd, e figlio di \u02bfAbd al-Wahh\u0101b, giudice di scuola hanbalita (corrente rigorista dell'interpretazione coranica che esercitava ad al-\u02bfUyayna) Mu\u1e25ammad ibn \u02bfAbd al-Wahh\u0101b studi\u00f2 alla Mecca e Medina (dove ader\u00ec al Hanbalismo), e poi a Basra (Bassora), per essere poi miracolosamente salvato da un mulattiere mentre era in procinto di soccombere nel deserto. Fu poi a Baghdad, in Kurdistan e in Persia - a Hamad\u0101n e Esfahan - prima di soggiornare a \u1e24uraymil\u0101.\nSpostatosi qualche anno dopo ad al-Dir\u02bfiyya, convert\u00ec alla sua visione dell'Islam due fratelli del locale signore, il futuro re \u02bfAbd al-\u02bfAz\u012bz b. Sa\u02bf\u016bd (m. 1801) e infine lo stesso Emiro.\nI due sottoscrissero nel 1744 un patto ideale per affermare la causa neo-hanbalita nei territori governati dall'Emiro.\nMu\u1e25ammad ibn \u02bfAbd al-Wahh\u0101b mor\u00ec nel 1792 ad al-Dir\u02bfiyya, dove insegnava giurisprudenza nella locale moschea.\nDedic\u00f2 tutta la sua esistenza alla purificazione della religione islamica affinch\u00e9 ci fosse un ritorno al messaggio iniziale dell'Islam, cos\u00ec come istituito dagli \"al-salaf al-\u1e63\u0101li\u1e25\u012bn\" (i puri antenati), ovvero i primissimi discepoli della religione islamica. Per questo motivo egli rigett\u00f2 gli elementi a suo parere non-islamici, giudicati come perniciosamente innovativi ( \"bid\u02bfa\" ) e politeistici ( \"shirk\" ), ossia \"associatori (di divinit\u00e0 all'unico Dio)\".\nNella sua opera di riforma religiosa (fra cui spicca il \"Kit\u0101b al-taw\u1e25\u012bd\" ,Il libro dell'Unicit\u00e0 divina), Mu\u1e25ammad ibn \u02bfAbd al-Wahh\u0101b denunci\u00f2 diverse pratiche religiose delle varie confraternite mistiche sufi come eretiche e non ortodosse, cos\u00ec come la loro eccessiva venerazione ed idolatria delle figure dei santi-fondatori. Dal momento che tutti i musulmani devono pregare un unico Dio, essi non dovevano cercare l'intercessione di esseri umani, mortali e limitati, poich\u00e9 la loro \"santit\u00e0\" (il termine in arabo non esiste e si parla di \"amicizia con Dio\") era effettiva solo durante la loro vita.\nConsider\u00f2 inoltre eretico anche il kharigismo e lo sciismo, e innovazioni non ammissibili altre pratiche religiose non originarie e introdotte successivamente tra i musulmani, come quella di festeggiare la nascita del profeta Maometto.\nViene considerato da vari musulmani e studiosi come un importante riformatore ma viene criticato da molti altri. Notevolmente influenzato da Ibn Taymiyya e da Ibn Qayyim al-Jawziyya (entrambi considerati massimi referenti, dopo A\u1e25mad b. \u1e24anbal, dei numerosi movimenti neo-hanbaliti che coltivano una visione fondamentalistica dell'Islam), Mu\u1e25ammad ibn \u02bfAbd al-Wahh\u0101b \u00e8 fortemente inviso ai sufi che lo considerano colpevole di travisamento dei valori profondi pi\u00f9 autentici dell'Islam."}
{"id": "829152", "revid": "36426", "url": "https://it.wikipedia.org/wiki?curid=829152", "title": "Chiesa di Santo Stefano extra Moenia", "text": ""}
{"id": "829153", "revid": "36426", "url": "https://it.wikipedia.org/wiki?curid=829153", "title": "Chiesa di Santo Stefano Extra Moenia", "text": ""}
{"id": "829156", "revid": "80290917", "url": "https://it.wikipedia.org/wiki?curid=829156", "title": "Inittab", "text": "Il file inittab, nei sistemi GNU/Linux, \u00e8 un file di configurazione che permette di configurare il comportamento del processo init.\nSi trova all'interno della cartella /etc (secondo lo standard FHS) ed \u00e8 di propriet\u00e0 dell'utente amministratore (root).\nDescrizione.\nIl file permette di scegliere cosa far partire in base al runlevel in cui il sistema si \u00e8 portato (per saperlo digitare il comando codice_1) e la sua struttura \u00e8 composta da campi separati dal delimitatore \":\".\nUn esempio del file pu\u00f2 essere:\nVediamo che ogni riga \u00e8 composta dai seguenti campi:\nNel caso sopra riportato viene indicato:\nPer ulteriori dettagli \u00e8 possibile consultare la pagina di manuale codice_7.\nAttenzione: nella distribuzione Ubuntu, a partire dalla versione 6.10 (Edgy Eft) il file inittab non \u00e8 pi\u00f9 presente, sostituito dal sistema upstart."}
{"id": "829157", "revid": "1543377", "url": "https://it.wikipedia.org/wiki?curid=829157", "title": "Dogana di Dublino", "text": "La Dogana di Dublino (in inglese, spesso non tradotto, The Custom House; in gaelico irlandese \"Teach an Chustaim\") \u00e8 un edificio neoclassico del XVIII secolo della capitale irlandese, che ospita attualmente il Ministero irlandese per l'Ambiente, il Patrimonio ed il Governo Locale. \u00c8 situata sulla sponda settentrionale del Liffey, sul Custom House Quay tra Butt Bridge ed il Talbot Memorial Bridge.\nStoria.\nL'edificio fu progettato, come molti altri del periodo a Dublino, dall'architetto James Gandon, con la funzione di servire come dogana per il Porto di Dublino. Quando fu completato nel 1791, il costo totale della costruzione risulta essere 200.000 sterline, una somma molto alta per il tempo.\nQuando il porto fu spostato parecchio pi\u00f9 ad est, alla foce del fiume, l'originario utilizzo dell'edificio divenne obsoleto, e la Custom House divenne il quartier generale del governo locale in Irlanda. Fu durante la Guerra d'indipendenza irlandese del 1921 che l'Irish Republican Army diede fuoco alla costruzione, nel tentativo di dare un duro colpo al dominio inglese in Irlanda. Gli originali interni previsti da Gandon furono completamente distrutti dalle fiamme e la cupola centrale collass\u00f2. Un'enorme quantit\u00e0 di dati storici unici furono distrutti dal fuoco, tra i quali registri su nascite e matrimoni delle parrocchie risalenti sino al Medioevo. Nonostante raggiunse l'obiettivo di colpire il governo britannico, l'attentato alla Custom House fu un totale disastro per l'IRA, dato che numerosi attentatori furono catturati mentre abbandonavano il luogo.Dopo il trattato Anglo-irlandese, fu restaurata dal governo dello Stato Libero d'Irlanda. I risultati di questa ricostruzione sono tutt'oggi visibili sulle parti esterne dell'edificio; la cupola fu ricostruita usando calcare di Ardbraccan, notevolmente pi\u00f9 scuro della pietra di Portland usata nell'originale costruzione.\nSuccessivamente fu effettuato un restauro e una pulizia da parte dell\"Office of Public Works\" negli anni 1980.\nStruttura.\nL'edificio ha una pianta rettangolare piuttosto semplice formata da quattro facciate monumentali collegate tra loro da padiglioni agli angoli. La facciata meridionale, ovvero quella che pi\u00f9 conosciuta che d\u00e0 sul fiume, si caratterizza per un grande frontone sul porticato e la presenza sulla sua sommit\u00e0 della torre con l'orologio e la piccola cupola azzurra che ben contraddistingue l'edificio. La facciata posteriore \u00e8 pi\u00f9 scarna, essendo formata solo da un ampio colonnato nella parte centrale, ma si affaccia su un curato giardino.\nLa Dogana \u00e8 decorata di numerose e significative sculture, opera di Edward Smyth, Thomas Banks ed Agostino Carlini. Le statue umane sono personificazioni di divinit\u00e0 e territori: nel frontone un rilievo mostra \"Hibernia\", rappresentazione dell'Irlanda, abbracciare la vicina \"Britannia\" mentre Nettuno allontana la carestia e la miseria.\nLo stesso frontone \u00e8 sormontato da quattro rilievi a tutto tondo, rappresentanti Nettuno, Mercurio, l'Industria e l'Abbondanza Sopra la cupola, infine, campeggia una statua rappresentante il Commercio, anche ad evidenziare l'originaria funzione dell'edificio.\nAltre decorazioni sono i rilievi recanti vari stemmi araldici, che curiosamente non sono quelli del monarca britannico ma del re d'Irlanda: un unicorno e un leone, infatti, sorreggono un'insegna con un'arpa.\nAltre personificazioni sono le facce dei quattro continenti nella parte posteriore, auspicio dei commerci nel mondo, e le pi\u00f9 famose dell'edificio, che rappresentano l'oceano ed i pi\u00f9 importanti fiumi irlandesi, ovvero Bann, Barrow, Blackwater, Boyne, Erne, Foyle, Lagan, Lee, Liffey, Nore, Shannon, Slaney e il Suir, contornati dai prodotti a loro associati."}
{"id": "829158", "revid": "287204", "url": "https://it.wikipedia.org/wiki?curid=829158", "title": "Stelle principali della costellazione della Bilancia", "text": "Segue un prospetto delle stelle principali della costellazione della Bilancia, elencate per magnitudine decrescente."}
{"id": "829166", "revid": "118422123", "url": "https://it.wikipedia.org/wiki?curid=829166", "title": "Fantino", "text": "Un fantino (o \"jockey\" in inglese) \u00e8 chi monta un cavallo da corsa.\nNell'ippica moderna, le corse di cavalli al galoppo sono disputate da cavalli montati da un fantino. Nelle corse al trotto invece il cavallo traina un carrozzino chiamato \"sulky\", sul quale prende posto il guidatore (in questo caso non si parla di fantino, ma di \"driver\"). Si disputano per\u00f2 talvolta anche gare di trotto montato.\nIn corsa il fantino non sta mai seduto sulla sella, ma sta in piedi (piegato in avanti) poggiandosi unicamente con i piedi sulle staffe: in questo modo con le gambe pu\u00f2 ammortizzare i sobbalzi dovuti al galoppo del cavallo ed evita di gravare eccessivamente sulla schiena dell'animale. Questo a meno che si tratti di una corsa in cui il cavallo si monta \"a pelo\", cio\u00e8 senza sella (e quindi anche senza staffe): in questo caso deve necessariamente stare seduto.\nPi\u00f9 leggero \u00e8 il fantino, minore \u00e8 lo sforzo supplementare che il cavallo deve sostenere durante la corsa. I fantini professionisti sono perci\u00f2 quasi sempre piccoli di statura e seguono una rigida dieta per mantenere basso il loro peso. Il regolamento impone comunque un peso minimo al di sotto del quale il fantino viene zavorrato. \nUno dei pi\u00f9 famosi e quotati fantini \u00e8 l'italiano Lanfranco Dettori, che ha svolto gran parte della sua carriera in Inghilterra, paese nel quale l'ippica ha una grandissima tradizione. Nel 1996 ad Ascot Dettori ha stabilito un record mondiale vincendo ben sette gare in una sola giornata (tutte quelle da lui disputate quel giorno).\nIn Italia sono molto conosciuti anche i fantini che gareggiano nei palii tradizionali (in cui si monta \"a pelo\"). Tra questi il pi\u00f9 celebre \u00e8 certamente Andrea Degortes, noto con il soprannome di Aceto, vincitore di ben 14 edizioni del Palio di Siena."}
{"id": "829167", "revid": "125691343", "url": "https://it.wikipedia.org/wiki?curid=829167", "title": "Chiesa di Santo Stefano dei Cavalieri", "text": "La chiesa di Santo Stefano dei Cavalieri \u00e8 un luogo di culto cattolico che si trova nel centro storico di Pisa, in piazza dei Cavalieri, dedicata a Santo Stefano papa e martire.\nStoria.\nLa prima pietra della chiesa fu posta il 17 aprile 1565 da Cosimo I de' Medici, il committente del rinnovato spazio pubblico di piazza dei Cavalieri per l'Ordine dei cavalieri di Santo Stefano, fondato dal granduca per combattere la pirateria islamica nel Mediterraneo.\nProgettata da Giorgio Vasari, per costruirla in piena libert\u00e0 venne demolita l'antica chiesa di San Sebastiano alle Fabbriche Maggiori, citata dal 1074, che prendeva il nome dalle officine dei fabbri presenti nella zona, almeno dal VII al XIII secolo. Ai lavori sovrintese David Fortini e furono ultimati nell'agosto del 1567; il 21 dicembre 1569 la chiesa venne consacrata.\nIl campanile venne aggiunto tra il 1570 e il 1572: caratterizzato da un'elegante cella campanaria con trifore, fu eretto da Giovanni Fancelli su disegno del Vasari.\nNel secolo successivo fu decorata con la maggior parte delle tele che ancora vi sono esposte, dipinte dai maggiori maestri del Seicento fiorentino. L'altare e la navata furono progettati da Pier Francesco Silvani.\nTra il 1683 e il 1691 furono edificati i due corpi laterali, usati come spogliatoi e magazzini dei cavalieri. Nel Settecento alcuni progetti (di Gherardo Mechini, Paolo Guidotti...) suggerirono di trasformare la pianta della chiesa a croce latina, ma non vennero messi in opera.\nNell'Ottocento di nuovo fu indetto un concorso per rinnovare drasticamente il volto della chiesa: dei numerosi progetti pervenuti (di Ranieri Gherardi, Torp\u00e8 Donati, Alessandro Gherardesca, Florido Galli, Niccol\u00f2 Matas e Pasquale Poccianti) venne scelto quello del Poccianti, che prevedeva la realizzazione di due navate laterali articolate per mezzo di grandi colonnati, ma nessuno venne attuato. Nel 1859 l'ingegner Gaetano Niccoli, dopo la soppressione dell'Ordine, realizz\u00f2 due vani simili a navate a partire dai corpi laterali, con la sistemazione che tutt'oggi si pu\u00f2 vedere.\nCon la soppressione dell'Ordine, la chiesa pass\u00f2 prima al Fondo Culti e successivamente al Demanio.\nAttualmente il demanio concede la chiesa in uso, solo per il culto, alla diocesi e il vescovo nomina un rettore. \nDal 2016 rettore della chiesa \u00e8 don Francesco Barsotti.\nDa gennaio 2014 \"\u00e8 ufficialmente partito il cantiere per il rifacimento di parte della copertura della chiesa, danneggiata da infiltrazioni d'acqua che gi\u00e0 avevano colpito la pala lignea raffigurante la Lapidazione di Santo Stefano, dipinta dallo stesso Vasari (restaurata grazie al finanziamento di 70.000 euro provenienti da Esselunga). La ditta Mida di Pistoia ha vinto l'appalto da 350mila euro, grazie al finanziamento della Fondazione Pisa\".\nIn un piccolo cortile, sul retro dell'abside, ove erano stati posti i ponteggi, sono stati scoperti, in uno stato di assoluto abbandono ed esposti alle intemperie, una serie di \"reperti, mescolati a calcinacci e materiali di scarto: rifiuti speciali e una copertura di eternit di circa 25 m\u00b2. Assieme ai rifiuti speciali sono stati trovati anche reperti storici, tra cui basamenti, iscrizioni e frammenti di colonne\".\nArchitettura.\nEsterno.\nLa facciata, in marmo bianco di Carrara, fu disegnata da Don Giovanni de' Medici, figliastro di Cosimo I, il cui progetto fu preferito a quello originario del Vasari. Venne coadiuvato da Alessandro Pieroni. \u00c8 caratterizzata da due ordini con colonne, lesene, cornici laterali, un arco ribassato al centro e un timpani con lo stemma dei Medici e dell'Ordine di Santo Stefano. Un'iscrizione ricorda l'edificazione della chiesa e un'altra la realizzazione della facciata ai tempi di Ferdinando I de' Medici.\nLe ali laterali vennero intonacate e decorate sobriamente nel 1934.\nInterno.\nLa chiesa aveva una pianta rettangolare a navata unica, e 4 altari lignei collocati ove, oggi, ci sono le aperture per accedere alle navate laterali.\nL'interno \u00e8 vasto e luminoso e presenta una sontuosa decorazione tesa a celebrare le imprese dell'Ordine dei cavalieri di Santo Stefano.\nTra i numerosi trofei di guerra che adornano la chiesa spicca la preziosa serie di bandiere, conquistate durante i ripetuti scontri navali con i navigli islamici, tra la met\u00e0 del XVI e gli inizi del XVIII secolo.\nAntichi fanali di navi sono collocati tra le ampie finestre \nIn controfacciata e sul lato destro dall'ingresso sono disposti frammenti policromi in legno scolpito, dicesi, parte diun'imbarcazione da parata dell'ordine, in cui sono scolpite espressive figure di schiavi turchi mischiati ad animali ed armi, della fine del XVII secolo. Le acquasantiere sono di Giovanni Fancelli, scolpite su disegno del Vasari (1568).\nSempre in controfacciata e lungo le pareti sono cinque dipinti a monocromo, con \"Storie di Santo Stefano papa e martire\", unica preziosa testimonianza dell'addobbo allestito per celebrare l'ingresso in citt\u00e0 del granduca Ferdinando II (31 marzo 1588), cui si deve la commissione del prezioso soffitto ligneo, intagliato e dorato dall'intagliatore Bartolomeo Atticciati (1604). Il soffitto include sei dipinti su tavola raffiguranti episodi militari e civili dell'Ordine, eseguiti dai principali artisti fiorentini legati al casato mediceo; iniziando dall'altare maggiore troviamo la \"Vestizione di Cosimo I de' Medici\" di Ludovico Cardi detto il Cigoli, il \"Ritorno della flotta dalla battaglia di Lepanto\" di Jacopo Ligozzi, \"L'imbarco di Maria de' Medici a Livorno\" di Cristofano Allori, \"la Vittoria nell'arcipelago greco\" di Jacopo Chimenti detto l'Empoli, cui spetta anche \"La presa della citt\u00e0 di Bona\", e \"L'espugnazione della citt\u00e0 di Prevesa\" di nuovo del Ligozzi.\nLungo la parete sinistra sorge il pulpito, in marmi policromi, del fiorentino Chiarissimo Fancelli (1627), proveniente dal duomo. Su quella destra, vicino al presbiterio, il dipinto del pisano Aurelio Lomi con \"Madonna col Bambino tra i santi Giuseppe e Stefano\" del 1593, eseguito per il vicino palazzo dell'Ordine dei Cavalieri.\nNel presbiterio spicca il prezioso altare maggiore, realizzato in marmi policromi e bronzo dorato da Giovanni Battista Foggini (1702-09), cui spettano anche le statue di \"Santo Stefano papa\" tra le \"figure allegoriche della Religione e della Fede\", e il trono in bronzo con il rilievo della \"Decapitazione di santo Stefano\".\nNell'urna sottostante si conservano le reliquie di Santo Stefano, giunte a Pisa da Trani nel 1682.\nNell'ala destra si conservava la \"Lapidazione di santo Stefano\" (1571), del Vasari attualmente esposta in presbiterio.\nNell'ala sinistra si trova la \"Nativit\u00e0 di Cristo\" del Bronzino (firmata e datata 1564).\nNell'anticamera della Cappella destra \u00e8 collocato il gruppo scultoreo, in gesso e legno, con \"Santo Stefano e le allegorie della Ragione e della Trinit\u00e0\" realizzato dal Foggini nel 1683 in occasione della traslazione del corpo del santo. Ancora a Giorgio Vasari spetta il disegno delle due acquasantiere in marmo, all'ingresso della chiesa, realizzate da Giovanni Fancelli nel 1568.\nNell'ala destra, verso l'altare maggiore la Cappella del Santissimo Sacramento \u00e8 una realizzazione di Florido Galli (1837).\nOrgani a canne.\nGiorgio Vasari pose nel progetto due cantorie ai lati dell'altar maggiore. Successivamente sulla cantoria di destra venne costruito nel 1571 un organo a canne dal cortonese Onofrio Zeffirini. L'organo di sinistra venne in seguito ricostruito nel 1733 dall'organaro senese Azzolino Bernardino della Ciaja (peraltro sepolto nella chiesa); si trattava di uno strumento completamente innovativo contando cinque tastiere (di cui la quinta per il \"cembalo\") e pedaliera.\nL'organo di Azzolino Bernardino della Ciaja rimase in buono stato e suonabile per circa 40-50 anni. In seguito cadde in disuso e, insieme all'altro organo, venne ricostruito nel XIX secolo. Nel 1914, Giovanni Tamburini costru\u00ec un nuovo strumento (\"opus 65\") al posto dei due precedenti, tuttora presente nella chiesa . L'organo ha tre tastiere di 61 note ciascuna e pedaliera concavo-radiale di 32 note; il sistema di trasmissione \u00e8 elettrico.\nNella chiesa si trovava, propriet\u00e0 del \"Coro Galilei\" della Scuola Normale Superiore, un organo a cassapanca costruito dalla ditta organaria Anselmi-Tamburini. Lo strumento, a trasmissione integralmente meccanica, ha un'unica tastiera di 58 note ed una pedaliera di 12 costantemente unita al manuale.\nDetto strumento \u00e8 stato ritirato e ricollocato in una struttura della Scuola Normale Superiore.\nDisposizione fonica \n\"Organisti titolati: Gennai Loriano\" \"e Gennai Giovanni dal 1983 al 1997 -\" \"Barandoni Stefano dal 1999 al 2007 -\"\n\"Gnudi Riccardo\" \"dal 2009 al 2015\" \"-\" \"Consoloni Pietro dal 2015.\""}
{"id": "829172", "revid": "125650975", "url": "https://it.wikipedia.org/wiki?curid=829172", "title": "Chiesa e convento di San Matteo", "text": "La chiesa e convento di San Matteo sono un complesso religioso medievale situato in Piazza San Matteo in Soarta a Pisa.\nCon la fondazione del monastero di monache benedettine nel 1027, la chiesa fu riedificata sopra una precedente chiesetta a tre absidi.\nFu ampliata nel XII e nel XIII secolo, mentre il monastero ingloba edifici precedentemente separati in un complesso quadrilatero intorno a un cortile.\nL'attuale aula unica fu risistemata nel Seicento mentre la facciata \u00e8 del 1610.\nStoria.\nGli atti di fondazione.\nL\u2019istituzione di un complesso monastico dedicato a San Matteo fu voluta dai coniugi Ildeberto degli Albizi e dalla moglie Donna Teuta del fu Omicio, tramite la convalidazione di due atti separati, uno del 1027 e uno del 1028.\nL\u2019atto del 18 maggio 1027 venne firmato da Donna Teuta che, con il consenso del marito, dispose l'edificazione di un monastero benedettino femminile in un terreno di sua propriet\u00e0, intitolato all'apostolo ed evangelista San Matteo. L'atto prevedeva anche la concessione di altri terreni.\nIl luogo scelto per il cenobio fu Soarta, localit\u00e0 in prossimit\u00e0 dell\u2019Arno che comprendeva una zona posta sulla riva destra del fiume e che aveva i suoi capi alla chiesa di San Silvestro, alla chiesa di Santa Viviana e alla chiesa di Sant\u2019Andrea Forisportam.\nCon l'atto del 19 gennaio 1028 Ildeberto don\u00f2 al monastero gli stessi beni concessi precedentemente dalla moglie pi\u00f9 altre propriet\u00e0, specificando i nomi dei santi a cui l'edificio sarebbe stato dedicato: Matteo, Benedetto, Cosimo, Damiano e Lucia, dediche, a esclusione della prima, successivamente decadute.\nEntrambi i documenti riportano le disposizioni da seguire per l\u2019elezione della badessa, che avrebbe dovuto essere investita dai fondatori del complesso, dai loro eredi e proeredi. Nel caso in cui non fosse stato possibile designarla all\u2019interno del monastero, si sarebbe scelta la badessa fuori dal cenobio, eletta dalle monache, dai fondatori e dagli eredi.\nI due atti di fondazione differiscono per alcuni punti:\nIl documento di fondazione, scritto a mano dallo stesso Ildeberto, fa supporre che egli fosse stato un notaio o un funzionario imperiale e che, anche per questo motivo, considerasse importante mantenere un buon rapporto con l'imperatore Enrico II e con il successore, cos\u00ec da ottenere la conferma dei beni posseduti.\nI coniugi fondatori.\nIldeberto degli Albizi fu il capostipite di una progenie, quella dei \"de domo Petri\", poi Casapieri, che raggiunse i vertici della societ\u00e0 cittadina pisana.\nSi hanno notizie di Ildeberto Albizio, figlio di Ermingarda, solo per il periodo compreso tra il 1016 e il 1028, ed il suo nome fu sempre legato agli atti relativi al monastero. \nNel 1030 probabilmente Ildeberto era gi\u00e0 morto, poich\u00e9 veniva nominato in un documento di quello stesso anno un certo Giovanni, figlio della buona memoria di Ildeberto.\nEgli veniva soprannominato quasi sempre con il matronimico, cosa che accadeva generalmente per i figli di ecclesiastici concubinari. Infatti, alcuni documenti lo riportano come figlio di Pietro detto Albizio, prete nel 1011 e arciprete tra il 1012 e il 1014.\nLa famiglia di questi fondatori era una delle pi\u00f9 importanti della citt\u00e0 di Pisa ed era in stretti rapporti con l\u2019imperatore Enrico II.\nAnche i discendenti continuarono ad avere buoni rapporti con il potere e riuscirono ad ottenere dall'imperatore Enrico IV la concessione di alcune terre pubbliche.\nNella genealogia della famiglia ricorre molto frequentemente il nome \"Pietro\", per perpetuare nei posteri il ricordo di Pietro III, eroe della guerra nella Spedizione delle Baleari del 1114-1115. L\u2019intera casata prese cos\u00ec il nome \"de domo Petri\", diffusosi con il volgare come Casapieri.\nI motivi della fondazione.\nLa fondazione di un monastero da parte di una famiglia assicurava la salvezza delle loro anime ma aveva anche delle finalit\u00e0 economico-sociali e politico-signorili.\nDal punto di vista religioso, il monastero diventava un centro spirituale per la famiglia: per questo motivo l\u2019elezione della badessa o dell\u2019abate era un compito che spettava ai fondatori, che in questo modo avrebbero assicurato la salvezza delle anime all'intera famiglia, mentre i religiosi, in cambio, avrebbero ottenuto beni materiali.\nL\u2019affermazione della famiglia nel tessuto cittadino riguardava invece aspetti economico-sociali perch\u00e9 con la costruzione di un monastero la famiglia si sarebbe elevata al di sopra delle altre casate. Inoltre, economicamente, i terreni che costituivano il centro monastico permisero alla zona di diventare un centro agrario con attivit\u00e0 da gestire tramite molte famiglie \u201cvassalle\u201d, suddite dell\u2019ente.\nIl territorio.\nDai due atti di fondazione dei coniugi Donna Tetuta e Idelberto degli Albizi si evince che il territorio era caratterizzato da frutteti, orti e terre laboratorie. Le uniche abitazioni presenti erano quelle degli agricoltori e della famiglia Albizi.\nLe strade vicine ai terreni diventarono importanti per l\u2019espansione futura dell\u2019ente monastico. Queste erano la via che costeggiava il fiume Arno e la Via Calcesana, chiamata cos\u00ec perch\u00e9 portava a Calci, che provvedeva al collegamento delle zone dell\u2019entroterra.\nLa zona di Soarta, dove sorse il monastero, era suburbana. Infatti la citt\u00e0 di Pisa si era sviluppata soprattutto nella parte occidentale rispetto al Ponte di Mezzo. \nDall\u2019XI secolo l\u2019area di Soarta divent\u00f2 il punto d\u2019interesse per le famiglie che desideravano elevare il loro ruolo sociale acquistando i possedimenti in questa zone che, verso il XII secolo, inizi\u00f2 ad avere caratteristiche urbane.\nDapprima rurale quindi, il territorio sub\u00ec molte trasformazioni per l\u2019incremento edilizio iniziato con la costruzione del monastero.\nIl monastero.\nLa cronologia delle madri superiori si pu\u00f2 evincere dai documenti sulle attivit\u00e0 del patrimonio fondiario del monastero.\nLa prima badessa fu Ermingarda, forse figlia di Ildeberto Albizo e Teuta, mentre la seconda fu Teuta II, probabilmente nipote dei fondatori.\nA Teuta succedette Mingarda, attestata in un documento del 1116: \u00e8 a lei che Papa Pasquale II indirizz\u00f2 il diritto di sepoltura concesso al monastero.\nNei secoli XI-XIV il patrimonio del monastero aument\u00f2 molto grazie ai lasciti dei coniugi fondatori e alle donazioni di privati, che erano per lo pi\u00f9 terreni.\nLe badesse, tramite compra e vendita, cercavano di accentrare i loro beni terrieri nella zona intorno all'edificio.\nPietro, prete della chiesa di San Matteo dal 1111 al 1120, effettu\u00f2 i primi acquisti da parte del monastero.\nLe badesse erano affiancate nella gestione economica da laici, chiamati gastaldi. Il gastaldo veniva eletto dalla badessa, con la presenza dei giudici pubblici, di un console di giustizia e delle monache.\nLa principale fonte di sostentamento del monastero si doveva ai prodotti coltivati nei terreni, dai quali veniva ricavato vino, olio e frutta. Il pesce non mancava, vista la vicinanza con l'Arno.\nPresto le monache riuscirono ad acquistare sempre pi\u00f9 terreni intorno al cenobio, vendendo quelle pi\u00f9 lontane e difficilmente controllabili. \nIn questo modo si svilupp\u00f2 tutta una zona intorno al monastero di San Matteo.\nIl monastero e i rapporti con la Santa Sede.\nLa chiesa di San Matteo e l\u2019annesso monastero femminile furono per molto tempo dotati di diritti e di privilegi ecclesiastici. \n\u00c8 importante sottolineare quanto la protezione apostolica fosse ambita dagli enti monastici, dal momento che garantiva una maggior indipendenza nel controllo dei propri interessi, nonch\u00e9 la possibilit\u00e0 di contrastare eventuali eccessive ingerenze del vescovo di Pisa, alla cui giurisdizione il cenobio era soggetto.\nMa anche la Santa Sede aveva dei vantaggi da questi privilegi: visto che nel XIII secolo i rapporti tra i papi e i comuni erano diventati difficili, la Santa Sede riusciva ad avere un appoggio locale per contrastare le tendenze politiche. \nIn questo periodo infatti, nella zona di Pisa, quasi tutte le cariche del Comune erano affidate alla famiglia Visconti, i cui interessi erano contrastanti rispetto a quelli della Santa Sede. \nL\u2019alleanza con il San Matteo diventava per il Papa un modo per non venire escluso da Pisa.\nPapa Pasquale II nel 1116 dette il primo privilegio all\u2019ente, quello del diritto di sepoltura. Le monache ebbero cos\u00ec l\u2019occasione per aumentare i guadagni con le operazioni legate alle inumazioni.\nNel 1156 Papa Adriano IV riconferm\u00f2 il diritto di sepoltura e i territori che erano gi\u00e0 propriet\u00e0 del monastero.\nIl terzo privilegio papale venne inoltrato da Papa Innocenzo III, che concesse alle monache la libera elezione delle badesse, estromettendo cos\u00ec i discendenti dei fondatori dalla prerogativa dopo moltissimi anni.\nUn privilegio dato da Gregorio IX nel 1230 dava alle monache la possibilit\u00e0 di celebrare tutti i sacramenti nel monastero, nonostante l\u2019interdetto generale pisano.\nLa monacazione pisana e la soppressione del monastero.\nDurante l\u2019XI secolo, a Pisa proliferarono le fondazioni religiose, alcune dirette da vescovi, altre da famiglie laiche benestanti, come il caso degli Albizi.\nVerso la fine dello stesso secolo le due direzioni entrarono in contrasto: i vescovi cercarono infatti di rinforzare la loro posizione, a sfavore delle iniziative laiche negli enti, stringendo rapporti con ordini stranieri o di altre regioni.\nNel corso del XIV secolo, accanto ai monasteri cittadini ne sorsero alcuni di nuova fondazione gestiti, per la maggior parte, da Regolari.\nIl ceto dirigente cittadino, lamentandosi della mala gestione degli enti, spinse il granduca Cosimo I de' Medici ad introdurre in ogni monastero femminile un operaio che si occupasse dell\u2019amministrazione economica.\nLe badesse persero cos\u00ec il controllo diretto del patrimonio mentre gli operai vennero a scontrarsi direttamente con i Regolari.\nPer questo le monache chiesero di essere poste sotto la guida di un Ordinario.\nNel 1556, Papa Pio V attu\u00f2 una riforma dei monasteri e con la Costituzione \"Circa pastoralis\" impose regole di clausura pi\u00f9 severe ai monasteri femminili: l\u2019ingresso nel monastero veniva vietato a uomini e donne, inclusi parenti di primo sangue. L\u2019edificio di San Matteo dovette subire una serie di modifiche strutturali interne, per far s\u00ec che le monache non avessero nessun contatto con l\u2019esterno.\nNel 1682 l\u2019arcivescovo di Pisa stabil\u00ec la cifra che le ragazze avrebbero dovuto pagare per diventare monache ed entrare nel monastero. Carlo Antonio dal Pozzo, durante il suo episcopato, stabil\u00ec l\u2019entrata al convento di San Matteo alle sole ragazze pisane, nobili o borghesi, in modo da assicurare il controllo diretto del patrimonio fondiario alla famiglie che governavano la citt\u00e0.\nNonostante il ruolo guida nella gestione del patrimonio fondiario, Pietro Leopoldo, nel 1785, decise di abolire le congregazioni, le confraternite e le compagnie nate in Toscana. Il loro numero era considerato troppo elevato rispetto alle reali esigenze e venne deciso di mantenere solo quelle realmente necessarie.\nSecondo le disposizioni del Granduca Leopoldo II d'Asburgo-Lorena, nel 1787, il San Matteo divenne un conservatorio, sede di un capitolo di Canonichesse, ragazze povere ma nobili che non si erano sposate n\u00e9 fatte monache. \nLe monache del convento rimasero comunque nella struttura, nella parte a loro dedicata, divise delle Canonichesse, sebbene molti fossero gli spazi in comune.\nCon un decreto emesso dal Granduca, nel maggio 1808, si decise la soppressione del capitolo delle Canonichesse di San Matteo, rimaste comunque nell'edificio fino al 1866, quando la struttura divenne propriet\u00e0 del comune.\nIl carcere.\nIn base alla legge sulle soppressioni degli Ordini e delle Corporazioni religiose del 1866, il monastero divenne propriet\u00e0 del Ministero dell'Interno.\nLa prima fase dei lavori che avrebbero reso effettiva la trasformazione del monastero in carcere riguard\u00f2 solo una parte dell\u2019ex monastero, cos\u00ec che potesse accogliere una cinquantina di detenuti. Le stanze delle monache, che furono spostate nel monastero di S.Silvestro, sarebbero cos\u00ec divenute celle dei detenuti.\nNel 1871 la direzione del carcere, con una lettera al Prefetto della provincia, ribadiva la necessit\u00e0 di apportare nuove modifiche relative all\u2019acquisizione delle parti dell\u2019edificio ancora libere per costruire tribunali e corte d\u2019Assise e all\u2019aumento delle celle.\nNell\u2019autunno del 1875 l\u2019ufficio del corpo reale del Genio Civile esegu\u00ec una prima stima dei lavori per la trasformazione della struttura carceraria, destinata ad accogliere debitori civili e detenuti per reati di stampa, prendendo in custodia anche i discoli.\nPurtroppo, i lavori per adeguare la struttura preesistente alle nuove necessit\u00e0 del carcere non rispettarono il patrimonio storico e architettonico del monumento.\nLa casa di custodia si convert\u00ec in carcere giudiziario nel marzo 1877.\nGli adattamenti e le modifiche dell\u2019ex convento, continuate per anni, non vennero pi\u00f9 ritenute idonee all'assolvimento della nuova funzione dell'edificio, cos\u00ec tra il 1932 ed il 1934 inizi\u00f2 la progettazione della nuova sede del carcere giudiziario in via S. Giovanni Bosco, attivo dal 1944.\nIl museo e la sede universitaria.\nDopo la seconda guerra mondiale l\u2019ex convento divenne prima museo e poi sede universitaria del dipartimento di Storia delle Arti dell'Universit\u00e0 di Pisa.\nLa Soprintendenza fece richiesta per avere in consegna l\u2019edificio, che nel frattempo era diventato propriet\u00e0 del demanio, per farne un museo, l'attuale Museo nazionale di San Matteo.\nI lavori di restauro iniziarono presto, tra il gennaio 1945 e il maggio 1946, perch\u00e9 la sede del museo in San Francesco era divenuta inadatta e inospitale a causa dell\u2019umidit\u00e0 e per i danni di guerra.\nNel 1979, circa venti anni dopo l\u2019inaugurazione della struttura museale, si resero necessari alcuni interventi di restauro all'edificio.\nNegli anni Ottanta i lavori di restauro del complesso di San Matteo permisero di consolidare la struttura e valorizzare gli elementi dell\u2019antico edificio conventuale.\nIn occasione di alcuni scavi nel cortile per i canali atti a contenere i tubi ed i fili degli impianti tecnici del complesso, si scoprirono abbondanti frammenti di maiolica arcaica: per la prima volta a Pisa ci si trovava davanti ad un terreno stratificato che forniva tracce di questo materiale.\nPer quanto riguarda l\u2019Istituto di Storia delle Arti, che aveva sede in San Francesco, si pens\u00f2 di spostarlo nell\u2019ex convento ed ex carcere di San Matteo negli anni Cinquanta.\nI lavori di trasformazione terminarono nel gennaio del 1951.\nNegli anni Sessanta, l\u2019accordo tra Universit\u00e0 di Pisa e Soprintendenza permise la realizzazione della biblioteca.\nIl complesso edilizio.\nNel 1607 un terribile incendio distrusse gran parte della chiesa e del monastero.\nDopo questo avvenimento, la chiesa venne ricostruita e modificata per volere di Cosimo III de' Medici. In questa occasione, l\u2019aula unica venne preferita rispetto alla soluzione dell\u2019impianto a tre navate, che la chiesa aveva originariamente. \nGli interventi finirono nel 1610, come testimonia l\u2019iscrizione posta sulla facciata dell\u2019edificio: \u00abMIDCX COSMO II MAGNO HETR DUCE IV IMP.TE EUGENIA ARNIA MERIT.TAABB.A ASMDCX\u00bb.\nNumerosi cambiamenti intervennero intorno alla met\u00e0 del XIX secolo, quando il monastero fu soppresso e trasformato in carcere.\nParticolare \u00e8 la storia che riguarda l\u2019edificio del XVI secolo denominato chiesa della Madonna o Chiesa delle monache di San Matteo, costruito dietro al campanile e andato completamente distrutto a causa dei bombardamenti della Seconda guerra mondiale.\nAttualmente il complesso prevede, oltre alla chiesa e al campanile, l\u2019edificio in cui ha sede il Museo Nazionale di San Matteo e una sede distaccata della biblioteca dell\u2019Universit\u00e0 di Pisa.\nLa chiesa.\nLa chiesa dedicata a San Matteo a Pisa venne originariamente costruita in stile romanico e situata fuori dalla citt\u00e0. \nSin dall\u2019inizio, la chiesa ebbe un ruolo importante nella gestione della vita cattolica dei luoghi limitrofi. Questo lo dimostra una bolla pontificia datata 1115, nella quale Papa Adriano IV affida la giurisdizione delle chiese dei quartieri vicini e la guida spirituale dei loro fedeli alla parrocchia di San Matteo. Questo aument\u00f2 gli obblighi del parroco della suddetta chiesa ed anche le sue ricchezze. \nLa chiesa ricevette inoltre molti lasciti da parte di chi voleva essere ricordato durante le funzioni religiose.\nDa un libro denominato \u201cdebitori e creditori\u201d, che riportava le voci di Dare e Avere, si capisce che giravano intorno alla chiesa moltissimi artigiani che assicuravano con il loro operato il mantenimento della struttura.\nAltre fonti sono documentate dalle descrizioni fatte durante le visite pastorali.\nDa un documento degli anni 1856-1867 dell\u2019arcivescovo Cosimo Corsi, si sa che la chiesa antica aveva tre navate e che la volta che copriva la superficie interna fu affrescata dai fratelli Melani, mentre l\u2019intera struttura era ricoperta di marmo. \nTre finestre illuminavano gli ornamenti di stucco dorato della chiesa. Due inginocchiatoi erano posti vicino alla porta principale, muniti di bussola a quattro sportelli.\nIn una cantoria a balaustra si trovava un organo, mentre nella zona dell\u2019altare maggiore c\u2019erano due porte, una che portava nel retro della chiesa delle monache (o chiesa della Madonna) e una che portava alla sagrestia, una stanza stretta ed umida che si allagava spesso.\nI lavori di restauro, le spese ordinarie e straordinarie erano a spese del sacerdote, che riceveva tre rate ogni quattro mesi dalla Real Depositoria.\nAltra descrizione dettagliata \u00e8 quella che l\u2019ingegnere Corrado Puccioni esegue verso la met\u00e0 del 1800 che cita un coretto delle monache posto all\u2019ingresso della struttura, che si ergeva su quattro colonne, due in granito dell\u2019Elba, con capitelli di ordine corinzio che sostenevano una volta a crociera. Il pavimento era ricoperto di marmi colorati mentre pilastri con dorature sostenevano la volta affrescata dai fratelli Melani. Il tetto era a doppia falda e gli altari erano, a quel tempo, tre: uno maggiore e due laterali, rifiniti di cibori di marmo.\nVicino al coretto, sui muri laterali, stavano due confessionali con le acque santiere, sostenute da statue marmoree raffiguranti angeli.\nNel 1892 Don Lodovico Orlandini propose la costruzione di un nuovo coretto destinato ad accogliere l\u2019organo, che andava restaurato, come anche una stanza collegata alla volta che, ormai chiusa da vent\u2019anni, aveva subito danni per colpa dell\u2019umidit\u00e0 e delle infiltrazioni dell\u2019acqua.\nNello stesso anno, venne eseguita una perizia redatta dall\u2019Ufficio del Genio Civile che prevedeva il restauro dell\u2019angolo meridionale dell\u2019orchestra della chiesa, nel quale si erano aperte delle crepe.\nLa chiesa sub\u00ec alcuni furti nel 1905, tra i quali quello di un quadro del XVI secolo attribuito a Pierino del Vaga, con predella realizzata da Raffaellino del Garbo, successivamente ritrovato.\nDalla visita riportata dal cardinale Pietro Maffi, negli anni 1904-1907, si desume la pessima condizione degli arredi interni e anche osservazioni negative sulle reliquie che, conservate in un armadio, non venivano ritenute autentiche: erano in numero elevato, costituite da pezzi di ossa, di vesti o sangue. Le pi\u00f9 importanti erano il braccio di San Matteo e la mascella di San Massimiliano.\nDal 1870 al 1871, con l\u2019escavazione della fogna sul Lungarno, la chiesa risent\u00ec molto della ristrettezza della strada che si era venuta a creare e la volta rimase danneggiata, per peggiorare con i terremoti del 1914 e del 1920. \nSi ritenne di dover eseguire quindi dei lavori di miglioramento che modificarono ulteriormente la struttura, ad esempio con la demolizione e la nuova edificazione della volta.\nTerminate le opere di sistemazione, venne realizzato un impianto elettrico.\nQuando le carceri furono trasferite, nel 1935, si pens\u00f2 che quella parte di edificio potesse tornare a far parte del complesso del San Matteo.\nIl 1944 riporta tutte le descrizioni delle opere da realizzarsi presso la chiesa, con forte preoccupazione per la facciata posteriore. Dei numerosi lavori che l\u2019edificio richiedeva per\u00f2, nel 1950 furono portati a termine soltanto la copertura del tetto e la sistemazione degli affreschi.\nLa stima dei danni di guerra eseguita tra il 1953 e il 1954 riporta la necessit\u00e0 di ricostruire elementi esterni ed interni in pietra lavorata a scalpello e la sistemazione dell\u2019altare maggiore e delle corniciature interne.\nAttualmente la chiesa ha un'aula unica, organizzazione che risale al XVII secolo. La volta \u00e8 ancora quella affrescata con la \"Gloria di Matteo\" dei fratelli Giuseppe e Francesco Melani, risalente al Settecento. Altre decorazioni sono le \"Storie della vita di San Matteo\" di Sebastiano Conca, Francesco Trevisani e Jacopo Zoboli, mentre l'altare nella parete a sinistra presenta un \"Crocifisso\" su tavola del XIII secolo.\nLe decorazioni interne sono del periodo barocco. Le pareti sono scandite da quattro paraste in finto marmo.\nLa facciata in marmo risale al 1610 ed \u00e8 priva di decorazioni. Comprende la porta, sormontata da un timpano, e una finestra rettangolare.\nIl lato meridionale, quello che si vede dal Lungarno, \u00e8 quello che testimonia la forma dell\u2019edificio originale.\nLa parte inferiore \u00e8 composta da tredici arcate, alcune prive di decorazione, altre con decorazioni romboidali o finestre lunghe e strette. La parte superiore \u00e8 in marmo bianco, come la facciata decorata da quattro finestre fino al punto delimitato dalle otto arcate inferiori, mentre la parte adiacente al campanile \u00e8 costituita da cinque arcate con le stesse decorazioni delle arcate nella parte inferiore.\n\"Gennai Loriano e Gennai Giovanni, organisti titolari dal 1983 al 1997.\"\nLa canonica.\nDell\u2019edificio che fu la canonica abbiamo informazioni grazie ad una descrizione di met\u00e0 XIX secolo.\nQuesto piccolo edificio si trovava dietro la chiesa e si costituiva di tre piani, mentre l'ingresso era situato dalla parte del Lungarno.\nUn corridoio lungo attraversava tutta la struttura, portando direttamente all\u2019orto sul retro. \nSu questo corridoio si aprivano varie stanze: una stanza dove veniva sistemato il carbone, una cantina, una dispensa ed un deposito legna. Dall\u2019altro lato si trovavano una cucina ed una stanza che riceveva l\u2019acqua dal giardino.\nUna scala di pietra situata nell\u2019ingresso portava al primo piano, riservato alle camere da letto, ai salotti dove si pranzava e a uno spogliatoio. Qui, una botola con una scala segreta permetteva di scendere al piano terreno, precisamente nello scrittoio. \nUn altro passaggio situato nel guardaroba portava invece alla cucina sottostante. Il primo piano aveva inoltre una terrazza e una sala lavanderia.\nAltre scale portavano al secondo piano, composto da un salotto che si affacciava sul Lungarno, tre camere, un guardaroba e una nuova cucina con altre stanze destinate alla conservazione della legna.\nLa chiesa si divideva dalla canonica per un edificio che era invece usato dalle monache. \nPer facilitare l\u2019accesso del parroco alla chiesa si cerc\u00f2 quindi di costruire un corridoio che, partendo dal secondo piano della canonica, si unisse al campanile, in modo da avere l\u2019accesso diretto alla sagrestia semplicemente scendendo le scale.\nI bombardamenti della seconda guerra mondiale distrussero completamente l\u2019edificio della canonica.\nLa Soprintendenza decise che la nuova abitazione del parroco avrebbe dovuto essere edificata su parte del terreno di propriet\u00e0 della famiglia Venturi, cio\u00e8 tra il retro della chiesa romanica e quella di San Matteo.\nLa nuova canonica fu costruita sulle vecchie case distrutte dalla guerra ed il progetto architettonico fu curato da Mario Paniconi e Giulio Pediconi.\nIl campanile.\nLa fondazione del campanile della chiesa di San Matteo risaliva al XIV secolo. \nDalla base quadrata s\u2019innalzavano quattro pilastri che arrivavano fino al tetto a padiglione.\nOriginariamente si trovava a contatto con la clausura e, nel lato meridionale, con il Lungarno.\nDurante gli anni la struttura campanaria ha subito molte modifiche:\nla dominazione fiorentina fece abbassare il campanile a causa della costruzione di una fortezza vicino a questa struttura ed i bombardamenti della guerra la danneggiarono in maniera irreversibile.\nLa situazione si aggrav\u00f2 ulteriormente con il furto di alcuni sostegni di legno e le infiltrazioni di acqua dovute ad una copertura problematica.\nI lavori di ristrutturazione furono approvati dalla Soprintendenza e l\u2019impresa di Emilio Pacini ottenne l\u2019appalto a cottimo fiduciario per occuparsene.\nUn\u2019altra ristrutturazione fu necessaria nel 2000 per ripristinare la gronda, sostituita con una in rame, e la copertura.\nOggi il campanile, di forma quadrata, \u00e8 costituito da panchina livornese e marmo. Ogni lato ha due arcate e la cella campanaria \u00e8 coperta da un tetto a capanna con quattro spioventi.\nIl chiostro.\nDel chiostro si sa che fu costruito intorno al XIII secolo e che \u00e8 l'unico edificio del complesso riconduciibile della struttura originaria.\nIl chiostro, che limitava un giardino interno, si componeva di un loggiato a colonne di granito con finestre in stile gotico. In alto invece era rifinito da un cornicione molto lavorato.\nFu la fase carceraria del San Matteo a portare pi\u00f9 cambiamenti alla struttura del chiostro. \nLe arcate vennero chiuse per diventare stanze destinate ai detenuti ed il cortile diviso in due parti per dare spazio all\u2019ora d\u2019aria dei detenuti. \nPer motivi di sicurezza venne costruita anche una garetta.\nI bombardamenti della seconda guerra mondiale danneggiarono anche questo edificio. \nI lavori di ristrutturazione successivi, tra le altre cose, decisero per la riapertura del loggiato.\nLa chiesa della Madonna.\nLa chiesa della Madonna, o chiesa delle monache, venne fatta costruire per la particolare storia del dipinto della Vergine che stava su un muro del cimitero delle monache. \nSi diceva infatti che l\u2019icona avesse fatto miracoli: una monaca guar\u00ec dalla paralisi, ciechi riacquistarono la vista e anche i sordi ripresero a udire.\nMonsignor Antonio dei Preti concesse dunque la venerazione dell\u2019immagine e, grazie alle offerte dei fedeli, venne costruito un oratorio nel 1578. \nL\u2019edificio fu affrescato da Andrea Boscoli nel 1595. Nello stesso anno si aggiunse un altare, pagato dalla badessa allora in carica, Donna Febronia Upezzinghi, profanato nel 1787.\nL\u2019immagine venne spostata nella chiesa principale nel 1787 e, dopo la profanazione dell'altare probabilmente la chiesa venne abolita.\nLe notizie della chiesa si perdono fino ai primi del Novecento, per poi riapparire a riguardo di una disputa tra il carcere e Venturi. Tale Venturi aveva acquistato l\u2019antica chiesa utilizzandola come magazzino di terre cotte e l'aveva poi affittata ad Ettore Landucci che, nel 1920, chiese di installare un garage attiguo alla chiesa di San Matteo.\nSul finire degli anni trenta del Novecento l\u2019edificio era divenuto uno stabile dove si fabbricavano Gassose San Pellegrino.\nNegli anni a venire lo storico edificio divenne addirittura deposito per i pozzi neri, per poi venire completamente distrutto durante i bombardamenti della guerra."}
{"id": "829175", "revid": "466539", "url": "https://it.wikipedia.org/wiki?curid=829175", "title": "Amtrak", "text": "Amtrak \u00e8 il nome commerciale della National Railroad Passenger Corporation, creata il 1\u00ba maggio 1971 come sistema di trasporto extraurbano su ferrovia negli Stati Uniti.\n\u00c8 una \"corporation\" a partecipazione governativa, il cui nome viene dall'unione dei termini \"American\" e \"track\". La quasi totalit\u00e0 del capitale di Amtrak \u00e8 propriet\u00e0 del governo federale degli Stati Uniti. I membri degli uffici direzionali sono nominati dal presidente e sono soggetti all'approvazione del Senato. Amtrak impiega circa 19.000 persone e opera su 33.800\u00a0km di ferrovie di propriet\u00e0 di altre societ\u00e0 ferroviarie che connettono 500 localit\u00e0 di 46 Stati, con alcune destinazioni anche in Canada.\nStoria.\nLa Amtrak nasce nel 1971 come risposta al declino del trasporto passeggeri su rotaia. L'affermarsi dell'aereo per le lunghe distanze, e l'automobile e il pullman per le brevi, fecero s\u00ec che dagli anni sessanta in poi negli Stati Uniti le grandi compagnie si trovassero in perdita a gestire i servizi passeggeri. A questo va aggiunto il mancato rinnovo delle ferrovie nordamericane, in parte dovuto anche all'intervento del governo, che preferendo finanziare le autostrade al posto di nuove linee ferroviarie, aggiunse nuove tasse per le compagnie ferroviarie, cedendo i ricavi alle compagnie aeree e alle autostrade. Il calo lo si pu\u00f2 riassumere in poche cifre: nel 1946 erano 770 milioni, nel 1964 appena 298. Nel 1954 c'erano oltre 2500 treni a lunga percorrenza, nel 1969 appena 500. Quasi tutti i treni passeggeri erano gestiti in perdita.\nDi fronte a tutto questo, il presidente Richard Nixon nel 1970 var\u00f2 il \"Rail Passenger Service Act\". Con questa legge nasceva la National Railroad Passenger Corporation (NRPC), commercialmente conosciuta come Amtrak. La legge diceva che:\nBen 20 delle 26 maggiori compagnie ferroviarie aderirono, mettendo a disposizione il proprio materiale rotabile, mentre altro fu acquistato dalla Amtrak stessa in un'ottica di standardizzazione. Le varie compagnie ferroviarie cedettero anche il diritto di transito sulla propria rete ai treni passeggeri.\nIl compito della Amtrak risult\u00f2 comunque arduo fin dall'inizio. Pochi i soldi messi a disposizione dallo Stato, materiale rotabile non sempre all'altezza, linee ferroviarie scadenti, dove le velocit\u00e0 raggiungibili erano assai limitate. Per di pi\u00f9 molte stazioni erano da restaurare. A peggiorare questo quadro, c'era il modo in cui la presidenza statunitense sceglieva gli amministratori della Amtrak: sovente si trattava di gente senza alcuna esperienza in ambito ferroviario.\nFra mille difficolt\u00e0, l'Amtrak riusc\u00ec per\u00f2 a cogliere un successo nel cosiddetto Corridoio Nord-Est (Boston - New York - Washington DC), la cui elettrificazione, incominciata da varie ferrovie prima del 1970 (\"Pennsylvania Railroad\", New\" York Central\", \"New York, New Haven and Hartford Railroad\"), venne portata a termine nel 1975 nella tratta meridionale, e nel 1996 - a causa di uno stop dell'amministrazione Reagan negli anni ottanta - raggiunse Boston. Nella tratta New York - Washington presero cos\u00ec servizio, accanto ai veterani locomotori elettrici serie GG-1, gi\u00e0 della \"Pennsylvania Railroad\", i nuovi General Electric GE E60 e poi i pi\u00f9 prestanti EMD AEM-7, capaci di raggiungere i 200\u00a0km/h.\nA partire dagli anni novanta poi, in vista dell'introduzione del materiale Acela Express, tutta la tensione della catenaria del \"Corridoio Nord-Est\" venne standardizzata a 11.000 volt alternata monofase, a 25 hertz. Nuovi binari vennero posati per permettere le velocit\u00e0 superiori ai 200\u00a0km/h che i nuovi convogli avrebbero raggiunto. L'11 dicembre 2000 il primo convoglio ad assetto variabile Acela Express percorse la tratta. Il servizio ha iniziato a riscuotere un buon successo - non paragonabile comunque ai treni ad alta velocit\u00e0 europei e giapponesi - soprattutto dopo gli attentati dell'11 settembre.\nAttualmente la Amtrak, sotto la guida dei suoi ultimi presidenti, David L. Gunn (2002-2005), David Hughes (2005-2006) e Alexander Kummant (dal 2006), punta a raggiungere una certa indipendenza dal governo federale, in modo da avere pi\u00f9 spazio di manovra per raggiungere gli obiettivi di avere maggiori profitti, e quindi una gestione economica indipendente da sovvenzioni.\nCollegamenti principali.\nLeggere i nomi dei treni dell'Amtrak che effettuano i collegamenti fra le principali citt\u00e0 statunitensi equivale a passare in rassegna la storia delle principali compagnie ferroviarie. Meritoriamente infatti l'Amtrak ha battezzato i suoi treni con i nomi dei convogli delle principali compagnie ferroviarie nordamericane degli anni trenta e cinquanta.\nSegue l'elenco dei treni, suddivisi per zone, con un riferimento al convoglio storico.\nIl Materiale trazione.\nLa Amtrak inizi\u00f2 il suo servizio utilizzando quanto lasciato dalle altre grandi compagnie ferroviarie. Col passare degli anni, specie nel \"Corridoio Nord-Est\", si dot\u00f2 di materiale costruito specificatamente per le sue relazioni, fornito dai pi\u00f9 svariati costruttori ferroviari.\nCorridoio Nord-Est.\nPer quanto riguarda il \"Corridoio Nord-Est\", c'era a disposizione l'abbondante materiale della \"Penn Central\", gi\u00e0 \"Pennsylvania Railroad\" (PRR): accanto alle veterane locomotive elettriche GG-1 si affiancavano i moderni complessi di automotrici del tipo Metroliner.\nI GG-1, costruiti dalle celebri officine PRR di Altoona, erano locomotori elettrici da 3660\u00a0kW di potenza, capaci di raggiungere i 160\u00a0km/h in testa ai treni passeggeri. Tali prestazioni erano del tutto ragguardevoli, considerando che erano entrati in servizio nel 1934, come mostrava anche il poco consueto rodiggio, un 2-C+C-2. Prestarono servizio fino al 1979, quando furono sostituiti da macchine pi\u00f9 moderne, quali gli EMD AEM-7.\nI convogli Metroliner erano invece un insieme di automotrici e rimorchiate, entrate in servizio nel 1967, e capaci di toccare i 201\u00a0km/h (125 miglia orarie). Con l'arrivo dei pi\u00f9 moderni Acela Express, le automotrici sono state man mano ritirate: l'ultima corsa \u00e8 stata effettuata nel giugno 2006. Il materiale rimorchiato, conosciuto anche come \"Amfleet\", \u00e8 stato invece utilizzato in composizioni standard con vari locomotori elettrici.\nNel 1972 la General Electric inizi\u00f2 a fornire i locomotori serie E60, dotato di rodiggio C'-C', con una potenza di 4,48\u00a0MW e una velocit\u00e0 massima di 145\u00a0km/h. Le prestazioni non erano esaltanti, mentre in velocit\u00e0 si verificavano serpeggiamenti, che provocarono il deragliamento di un prototipo durante i test: da qui la velocit\u00e0 massima cos\u00ec limitante. Le 73 macchine costruite non ebbero una carriera felice, cedute a varie compagnie ferroviarie minori all'apparire delle \"EMD AEM-7\".\nLe EMD AEM-7 si ispiravano alle svedesi Rc-4 della ASEA, come del resto le macchine austriache della serie 1044. Dopo aver scartato le CC 21000 (CC 6500 adatte alla corrente alternata) francesi - un modello fu provato nel \"Corridoio Nord-Est\" nel 1977 - la scelta cadde su macchine ad azionamento elettronico, pi\u00f9 moderne del modello francese proposto. LA EMD consegn\u00f2 fra il 1978 e il 1988 65 locomotori. Le \"AEM-7\" avevano una potenza di 5,2\u00a0MW, raggiungevano i 200\u00a0km/h, e potevano funzionare sotto le varie tensioni che cottraddistinguevano all'epoca il \"Corridoio Nord-Est\". Nell'ottobre 1996 questi locomotori hanno iniziato a fare servizio anche sull'elettrificato \"Keystone Corridor\", fra Filadelfia e Pittsburgh. Nel 1999 poi \u00e8 iniziato un aggiornamento per quanto riguarda la parte elettronica, dotando le macchine di inverter IGBT.\nNel dicembre 2000 hanno iniziato il servizio i convogli Acela Express. Sono dotati di due motrici da 6000\u00a0hp (4,47\u00a0MW) e capaci di toccare i 240\u00a0km/h, che racchiudono sei rimorchiate ad assetto variabile.\nNel 1999 sono cominciati i test sui nuovi HHP-8 forniti dalla Bombardier Transportation, costruiti in 21 esemplari. Sono macchine da ben 8000\u00a0hp (circa 6,2\u00a0MW), come dice la sigla stessa: High Horse Power 8000. Sono macchine che intendono rimpiazzare in maniera definitiva i mediocri \"E60\" ed affiancare gli \"AEM-7\" nei servizi ad alta velocit\u00e0 con convogli di carrozze \"Amfleet\" (cio\u00e8 le rimorchiate \"Metroliner\").\nLa trazione diesel.\nAll'inizio la Amtrak si trov\u00f2 a gestire una flotta assai eterogenea, con molte macchine ormai superate. Non mancavano infatti varie EMD delle serie E8, E9, F3B, F7 e FP7, tutte risalenti alla fine degli anni quaranta, dotate di scarsa potenza (intorno a 1,1\u00a0MW) e affidabilit\u00e0.\nNel 1974 quindi l'Amtrak ordin\u00f2 alla General Electric 25 macchine del tipo P30CH. Tali locomotori diesel non incontrarono il favore del personale di macchina e dell'amministrazione, che si rivolse quindi alla EMD per una nuova fornitura.\nNel 1976 arrivarono le nuove EMD F40PH, di fatto una versione passeggeri delle diffusissime SD-40, che permisero di svecchiare il materiale trazione. Dotate di un motore tipo 645E3 a 16 cilindri a V sovralimentato da 2,2\u00a0MW, potevano raggiungere i 166\u00a0km/h (103 miglia orarie), incrementarono le prestazioni dei convogli dell'Amtrak. Il rodiggio \u00e8 Bo'Bo', e sono prive delle passerelle laterali tipiche delle macchine diesel statunitensi. I macchinisti hanno affibbiato alle macchine il nomignolo di \"screamers\".\nLa General Electric si prese la rivincita sulla rivale storica nel 1991, quando l'Amtrak ordin\u00f2 20 esemplari della Dash 8-32BWH, una versione cio\u00e8 adatta per treni passeggeri del modello merci.\nNel 1992 la spunt\u00f2 di nuovo la EMD, quando la sua F59PHI fu acquistata dalla Amtrak per svolgere servizi sulla costa californiana e quella atlantica, dove le linee consentono di raggiungere buone velocit\u00e0. Capaci di raggiungere i 176\u00a0km/h (110 miglia orarie), le F59PHI sono dotate del nuovo motore tipo 710, un V 12 capace di 2,2\u00a0MW.\nAlla fine per\u00f2, nel 1992, and\u00f2 alla GE Transportation la commessa pi\u00f9 importante: i locomotori della serie Genesis, modelli \"P40DC\", \"P32AC-DM\" e \"P42DC\", tutti esternamente simili fra loro. Macchine a quattro assi, capaci di raggiungere i 177\u00a0km/h negli ultimi modelli, hanno una potenza di poco superiore ai 3\u00a0MW, e pesano ben 121 tonnellate. Ne sono in servizio oltre 200 esemplari, molti anche adottati da altre compagnie ferroviarie, quali la VIA Rail canadese."}
{"id": "829180", "revid": "50026", "url": "https://it.wikipedia.org/wiki?curid=829180", "title": "Chersus kleinmanni", "text": ""}
{"id": "829182", "revid": "773636", "url": "https://it.wikipedia.org/wiki?curid=829182", "title": "Chiesa e convento di San Torp\u00e9", "text": "La chiesa e il convento di San Torp\u00e9 a Pisa si trovano in via Fedeli di fronte agli scavi dei bagni di Nerone.\nStoria e descrizione.\nLa chiesa e il convento furono fondati fra il 1254 e il 1278 dagli Umiliati e nel XVI secolo passarono ai frati di San Francesco da Paola; nel XVII secolo e nel 1895 furono restaurati. Il campanile \u00e8 del 1821.\nAll'interno si trovano tre dipinti del XVII secolo: la \"Madonna col Bambino, Sant'Anna e San Torp\u00e8\" di Francesco Vanni, \"San Carlo Borromeo ed episodi della sua vita\" di Giovanni Stefano Marucelli, la \"Conversione di San Giovanni Gualberto\" di Giovanni da San Giovanni.\nI due altari addossati alla parete destra, l\u2019uno dedicato a San Francesco di Paola e l\u2019altro a San Carlo Borromeo, ospitano i dipinti raffiguranti \"La Madonna in gloria tra San Giovanni della Croce e Santa Teresa\" (1820 ca.) di Domenico Nani da Udine ed \"Il Santo ed episodi della sua vita\" di Giovanni Stefano Maruscelli (dopo 1631)."}
{"id": "829183", "revid": "773636", "url": "https://it.wikipedia.org/wiki?curid=829183", "title": "Chiesa e convento di Sant'Anna (Pisa)", "text": "La chiesa e convento di Sant'Anna di Pisa si trovano in via Carducci.\nStoria.\nLa chiesa e l'adiacente edificio monastico furono edificati dal 1406 per le monache benedettine: la chiesa fu consacrata nel 1426 e restaurata con il chiostro da Girolamo Ammannati agli inizi XV secolo; nel 1741-47 fu ricostruita completamente dai pisani fratelli Giuseppe e Francesco Melani, architetti e pittori. \u00c8 stata restaurata tra il 2001 ed il 2002.\nIl complesso dal 1668 ingloba la chiesa e il convento di San Girolamo dei Gesuati.\nLa comunit\u00e0 monastica fu soppressa nel 1786 e l'edificio fu destinato nel 1809 a educandato.\nDal 1975 \u00e8 sede della Scuola superiore di studi universitari e di perfezionamento; all'istituto fu posta la condizione, al momento della fusione con il Conservatorio di Sant'Anna nel 1987, di mantenere l'intitolazione precedente: ha quindi preso il nome di Scuola superiore di studi universitari e perfezionamento Sant'Anna.\nNel 2017 e nel 2019 ha inoltre ospitato la tradizionale messa dedicata ai nuovi studenti della Scuola Superiore Sant'Anna.\nDescrizione dell'edificio.\nLa chiesa \u00e8 a aula unica, con dipinti settecenteschi di Tommaso Tommasi, Giuseppe Grisoni e Antonio Luchi.\nNel convento, tracce di affreschi e colonna del XIII secolo; nel chiostro (gi\u00e0 del convento di san Girolamo), graffiti e affreschi con la \"Vita del Beato Filippo Gambacorti\" (XVI-XVII secolo).\nIn cantoria, sopra l'ingresso principale, si trova l'organo costruito nel 1850 da Nicomede Agati, membro della nota famiglia di organari pistoiesi; l'organo \u00e8 stato recentemente restaurato dall'organaro Nicola Puccini, restituendolo all'antico splendore e al pubblico di Pisa, che pu\u00f2 udirlo in occasione dei concerti promossi annualmente dalla Scuola Superiore Sant'Anna, la cui sede \u00e8 contigua con la chiesa stessa.\nLa chiesa si trova a pochi passi dalla chiesa di San Giuseppe, con la quale condivide una facciata a intonaco color pastello simile."}
{"id": "829188", "revid": "1609015", "url": "https://it.wikipedia.org/wiki?curid=829188", "title": "Chiesa e convento di Santa Croce in Fossabanda", "text": "La chiesa di Santa Croce in Fossabanda e l'annesso convento si trovano in piazza Santa Croce a Pisa nella parte nord-est della citt\u00e0, nella zona detta delle Piagge. Il toponimo \"Fossabanda\" \u00e8 attestato fin dall'XI secolo e indicava un fossato di drenaggio in una zona paludosa che lambiva i confini dei terreni di un non meglio identificato \"Bando\", al quale si accenna in due atti di compravendita datati 1034 e 1111.\nStoria.\nLa chiesa e il convento furono edificati per le monache Domenicane nel 1325 su un precedente convento domenicano noto dal 1233 quando viene citato negli Statuti di Pisa. Nel 1251 si trasferiscono nel convento delle suore agostiniane di regola domenicana, le suore del Santissimo Salvatore. La struttura del convento del 1325 (ma l'inizio dei lavori risale al 1322) si deve a Bartolomeo del Cantone, appartenente a una celebre famiglia pisana e lettore del convento pisano di Santa Caterina d'Alessandria. Nel 1331 le suore, sentendosi non protette in un luogo cos\u00ec isolato posto al di fuori delle mura cittadine, inoltrarono la richiesta all'arcivescovo di Pisa Simone Saltarelli di trasferirisi nella chiesa benedettina di San Silvestro all'interno delle mura. A Santa Croce rimase una rappresentanza di circa venti suore, e il luogo, a causa del suo isolamento, venne deputato ad accogliere ritiri di meditazione e di preghiera. Vi dimor\u00f2 la beata Chiara Gambacorti che entr\u00f2 a Santa Croce nel 1378 su spinta e incoraggiamento di santa Caterina da Siena. Chiara per\u00f2 rimane a Santa Croce soltanto pochi anni: si trasfer\u00ec infatti nel 1382 nel nuovo convento di San Domenico fatto costruire appositamente per lei dal padre, il potente Piero Gambacorti, signore di Pisa.\nIl convento di Santa Croce fu ristrutturato nelle forme attuali nel XV secolo col passaggio ai Francescani. Nel 1426 infatti versava in totale abbandono, finch\u00e9 venne comprato dal patrizio fiorentino Pietro Neretti, che l'anno successivo lo don\u00f2 ai frati francescani dell'Osservanza, movimento di riforma dell'ordine nato su ispirazione di san Bernardino da Siena. Santa Croce fu cos\u00ec il sedicesimo convento toscano ad essere ceduto ai frati osservanti.\nNel 1497 ospit\u00f2 il re francese Carlo VIII in trattative con il governo pisano per aiuti contro Firenze. Nel 1512 venne sepolto in Santa Croce il celebre capitano di ventura fiorentino Bandino Bandini: la sua tomba, con la statua del defunto adagiata sull'urna, fu realizzata dalla cerchia dello scultore Pietro Aprile; oggi \u00e8 stata trasferita nel chiostro dei francescani conventuali di San Francesco a Pisa. Il 1\u00ba giugno 1572 avvenne la solenne dedicazione della chiesa alla Santa Croce.\nNel corso del XVIII secolo il convento fu sede di un prestigioso Studio Generale di Teologia, fra i maggiori di Toscana insieme a quelli di Lucca e di Siena. Nel 1715 \u00e8 collocato un pregevole coro ligneo completato nel 1806 e ancor oggi visibile. Durante le soppressioni napoleoniche del 1810 il convento fu chiuso e i frati espulsi; rientrati alla caduta di Napoleone i frati furono nuovamente cacciati dalle leggi di soppressione degli ordini religiosi emanate dal neonato Stato Italiano nel 1866. A seguito di queste soppressioni fu disperso l'archivio conventuale insieme a numerose opere pittoriche.\nIl convento, espropriato dal Demanio, venne ceduto al Comune di Pisa il 16 giugno 1875 al prezzo di lire 19.483,88. Fu trasformato in lazzaretto per le epidemie di colera che colpivano sovente la citt\u00e0. I frati riuscirono ad acquistare dal Comune di Pisa soltanto un pezzo dell'orto al prezzo di lire 1.205, sul quale costruirono un nuovo convento, dove tutt'oggi risiede la comunit\u00e0 religiosa. Tanto il convento storico che la chiesa sono ancora oggi di propriet\u00e0 del Comune.\nDescrizione.\nLa chiesa ha struttura ad aula unica con nartece, un profondo presbiterio contenente il coro e una sola cappella laterale, alla destra vicino l'ingresso.\nProprio in questa cappella si conserva un dipinto su tavola firmato dal portoghese Alvaro Pirez d'Evora rappresentante la \"Madonna col Bambino e angeli musicanti\" (1430 circa). Sugli altari laterali si trovano invece dipinti di Jacopo Vignali (\"San Francesco e un fanciullo al quale l'angelo indica la Madonna col Bambino\", 1649); Paolo Guidotti (\"Beato Salvatore da Orta francescano che guarisce malati e infermi\", \"post\" 1606) e Francesco Curradi (il \"Perdono di Assisi\", databile a dopo il 1627).\nVi si trova anche un crocifisso ligneo della fine del XV secolo ad arti mobili, secondo un tipico gusto teatrale tardomedievale. Altri importanti dipinti dell'epoca sono la \"Madonna con il Bambino e i santi Antonio abate, Gregorio papa, Giovanni Battista e san Francesco d'Assisi\", oggi al Museo di San Matteo; e l'\"Incoronazione della Vergine\", datata 1474, oggi al museo di Digione, dopo essere stata trafugata dalle truppe napoleoniche nel 1810. Entrambi questi dipinti sono opera del pittore Zanobi Machiavelli, allievo del celebre Benozzo Gozzoli. \nNel convento invece, attualmente struttura alberghiera, si pu\u00f2 ammirare il chiostro porticato su quattro lati, con affreschi del XV e XVI secolo."}
{"id": "829193", "revid": "220636", "url": "https://it.wikipedia.org/wiki?curid=829193", "title": "Et in Arcadia ego (Guercino)", "text": "Et in Arcadia ego \u00e8 un dipinto a olio su tela (82x91 cm) realizzato dal Guercino e attualmente conservato presso la Galleria nazionale d'arte antica di palazzo Corsini a Roma. Citato per la prima volta come opera di Guercino nell'\u00ednventario di Antonio Barberini del 1644 (Lavin 1975, p.\u00a0168), il dipinto pass\u00f2 nel 1812 al ramo Colonna di Sciarra, con un'attribuzione a Bartolomeo Schedoni che conserv\u00f2 fino al 1911 quando Hermann Voss la restitu\u00ec a Guercino.\nIn diretta connessione con l\"'Apollo e Marsia\" della Galleria Palatina, eseguito da Guercino per il Granduca di Toscana nel 1618, nel quale compare lo stesso gruppo dei due pastori. Secondo Mahon (1968) la tela Barberini non pu\u00f2 essere esistita come composizione indipendente prima del dipinto fiorentino, ma \u00e8 stata eseguita successivamente e trasformata nel tema morale autonomo del memento mori con l'aggiunta del teschio con il verme e il moscone, e della scritta \"Et in Arcadia ego\". Opera giovanile di Guercino eseguita dopo il suo viaggio a Venezia, dove erano particolarmente diffuse le allegorie moraleggianti, ma prima del suo soggiorno romano (1621-23), la tela \u00e8 stata datata tra il 1618 (Mahon) e il 1622 (Wild).\nL'iconografia del \"memento mori\" in ambito pastorale, derivata dalle Egloghe di Virgilio, ebbe ampia diffusione in ambito veneziano e romano a partire dal periodo rinascimentale, viene qui esplicitato con l'aggiunta dell'inscrizione per la prima volta nella storia dell'arte e della letteratura (Cola, 1996).\nLa frase riportata alla base del dipinto pu\u00f2 tradursi letteralmente, \"Anche in Arcadia io\": dove \"Et\" sta per \"etiam\" (anche) e viene sottinteso: \"sum\" (sono presente) o \"eram\" (ero). \nSembra quindi volersi intendere con l'iscrizione "}
{"id": "829198", "revid": "78273", "url": "https://it.wikipedia.org/wiki?curid=829198", "title": "Francesco Barbieri detto il Guercino", "text": ""}
{"id": "829199", "revid": "125357", "url": "https://it.wikipedia.org/wiki?curid=829199", "title": "Karl Philipp F\u00fcrst zu Schwarzenberg", "text": ""}
{"id": "829201", "revid": "773636", "url": "https://it.wikipedia.org/wiki?curid=829201", "title": "Basilica di San Pietro Apostolo", "text": "La basilica di San Pietro Apostolo, in localit\u00e0 San Piero a Grado, \u00e8 una basilica di Pisa. Mirabile esempio di architettura ecclesiastica precedente alla cattedrale pisana, la suggestiva basilica sorse in prossimit\u00e0 di uno scomparso scalo fluviale, chiamato Grado, dell'antico Porto Pisano, dove secondo la tradizione sarebbe approdato san Pietro nel 44.\nHa come peculiare caratteristica quella di avere 2 absidi e nessuna facciata.\nStoria.\nEt\u00e0 antica.\nRipetuti scavi archeologici hanno permesso di ricostruire la storia della chiesa. Sul sito sorgeva un edificio romano non religioso le cui mura erano pressoch\u00e9 parallele a quelle della chiesa di oggi, ed avente un piano di calpestio circa un metro sotto quello attuale.\nUn primo edificio paleocristiano fu costruito nel IV secolo. Era orientato verso est (leggermente inclinato rispetto alla chiesa di oggi), aveva tre navate di cui solo l'ultima terminante con abside semicircolare. Le mura di quest'ultima sono ancora visibili oggi e costituiscono il semicerchio pi\u00f9 esterno messo in luce dagli scavi. Al centro dell'abside venne posta la colonna con l'altare di san Pietro visibile ancora oggi. Il piano di calpestio era poco meno di un metro sotto quello attuale.\nMedioevo.\nNel VI o VII secolo (ma secondo alcuni anche VIII o IX secolo) venne ricostruita una seconda chiesa, forse a causa di un incendio. In tale occasione vennero ampliate le navate laterali, aggiunte le due absidi laterali (di cui la sinistra visibile dagli scavi) e diminuita la dimensione di quella centrale con l'aggiunta di un secondo muro concentrico pi\u00f9 interno, anch'esso visibile ancora oggi. Il piano di calpestio di questo edificio era circa 40 cm sotto quello attuale.\nNel terzo quarto del X secolo iniziarono i lavori della chiesa attuale che proseguirono fino all'inizio dell'XI secolo. La chiesa venne orientata in direzione nord-est e venne costruita da due cantieri che lavorarono in concomitanza a partire da tre archi trasversali (poi abbattuti) che si ergevano al livello dei due grossi pilastri delle mura centrali. Un cantiere procedette verso le absidi riportando nove archi laterali per lato, mentre l'altro procedette verso la facciata riportando ben otto archi laterali per lato e un ambiente molto pi\u00f9 ampio di quello attuale.\nIntorno alla met\u00e0 del XII secolo un evento atmosferico eccezionale o una esondazione dell'Arno distrussero la facciata e la parte anteriore della chiesa. Venne quindi costruita l'attuale facciata con la sua grande abside, in posizione pi\u00f9 avanzata rispetto alla facciata precedente e lasciati solo quattro degli otto archi originari. In tale occasione venne anche aperto la porta sul lato nord per consentire l'accesso all'edificio e costruito il grande campanile romanico oggi distrutto.\nEt\u00e0 moderna e contemporanea.\nNel corso dei secoli successivi la chiesa sub\u00ec ulteriori rimaneggiamenti che vennero per\u00f2 eliminati nel corso dell'Ottocento per restituire alla chiesa l'aspetto originario.\nIl campanile fu distrutto il 22 luglio 1944, dai soldati della Wehrmacht in ritirata, per impedire agli alleati di beneficiare di un punto strategico per avvistamenti a lungo raggio. Dopo la guerra si intraprese la costruzione di un nuovo campanile, ma i lavori si interruppero precocemente.\nEsterno.\nLa basilica presenta una pianta rettangolare, con la facciata est chiusa da un'abside maggiore, a cui si affiancano le due minori; una quarta abside \u00e8 posta sul fronte occidentale.\nL'esterno, composto da un paramento in pietre di diversa provenienza, \u00e8 scandito da lesene ed archetti pensili sopra i quali sono inseriti preziosi bacini ceramici (copie; gli originali sono al Museo nazionale di San Matteo) di produzione islamica, maiorchina e siciliana decorati con ricercati motivi geometrici e figurati (X-XII secolo).\nDell'imponente campanile del XII secolo, distrutto il 22 luglio 1944, dai soldati della Wehrmacht in ritirata, \u00e8 stato ricostruito solo il basamento per mancanza di fondi. All'interno della basilica sono state collocate le tre campane recuperate dalle macerie del campanile abbattuto.\nLa basilica \u00e8 stata proclamata Monumento messaggero di pace dai club UNESCO, come ricorda un cippo di granito collocato in prossimit\u00e0 del sacro edificio.\nInterno.\nL'interno vasto e solenne, con copertura a capriate, \u00e8 diviso in tre navate da colonne di spoglio con capitelli classici, confermando l'uso diffuso durante tutto il Medioevo di reimpiegare elementi classici di diversa provenienza nelle nuove costruzioni. Le colonne descrivono tredici archi per lato. Una colonna con capitello con sfingi bicorpi ha precise corrispondenze con uno ritrovato all'Auditorium di Mecenate a Roma.\nNella parte occidentale un ciborio gotico, degli inizi del XIV secolo, segna il luogo in cui san Pietro avrebbe predicato per la prima volta. Un \"Crocifisso ligneo\" settecentesco, in origine disposto sull'altare maggiore, \u00e8 oggi collocato nella navata destra.\nSono stati completamente eliminati i numerosi altari laterali seicenteschi.\nNella zona occidentale sono visibili gli scavi archeologici condotti a pi\u00f9 riprese nel 1919-25 e nel 1955-58.\nGli affreschi.\nSulle pareti della navata centrale si svolge un vasto ciclo di affreschi, recentemente restaurato, eseguito dal lucchese Deodato Orlandi (attivo agli inizi del XIV secolo), su commissione dell'importante famiglia longobarda pisana dei Gaetani in occasione del Giubileo indetto nel 1300 dal papa Bonifacio VIII (Benedetto Caetani), famiglia proprietaria di vasti territori a Pisa tra San Piero \"ad gradum Arni\" e San Giovanni \"ad ripam Arni\" e intorno al castello di Terriccio nella maremma pisana.\nNella parte inferiore sono raffigurati i \"Ritratti dei Pontefici, da san Pietro a papa Giovanni XVII\" (1003): questa serie di ritratti oggi \u00e8 una fonte iconografica ancora pi\u00f9 preziosa dopo il disastroso incendio del 1823 che distrusse quasi completamente la basilica di San Paolo fuori le mura a Roma e a causa del quale fu gravemente danneggiata anche la celebre serie di ritratti dei pontefici.\nNella zona intermedia, in trenta riquadri, si sviluppano le \"Storie della vita di san Pietro\", comprendenti anche alcuni \"Episodi della vita di san Paolo, Costantino e san Silvestro\", esemplati su quelli dell'antica basilica vaticana e sugli affreschi di Cimabue ad Assisi.\nNella zona superiore sono raffigurate le \"Mura della citt\u00e0 celeste\", in alcuni tratti completamente rifatte in epoche successive: si tratta di una serie di finestre ad arco dipinte con attenzione a particolari architettonici tridimensionali dove si affacciano ritmicamente angeli e santi.\nLungo le pareti e nelle absidi restano alcune testimonianze delle decorazioni pittoriche che in varie epoche hanno arricchito l'importante basilica. Da segnalare nell'abside laterale sinistra l'affresco della \"Assunzione della Vergine\" (XI secolo), in cui sono visibili gli \"apostoli acefali\" nel registro inferiore e la \"Vergine affiancata da Angeli\" in quello superiore. Lungo la navata laterale sinistra troviamo una \"Annunciazione\" (fine XIII secolo)"}
{"id": "829202", "revid": "36426", "url": "https://it.wikipedia.org/wiki?curid=829202", "title": "Giovanni XVII", "text": ""}
{"id": "829203", "revid": "1305772", "url": "https://it.wikipedia.org/wiki?curid=829203", "title": "Parade", "text": ""}
{"id": "829206", "revid": "780781", "url": "https://it.wikipedia.org/wiki?curid=829206", "title": "Muda (Repubblica di Venezia)", "text": "La muda era una linea commerciale della Repubblica di Venezia percorsa annualmente da un convoglio navale che veniva subappaltato dallo stato alle compagnie mercantili private. Il sistema delle mude oper\u00f2 ininterrottamente tra il 1315 e il 1533.\nLe mude si distinguevano dalle imprese mercantili completamente private per il fatto di essere guidate da comandanti della Repubblica e di rappresentarne ufficialmente gli interessi nei mercati levantini. Le mude prendevano il nome dalle principali regioni nelle quali operavano (\"Muda di Siria, Muda d'Egitto\", etc.) e il termine stesso (\"muda\", cio\u00e8 \"muta\") traeva spunto dalla loro periodicit\u00e0 (gli arrivi e le partenze avvenivano in determinati periodi dell'anno), simile a quella degli uccelli migratori.\nStoria.\nLe origini.\nDalla nascita di Venezia fino agli inizi del XIII secolo la potenza commerciale veneziana era gestita esclusivamente da privati, tra i quali spiccava il patriziato veneziano che oltre al commercio era anche dedito alla gestione della cosa pubblica. Con l'evoluzione delle conoscenze nautiche e commerciali, i membri del patriziato nel corso dell'XI secolo costituirono le prime societ\u00e0 mercantili, inizialmente composte da membri della stessa famiglia, motivo per cui erano anche dette unioni di fratelli, si trattava di compagnie composte da un numero variabile di soci in cui il capitale era suddiviso equamente e dove i profitti dei partecipanti erano proporzionali all'utile generato della spedizione finanziata.\nPer fronteggiare la sempre maggiore concorrenza genovese nel 1238 lo Stato decise di intervenire direttamente nei rapporti commerciali tra i mercanti diretti ad Alessandria imponendo loro di costituire una societ\u00e0 dedita all'esportazione di pepe e cotone. Da questo primo intervento statale nel corso del secolo ne seguirono degli altri, nel 1290 per la prima volta lo stato finanzi\u00f2 la costruzione di dieci galee mercantili dirette verso l'Impero bizantino. In seguito alla prima gestione diretta di una galea nel 1294 lo Stato inizi\u00f2 a proporre al patriziato veneto un nuovo tipo di contratto, la maona. Sviluppata soprattutto nella Repubblica di Genova, la maona era una societ\u00e0 finanziaria con amministrazione privata sotto la garanzia dello Stato che si impegnava ad offrire le imbarcazioni ai privati. La gestione delle maone fu progressivamente migliorata e modificata andando cos\u00ec a formare quello che nel XIV secolo sar\u00e0 il sistema delle mude.\nLa fine del sistema.\nIl sistema entr\u00f2 in crisi sul finire del Quattrocento, coi viaggi di Vasco de Gama che, aprendo la via alla circumnavigazione del continente africano, permisero ai Portoghesi di intercettare a monte i preziosi prodotti asiatici, direttamente in India e sud Arabia, prosciugando progressivamente i mercati egiziani e siriani.Contemporaneamente, la scomparsa di Bisanzio e la comparsa sulla scena dell'aggressivo Impero Ottomano ponevano una seria minaccia alla stessa sopravvivenza delle colonie veneziane in Oriente.\nPer cercare di sostenere il secolare sistema il Senato prese a garantire congrui finanziamenti a fondo perduto che potevano raggiungere le diverse migliaia di ducati per incentivare la partecipazione dei privati, ma i viaggi di Colombo, la scoperta dell'America e l'apertura delle rotte attraverso l'Atlantico che riportavano in Europa nuovi ed ancor pi\u00f9 esotici prodotti, oltre ad arricchire immensamente con l'oro americano i nuovi rivali commerciali di Venezia, Spagna e Portogallo in primis, costrinsero negli anni venti del Cinquecento a sospendere i viaggi di iniziativa pubblica.\nIstituzioni.\nSavi agli Ordini.\nL'organizzazione delle mude era affidata ai cinque Savi agli Ordini che avevano il compito di redigere il regolamento del viaggio di ogni muda, tenendo in considerazione le norme promulgate nel 1255 dal doge Ranier Zen e modificate fino al 1343. L'elezione dei cinque Savi agli Ordini fu stabilita dal Maggior Consiglio con decreto datato 8 marzo 1321 e i cinque savi assunsero questo nome in quanto le regole della navigazione dei convogli erano per l'appunto definite \"ordini\". I Savi agli ordini furono aggregati al Senato nel 1442. Il Senato ogni sei mesi eleggeva alternativamente due o tre savi, che a differenza degli altri membri del Collegio dei Savi non dovevano essere necessariamente membri del Senato.\nSistema delle mude.\nL'organizzazione.\nLe mude erano organizzate dalla Repubblica solitamente con cadenza annuale, il governo metteva a disposizione le proprie navi (solitamente tra 2 e 5 galee per viaggio) e le subappaltava alle compagnie mercantili di privati attraverso un'asta pubblica (l'\"incanto\"). L'asta era convocata e regolata dal Senato, che approvava allo stesso tempo il regolamento che gli appaltatori avrebbero dovuto rispettare nel corso del viaggio. La maggior parte di queste regole veniva discussa direttamente con i privati come ad esempio il giorno di partenza, la durata degli scali, la rotta da seguire, l'equipaggio da ingaggiare, il tipo e la quantit\u00e0 di merci da caricare e il numero di galee adatte al viaggio. Una volta approvate le offerte, i privati a capo dei consorzi erano nominati \"patron\" delle galee e potevano usufruire di tutti i vantaggi offerti dal sistema delle mude. La muda offriva per i due mesi successiva dalla partenza il completo monopolio della merce che su quella rotta si era concordato di trasportare e i noli (un'imposta nel 2-3% sulla merce trasportata), erano dimezzati.\nA capo dell'intero convoglio era nominato dal Senato un \"Capitano\" accompagnato da uno scrivano anch'esso di nomina pubblica e da un \"Ammiraglio\", responsabile delle questioni inerenti alla navigazione. Il Capitano era il rappresentante dello Stato e aveva il compito di sorvegliare l'applicazione delle regole imposte dal Senato a tutte le navi. In qualit\u00e0 di funzionario pubblico, inoltre, il Capitano aveva l'onere e l'onore di raccogliere e riportare tutti i fatti salienti e le informazioni di cui fosse venuto a conoscenza durante il viaggio, per poi farne pronta relazione al Senato al rientro a Venezia.\nOgni singolo patrono doveva obbligatoriamente partecipare di persona al viaggio e occuparsi di affittare in \"carati\" lo spazio della propria galea a vari mercanti. Per ragioni logiche ed economiche, i commercianti privilegiati erano gli stessi che avevano appoggiato e finanziato l'elezione del patrono stesso. I mercanti che caricavano proprie merci a bordo non sempre le seguivano ma davano delega ai patroni stessi di venderle in determinati porti ed a determinati prezzi. Un altro importante compito dei patroni era quello di reclutare l'equipaggio per la propria galera quali rematori, balestrieri, il medico di bordo, ufficiali (cio\u00e8 l' \"homo de conzeio\", il navigatore, e il \"Paron zurado\", ufficiale di coperta), e pagarne il relativo salario. Nella muda delle Fiandre del 1468 il \"patron\" della galea Giovanni Foscari scrive all'inizio del suo libro di viaggio:\nLa funzione.\nAnalogamente ai fondachi e alle associazioni di mercanti le mude furono concepite per rendere il sistema commerciale veneziano pi\u00f9 efficiente e redditizio.\nIl sistema delle Mude funzionava attraverso due circoli chiusi, uno per l'Oriente e l'altro per l'Occidente, con perno nel mercato realtino, dove si incontravano domanda e offerta e dove si stabilivano i prezzi:\nMude di Ponente.\nMuda delle Fiandre.\nLa muda delle Fiandre fu creata per incrementare e stabilizzare i rapporti commerciali che intercorrevano tra Venezia e le citt\u00e0 portuali inglesi e fiamminghe. Una volta salpata da Venezia la muda faceva scalo in alcune delle maggiori citt\u00e0 portuali adriatiche e siciliane per poi proseguire verso la penisola iberica facendo tappa a Palma di Maiorca per poi fermarsi a Cadice, una delle maggiori citt\u00e0 portuali Regno di Castiglia e Le\u00f3n. Salpato da Cadice il convoglio si dirigeva verso Lisbona, capitale del Regno di Portogallo e da l\u00ec fare vela verso i porti spagnoli della Galizia da cui le navi sarebbero poi salpate per raggiungere i porti inglesi. Una volta attraversato il golfo di Biscaglia le navi facevano lunghi scali a Southampton e Londra, nel Regno d'Inghilterra, e a Bruges, nella Contea delle Fiandre. Durante il viaggio di ritorno le navi raggiungevano velocemente Cadice nei numerosi porti musulmani tra Almer\u00eda, nel Sultanato di Grenada e Tunisi, tra i domini della dinastia Hafside. Una volta salpato da Tunisi il convoglio si dirigeva verso la Sicilia e da l\u00ec verso Venezia. La muda fu istituita nel 1315 e dur\u00f2 fino al 1533.\nMuda di Aigue-Mortes.\nLa muda di Aigue-Mortes fu creata per incrementare e stabilizzare i rapporti commerciali che intercorrevano tra Venezia e le citt\u00e0 portuali francesi e aragonesi. Dopo essere approdata nelle maggiori citt\u00e0 della costa tirrenica come Messina, Palermo, Napoli e Pisa, la muda procedeva del golfo del Leone facendo scalo nelle citt\u00e0 comprese tra Port-de-Bouc (nei pressi di Marsiglia) e Agde, passando per Agues-Mortes, vicino a Montpellier, talvolta la muda proseguiva verso le maggiori citt\u00e0 della Corona d'Aragona, approdando in successione a Barcellona, Tortosa e Valencia. Fu stabilizzata nel 1412 per poi essere dismessa nel 1494, dopo 82 anni di attivit\u00e0.\nL'istituzione della muda di Aigue-Mortes fu graduale, nel luglio del 1401 la muda delle Fiandre part\u00ec da Venezia diretta vero i porti di Londra e Bruges con un convoglio formato da sei navi, contro le cinque che salpavano solitamente. Durante il viaggio di ritorno la nave aggiuntiva si separ\u00f2 dal convoglio per raggiungere autonomamente 15 maggio 1402 il porto di Montpellier, dove avrebbe fatto scalo per 8 giorni. Il capitano della nave Lorenzo Contarini una volta approdato ed essersi munito dei documenti necessari precedette con il trasbordo di un carico di spezie dal valore di fiorini. Il buon esito della spedizione convinse il Senato a ripetere l'operazione anche l'anno successivo e lo scalo fu allungato fino a quindici giorni. Dopo alcuni anni di interruzione il Senato nel 1412 stabil\u00ec con decreto la muda di Aigue-Mortes; composta da una sola galea che a inizio primavera sarebbe partita da Venezia per poi costeggiare l'Italia e dirigersi nei pressi di Montpellier verso il porto di Aigues-Mortes dove avrebbe fatto scalo per diciotto giorni.\nMuda di Barberia.\nLa muda di Barberia fu creata per incrementare e stabilizzare i rapporti commerciali che intercorrevano tra Venezia e le citt\u00e0 portuali della costa berbera, del Sultanato di Granada e della Corona d'Aragona. Partendo da Venezia la muda si dirigeva verso i porti della Sicilia aragonese e una volta fatto scalo a Siracusa salpava verso Tripoli, Gerba e Tunisi, i maggiori centri dei domini della dinastia Hafside. Da Tunisi approdava poi nei porti del Regno di Tlemcen facendo scalo a B\u00e9ja\u00efa, Algeri e Orano, poi da qui partiva alla volta di Malaga nel Sultanato di Grenada per poi costeggiare la Spagna fino Valencia e Tortosa. Istituita il 10 dicembre 1436 fu dismessa nel 1533, rimanendo operativa per quasi un secolo.\nMuda del Trafego.\nFu istituita nel 1460 era diretta a Tunisi e costeggiando l'Africa fino ad Alessandria d'Egitto arrivava a Beirut e Modone.\nMude di Levante.\nMuda di Siria.\nToccava Cipro, Beirut e Laiazzo e operava quasi esclusivamente per il commercio del cotone.\nMuda d'Egitto.\nOriginata nel XII secolo, salpava due volte all'anno insieme alla muda di Romania seguendo la \"via Egnatia\". Partite da Venezia le mude costeggiavano la Dalmazia per poi dividersi a Modone, nel Peloponneso, da qui poi si dirigevano verso Creta e Cipro per poi fermarsi negli stati crociati, in particolare nelle citt\u00e0 di Beirut, Tiro e San Giovanni d'Acri. Una volta fatto scalo negli stati crociati la muda (o parte di essa) proseguiva verso il Califfato fatimide nelle citt\u00e0 egiziane di Damietta e Alessandria.\nMuda di Romania e mar Nero.\nOriginata insieme alla muda d'Egitto, si divideva da questa a a Modone, nel Peloponneso, da qui poi costeggiava le coste greche facendo scalo nelle citt\u00e0 di Atene, Calcide (sull'isola di Eubea) e Tessalonica, da qui poi di si dirigeva verso Abido sullo lo stretto dei Dardanelli per poi raggiungere la meta a Costantinopoli. Nel 1318 la muda fu istituzionalizzata e successivamente fu prolungata verso il Mar Nero, dove fino al 1450 faceva scalo a Tana e Trebisonda."}
{"id": "829207", "revid": "36426", "url": "https://it.wikipedia.org/wiki?curid=829207", "title": "Piazza dei Cavalieri di Santo Stefano", "text": ""}
{"id": "829220", "revid": "123641030", "url": "https://it.wikipedia.org/wiki?curid=829220", "title": "Lanfranco Dettori", "text": "Biografia.\nTrasferitosi a Newmarket a 14 anni, nel 1985, divenne allievo fantino nella scuderia di Luca Cumani. Dettori detiene il record di sette corse vinte (tutte quelle in programma) in un solo giorno, il 28 settembre 1996, ad Ascot, uno dei templi dell'ippica britannici. Questa impresa gli ha dato fama mondiale anche al di fuori del mondo dell'ippica.\nNel 2000 \u00e8 sopravvissuto, riportando solamente la frattura della caviglia destra e ferite ad un pollice, ad un incidente avvenuto in fase di decollo dall'ippodromo di Newmarket del Piper Seneca sul quale si trovava come passeggero insieme all'amico fantino Ray Cochrane (in seguito diventato suo agente). Nell'incidente perse la vita il pilota del velivolo.\nNel 2004 \u00e8 stato Champion Jockey britannico.\nPer 18 anni, fino al 2012, \u00e8 stato prima monta del team Godolphin dello sceicco Mohammed bin Rashid Al Maktoum, con i cui colori ha conquistato innumerevoli successi in tutto il mondo. Il 16 settembre 2012, pochi giorni dopo l'annuncio della fine della partnership, \u00e8 risultato positivo per uso di cocaina ad un controllo antidoping a cui \u00e8 stato sottoposto in Francia a Longchamp, subendo come conseguenza una squalifica di 6 mesi.\nNel 2013 partecip\u00f2 come concorrente all'edizione del Grande Fratello inglese, senza approdare alle fasi finali essendo il quinto eliminato.\nIl 1 ottobre 2017, vincendo con la femmina di tre anni Enable, \u00e8 diventato il primo fantino a trionfare per cinque edizioni nel Prix de l'Arc de Triomphe, la principale corsa del calendario europeo, ottenendo poi il sesto successo nel 2018 in sella alla stessa cavalla. Proprio con la straordinaria Enable ha ottenuto complessivamente 11 vittorie in corse di Gruppo 1 tra Inghilterra, Irlanda, Francia e Usa.\nVittorie in corse di GR1.\nGran Bretagna\nItalia\nGermania\nFrancia\nIrlanda\nStati Uniti\nHong Kong\nGiappone\nEmirati Arabi Uniti\nCanada\nSingapore\nQatar\nSudafrica"}
{"id": "829221", "revid": "767487", "url": "https://it.wikipedia.org/wiki?curid=829221", "title": "Bioarcheologia", "text": "La bioarcheologia \u00e8 la disciplina, parte dell'archeologia ambientale, che si occupa dello studio dei resti organogeni, sia animali che vegetali recuperati in un contesto archeologico. Negli Stati Uniti il termine riguarda esclusivamente lo studio dei resti ossei umani.\nAll'inizio del XX secolo la materia riguardava prevalentemente il riconoscimento delle diverse specie, in modo che fosse possibile acquisire gli strumenti per lo studio dell'evoluzione, della diffusione e delle migrazioni di flora e fauna, ossia del contesto ambientale dell'insediamento umano. In seguito scatur\u00ec maggiore interesse anche per altri aspetti, collegati alla demografia e alle scienze sociali, come ad esempio l'addomesticamento di alcune specie vegetali ed animali, e l'affermazione dell'urbanizzazione. La principale metodologia d'azione della bioarcheologia \u00e8 il confronto con atlanti e collezioni, anche se negli ultimi decenni la biologia molecolare, tramite l'estrazione del dna, sta permettendo ulteriori passi in avanti per l'acquisizione di dati ambientali.\nDalla bioarcheologia prendono forma diverse discipline, divise nei diversi ambiti di studi: la \"paleobotanica\", che si occupa della ricostruzione della flora antica, sia spontanea che coltivata (suddivisa ulteriormente nella carpologia, per l'analisi dei semi e dei frutti, e nell'antracologia, per lo studio dei resti lignei); la \"palinologia\", per l'analisi dei pollini e delle spore, permettendo cos\u00ec di studiare le principali evoluzioni e i cambiamenti climatici, nonch\u00e9 alcune modificazioni antropiche come i disboscamenti e l'agricoltura; l\"'archeozoologia\", che studia le ossa animali, ricostruendone la dieta, l'allevamento e la distribuzione, con l'acquisizione di notevoli informazioni sull'ecosistema e l'economia; la \"paleoantropologia\" si occupa, con le medesime tecniche d'indagine dell'archeozoologia, dei resti umani, con una sottomateria, la paleopatologia, dedicata alle sue malattie."}
{"id": "829223", "revid": "22995", "url": "https://it.wikipedia.org/wiki?curid=829223", "title": "The jet set", "text": ""}
{"id": "829224", "revid": "122274005", "url": "https://it.wikipedia.org/wiki?curid=829224", "title": "Fitogeografia", "text": "La Fitogeografia (o geografia vegetale) \u00e8 lo studio della distribuzione geografica delle piante e delle loro comunit\u00e0, ricercandone le cause soprattutto climatiche e le condizioni paleogeografiche che ne hanno determinato l'attuale collocazione. Si divide in Fitogeografia floristica e Fitogeografia vegetazionale.\nLa prima si occupa della distribuzione delle specie (o generi e famiglie) e delle differenze/somiglianze di flora tra ambiti spaziali di varia dimensione, territori pi\u00f9 o meno ampi, regioni, continenti. Per flora si intende l'elenco sistematico delle specie che si riscontrano nell'ambito spaziale di studio, elenco che eventualmente pu\u00f2 essere ripartito per ampie categorie ambientali definite in base ai tratti salineti della orografia, idrografia e vegetazione (esempi: flora montana, flora lacustre, flora forestale, ecc.). Sono produzioni della Fitogeografia floristica gli areali delle specie, i gruppi corologici, i regni e le regioni floristiche rappresentati su planisferi.\nLa Fitogeografia vegetazionale studia le grandi zone di vegetazione della Terra, individuate sulla base della fisionomia delle formazioni vegetali naturali evolute (spesso relittuali) e con l'aiuto dei dati climatologici per le necessarie interpolazioni cartografiche. Anche in questo caso si producono carte a livello continentale o planetario. Sono esempi di formazioni vegetali la foresta pluviale tropicale, le foreste di latifoglie e foreste miste temperate, le foreste di conifere temperate o \"taiga\", le praterie, savane e macchie temperate, le praterie e savane inondabili, ecc.\nStoria.\nHumboldt, Alexander von, naturalista, geografo e viaggiatore tedesco (Berlino 1769 - 1859) \u00e8 considerato il fondatore della fitogeografia, lasciando tuttavia notevoli impronte in ogni branca delle scienze naturali; Si ricordano inoltre i contributi del naturalista, ed esploratore francese Bonpland, Aim\u00e9 Jacques Alexandre (La Rochelle, 1773 - Restauraci\u00f2n 1858). "}
{"id": "829227", "revid": "729019", "url": "https://it.wikipedia.org/wiki?curid=829227", "title": "Carpologia", "text": "La Carpologia \u00e8 lo studio scientifico dei semi e dei frutti delle spermatofite, sia dal punto di vista morfologico che strutturale, essa quando \u00e8 applicata ai resti del passato (Paleocarpologia) risulta di fondamentale importanza per discipline come la Paleobotanica, la Paletnobotanica e gli studi Paleoambientali."}
{"id": "829228", "revid": "694292", "url": "https://it.wikipedia.org/wiki?curid=829228", "title": "Per condictionem", "text": ""}
{"id": "829229", "revid": "287204", "url": "https://it.wikipedia.org/wiki?curid=829229", "title": "Iguazu", "text": ""}
{"id": "829232", "revid": "834", "url": "https://it.wikipedia.org/wiki?curid=829232", "title": "Hem", "text": ""}
{"id": "829233", "revid": "1543377", "url": "https://it.wikipedia.org/wiki?curid=829233", "title": "Paletnobotanica", "text": "La paletnobotanica, o archeobotanica, \u00e8 lo studio delle passate interazioni umanit\u00e0-piante attraverso il recupero e l'analisi di antichi resti vegetali. Entrambi i termini sono sinonimi, sebbene paleoetnobotanica \u00e8 generalmente usato in Nord America (inglese: \"paleoethnobotany\" o \"palaeoethnobotany\") e riconosce il contributo che gli studi etnografici hanno verso la nostra attuale comprensione delle pratiche di sfruttamento delle piante antiche, mentre il termine archeobotanica (francese: \"arch\u00e9obotanique\") \u00e8 preferito in Europa e sottolinea il ruolo della disciplina all'interno dell'archeologia.\nCome campo di studio, la paleoetnobotanica \u00e8 un sottocampo dell'archeologia ambientale. Implica l'indagine sia degli ambienti antichi che delle attivit\u00e0 umane relative a quegli ambienti, nonch\u00e9 la comprensione della loro co-evoluzione. I resti vegetali recuperati da antichi sedimenti all'interno del paesaggio o in siti archeologici servono come prova primaria per vari percorsi di ricerca all'interno della paleoetnobotanica, come le origini della domesticazione delle piante, lo sviluppo dell'agricoltura, le ricostruzioni paleoambientali, le strategie di sussistenza, le paleodiete, le strutture economiche e altro.\nGli studi paleoetnobotanici si dividono in due categorie: quelli riguardanti il Vecchio Mondo (Eurasia e Africa) e quelli che riguardano il Nuovo Mondo (le Americhe). Sebbene questa divisione abbia una distinzione geografica intrinseca, riflette anche le differenze nella flora delle due aree. Ad esempio, il mais si trova solo nel Nuovo Mondo, mentre le olive si trovano solo nel Vecchio Mondo. All'interno di questa ampia divisione, i paleoetnobotanici tendono a concentrare ulteriormente i loro studi su regioni specifiche, come il Vicino Oriente o il Mediterraneo, poich\u00e9 esistono anche differenze regionali nei tipi di resti vegetali recuperati.\nResti macrobotanici vs. microbotanici.\nI resti vegetali recuperati da antichi sedimenti o siti archeologici sono generalmente indicati come \"macrobotanici\" o \"microbotanici\".\nI resti macrobotanici sono parti vegetative di piante, come semi, foglie, steli e pula, nonch\u00e9 legno e carbone che possono essere osservati ad occhio nudo o con l'uso di un microscopio a bassa potenza.\nI resti microbotanici sono costituiti da parti microscopiche o componenti di piante, come granuli di polline, fitoliti e granuli di amido, che richiedono l'uso di un microscopio ad alta potenza per poterli vedere.\nLo studio di semi, legno/carbone, polline, fitoliti e amidi richiedono tutti una formazione separata, poich\u00e9 vengono impiegate tecniche leggermente diverse per la loro elaborazione e analisi. I paleoetnobotanici generalmente si specializzano nello studio di un singolo tipo di resti macrobotanici o microbotanici, sebbene abbiano familiarit\u00e0 con lo studio di altri tipi e talvolta possano specializzarsi anche in pi\u00f9 di uno.\nAnalisi.\nL'analisi \u00e8 il passo chiave negli studi paleoetnobotanici che rende possibile l'interpretazione dei resti di piante antiche. La qualit\u00e0 delle identificazioni e l'uso di diversi metodi di quantificazione sono fattori essenziali che influenzano la profondit\u00e0 e l'ampiezza dei risultati interpretativi.\nIdentificazione.\nL'identificazione dei macroresidui \u00e8 di solito effettuata con l'ausilio di uno stereomicroscopio, basandosi su caratteristiche morfologiche quali la forma o l'involucro dei semi, o la microanatomia nel caso di legno o carbone. Il confronto con esempi di letteratura o con collezioni di piante moderne sono cruciali per l'affidabilit\u00e0 dei risultati.\nIn alcuni casi, dipendenti dal tipo di materiale o dalle sue condizioni, pu\u00f2 essere necessario ricorrere ad altre tecniche quali la sezione sottile o il microscopio elettronico a scansione.\nQuantificazione.\nDopo l'identificazione, i paleoetnobotanici forniscono calcoli assoluti per tutti i macrofossili vegetali recuperati in ogni singolo campione. Questi conteggi costituiscono i dati analitici grezzi e servono come base per eventuali ulteriori metodi quantitativi che possono essere applicati. Inizialmente, gli studi paleoetnobotanici riguardavano principalmente una valutazione qualitativa dei resti vegetali in un sito archeologico (presenza e assenza), ma pi\u00f9 tardi si inizi\u00f2 ad utilizzare i semplici metodi statistici (non multivariati)."}
{"id": "829234", "revid": "767487", "url": "https://it.wikipedia.org/wiki?curid=829234", "title": "Centralismo democratico", "text": "Centralismo democratico \u00e8 il nome dato ai principi di organizzazione interna usati dai partiti politici leninisti, e il termine \u00e8 qualche volta usato come un sinonimo per qualsiasi politica leninista all'interno di un partito. L'aspetto democratico di questo metodo organizzativo consiste nella libert\u00e0 dei membri del partito di discutere e dibattere su politica e direzione, ma una volta che la decisione del partito \u00e8 scelta dal voto della maggioranza, tutti i membri si impegnano a sostenere quella decisione. Quest'ultimo aspetto rappresenta il \"centralismo\". Come lo descriveva Lenin, il centralismo democratico consiste in \"libert\u00e0 di discussione, unit\u00e0 d'azione\".\nDescrizione.\nGli statuti delle organizzazioni leniniste avevano definito i seguenti principi-base del centralismo democratico:\nL'opera \"Che fare?\" del 1902 \u00e8 spesso vista come il testo fondante del centralismo democratico. A quel tempo, il centralismo democratico era generalmente visto come un insieme di principi per l'organizzazione di un partito rivoluzionario dei lavoratori. Il modello di Lenin per questo partito, che secondo lui doveva seguire i principi del centralismo democratico, era il Partito Socialdemocratico di Germania.\nLa dottrina del centralismo democratico fu uno dei motivi dei contrasti fra bolscevichi e menscevichi. I menscevichi propugnavano una pi\u00f9 lasca disciplina di partito all'interno del Partito Operaio Socialdemocratico Russo nel 1903, come fece Lev Trockij, negli scritti \"I nostri doveri politici\", fino a quando Trockij si un\u00ec ai bolscevichi nel 1917.\nIl centralismo democratico fu anche descritto nella Costituzione sovietica del 1977 come un principio per organizzare lo stato: \"Lo stato sovietico \u00e8 organizzato e funziona sul principio del centralismo democratico, cio\u00e8 il carattere elettivo di tutti gli organi dell'autorit\u00e0 statale dal pi\u00f9 basso al pi\u00f9 alto, la loro responsabilit\u00e0 verso il popolo, e l'obbligo degli organi inferiori di sottostare alle decisioni degli organi superiori. Il centralismo democratico unisce l'autorit\u00e0 centrale con l'attivit\u00e0 creativa e l'iniziativa locale e con la responsabilit\u00e0 di ogni organo e funzionario sul lavoro affidato a loro\".\nA ben guardare, il centralismo democratico viene adottato attualmente nel funzionamento normale di quasi tutti i partiti dei paesi democratici, dove si prevede che i ministri, i deputati o qualsiasi membro del partito, una volta presa una decisione all'interno dell'organo, devono portarla avanti senza operare in senso contrario ai danni dell'organo collegiale. I membri dissenzienti sono in genere tenuti a dimettersi, potendo ovviamente manifestare il proprio dissenso dopo le dimissioni. Pi\u00f9 una forma di governo si basa sulla disciplina di partito a scapito dell'iniziativa individuale diretta (ad esempio il modello anglo-americano), pi\u00f9 il centralismo democratico \u00e8 il principio ferreo di funzionamento del partito."}
{"id": "829236", "revid": "1305772", "url": "https://it.wikipedia.org/wiki?curid=829236", "title": "Target Acquisition and Designation System, Pilot Night Vision System", "text": "Il TADS/PVNS (\"Target acquisition and Designator Sight\", collimatore di acquisizione e designazione dei bersagli, e \"Pilot's Night Vision Sensor\", sensore per la visione notturna del pilota) \u00e8 uno strumento facente parte delle dotazioni di bordo dell'elicottero da combattimento AH-64 Apache. Si tratta di una unit\u00e0 che combina un sensore e un dispositivo di puntamento. \nIl TADS \u00e8 uno strumento elettro-ottico che raccoglie diversi strumenti, tra cui:\nIl TADS pu\u00f2 essere orientato di +/- 120\u00b0 sull'azimuth, e di +30/-60\u00b0 sull'elevazione. Pu\u00f2 muoversi indipendentemente dal PNVS, o all'occorrenza pu\u00f2 essere legato ai movimenti della testa di un membro dell'equipaggio, per seguirne lo sguardo. \nLe informazioni ottenute dal TADS vengono proiettate all'interno di un visore posto nell'elmetto dei membri dell'equipaggio, cos\u00ec da creare uno strato di informazioni digitali sovrapposto alla normale visione attraverso il lunotto.\nSulla nuova versione M-TADS (Modernized-TADS, noto anche come \"Arrow Head\") montata sulla terza serie di Apaches, la telecamera \u00e8 stata sostituita con una a colori. L'M-TADS \u00e8 inoltre pi\u00f9 affidabile e potente .\nNei primi modelli il TADS montava anche un sistema ottico diretto attraverso cui il copilota/artigliere poteva guardare tramite il sensore. Nelle versioni pi\u00f9 recenti montate sull'AH-64D questo apparecchio \u00e8 stato rimosso, perch\u00e9 era poco usato, per essere sostituito con un terzo display multiruolo al servizio del copilota.\nIl PVNS invece contiene un secondo sensore ad infrarossi \u00e8 un pi\u00f9 semplice sensore ad infrarossi che fornisce al pilota una buona capacit\u00e0 di visione notturna. Le informazioni dei sensori vengono trasmesse ai vari schermi dell'abitacolo ed un importante vantaggio consiste nel fatto che con le immagini del PVNS il secondo pilota-armiere pu\u00f2 all'occorrenza pilotare l'elicottero.\nLa telecamera del PVNS \u00e8 vincolata ai movimenti del pilota, e pu\u00f2 ruotare di +/- 90\u00b0, alzandosi tra +20 e -45 gradi. Rispetto al TADS il PNVS ha un movimento pi\u00f9 rapido, e pu\u00f2 seguire pi\u00f9 efficacemente i movimenti del pilota. "}
{"id": "829245", "revid": "200568", "url": "https://it.wikipedia.org/wiki?curid=829245", "title": "Assemblaggio archeobotanico", "text": "L'assemblaggio archeobotanico \u00e8 l'insieme dei resti vegetali di un contesto archeologico, argomento di studi della paleobotanica.\nL'assemblaggio viene determinato da eventi differenti, come l'attivit\u00e0 umana, gli incendi naturali, l'attivit\u00e0 degli animali (e particolarmente degli insetti), e la disseminazione, e altro. Per \"assemblaggio antracologico\" ci si riferisce allo stesso insieme, ma caratterizzato solamente da resti lignei."}
{"id": "829249", "revid": "17351", "url": "https://it.wikipedia.org/wiki?curid=829249", "title": "SBD Dauntless", "text": ""}
{"id": "829251", "revid": "17351", "url": "https://it.wikipedia.org/wiki?curid=829251", "title": "Douglas Dauntless", "text": ""}
{"id": "829252", "revid": "17351", "url": "https://it.wikipedia.org/wiki?curid=829252", "title": "Dauntless", "text": ""}
{"id": "829254", "revid": "1305772", "url": "https://it.wikipedia.org/wiki?curid=829254", "title": "HEM", "text": ""}
{"id": "829255", "revid": "599013", "url": "https://it.wikipedia.org/wiki?curid=829255", "title": "Sbd", "text": ""}
{"id": "829258", "revid": "124640477", "url": "https://it.wikipedia.org/wiki?curid=829258", "title": "Ipercalcemia", "text": "L'ipercalcemia \u00e8 una condizione di aumentato contenuto di calcio (Ca) nel sangue e pu\u00f2 presentarsi sia in forma acuta che cronica (ad esempio in caso di iperparatiroidismo). I valori normali di riferimento sono per gli adulti 8,5\u201310,5\u00a0mg/dl; per i bambini 10\u201312\u00a0mg/dl.\nSintomi.\nMiopatia, pseudogotta, stanchezza, depressione, letargia, aumento della diuresi, disidratazione, calciuria, nausea, vomito, stipsi, ipertensione, aumento attivit\u00e0 reninica plasmatica, osteopenia, osteoporosi, aumento del tono arteriolare e diminuzione intervallo QT.\nTerapia.\nOltre ad idratare il paziente in prima istanza ci si avvale di diuretici (furosemide), bifosfonati e corticosteroidi.\nAltri presidi sono la calcitonina, la mitramicina, il nitrato di gallio, i fosfati, eventualmente la dialisi e se la causa \u00e8 neoplastica della chemioterapia appropriata."}
{"id": "829260", "revid": "1451528", "url": "https://it.wikipedia.org/wiki?curid=829260", "title": "Douglas A-24 Banshee", "text": ""}
{"id": "829262", "revid": "287204", "url": "https://it.wikipedia.org/wiki?curid=829262", "title": "A-24 Banshee", "text": ""}
{"id": "829263", "revid": "17351", "url": "https://it.wikipedia.org/wiki?curid=829263", "title": "A-24", "text": ""}
{"id": "829265", "revid": "1573940", "url": "https://it.wikipedia.org/wiki?curid=829265", "title": "Suddivisione amministrativa dello Zhejiang", "text": "La suddivisione della provincia dello Zhejiang, Repubblica Popolare Cinese, \u00e8 articolata sui seguenti tre livelli:\nPer una loro illustrazione, si rinvia alla pagina sulla Suddivisione amministrativa della Cina"}
{"id": "829267", "revid": "6858390", "url": "https://it.wikipedia.org/wiki?curid=829267", "title": "Ghiandole paratiroidi", "text": ""}
{"id": "829268", "revid": "834", "url": "https://it.wikipedia.org/wiki?curid=829268", "title": "Hex", "text": ""}
{"id": "829271", "revid": "950226", "url": "https://it.wikipedia.org/wiki?curid=829271", "title": "Penny Lane", "text": ""}
{"id": "829282", "revid": "1305772", "url": "https://it.wikipedia.org/wiki?curid=829282", "title": "HEX", "text": ""}
{"id": "829283", "revid": "121175867", "url": "https://it.wikipedia.org/wiki?curid=829283", "title": "Gamma Film", "text": "Gamma Film \u00e8 stata una societ\u00e0 di distribuzione e doppiaggio.\nFondato dai fratelli Gino e Roberto Gavioli nel 1953 a Milano, lo studio produsse una grande quantit\u00e0 di spot pubblicitari con la tecnica dell'animazione per \"Carosello\", diventando un importante punto di crescita di molti giovani disegnatori e talenti italiani, come Paolo Piffarerio, Adelchi Galloni, Carlo Peroni. Nello studio di Cinelandia a Cologno Monzese lavorarono sino a 200 disegnatori e tecnici, le cui attivit\u00e0 non si limitavano alla sola dimensione pubblicitaria. Si distinse tra l'altro per la realizzazione della prima sigla in grafica computerizzata per la Rai, di quelle di \"Canzonissima\" e della \"Domenica Sportiva\" oltre che di una serie di interessanti film d'animazione.\nNella storia dell'animazione italiana i fratelli Gavioli hanno svolto funzione di pionieri nella sperimentazione di nuovi linguaggi espressivi, soluzioni grafiche e ricerche tecnologiche.\nAnimazione per Carosello.\nTra i molti spot pubblicitari realizzati in quell'epoca ricordiamo:\nCorto e lungometraggi.\nAl culmine della sua prosperit\u00e0 lo studio impieg\u00f2 sino a 150 disegnatori, diventando un importante punto di riferimento per l'animazione in tutta Europa.\nChiusura dell'attivit\u00e0.\nAlla fine degli anni Novanta la Gamma Film dona macchinari, videoteca e archivi alla Fondazione Luigi Micheletti e al Museo dell'Industria e del Lavoro Eugenio Battisti di Brescia, dove si conservano, tra l'altro, i 110 spot di \"Il vigile siculo e il troglodita veneto\", i 118 episodi di \"Caio Gregorio\", i 50 episodi di \"Pallina\" della \"Famiglia Mammut, Babbut e Figliut\", \"Ulisse e l'Ombra\", con \"Sorbolik\", \"Oracolo e Tacabanda\", il furbo \"Capitan Trinchetto\".\nNel 2009 \u00e8 stata inaugurata a Rodengo-Saiano (BS) la Fabbrica del Cinema, in cui sono visibili molti reperti e documenti versati dalla Gamma Film.\nCollegamenti esterni.\nVideo condivisi dal detentore del marchio pubblicizzato:"}
{"id": "829284", "revid": "1305772", "url": "https://it.wikipedia.org/wiki?curid=829284", "title": "Telescopio amatoriale", "text": "Il telescopio amatoriale \u00e8 lo strumento impiegato dagli appassionati di astronomia (astrofili) per il loro hobby, insieme ai binocoli. Rispetto ai grandi telescopi professionali, i telescopi amatoriali sono generalmente trasportabili (anche se alcuni sono installati in postazioni fisse e protetti da cupole) mentre le caratteristiche, le scelte costruttive, le tecniche nell'uso, le preferenze negli schemi ottici e cos\u00ec via, si diversificano significativamente.\nAlcuni appassionati si cimentano nell'autocostruzione dei propri telescopi, mentre gruppi di astrofili possono realizzare in comune anche dei piccoli osservatori.\nCampi d'utilizzo.\nSebbene questi strumenti non siano curati e potenti come i grandi telescopi professionali e vengano acquistati o costruiti principalmente per diletto o passione personale per l'astronomia, hanno trovato ugualmente dei campi d'impiego in cui possono contribuire alla scienza, perfino nella ricerca dei pianeti extrasolari. Inoltre vengono frequentemente impiegati dagli astrofili anche per la divulgazione scientifica.\nTalvolta cooperano con ricerche professionali: i telescopi amatoriali sono disponibili in un numero molto maggiore rispetto a quelli professionali (comunque gi\u00e0 oberati da intensi programmi di ricerca da svolgere) e possono sorvegliare perci\u00f2 un numero maggiore di oggetti astronomici o di aree del cielo; questo li ha resi particolarmente utili per certi tipi di ricerche, come ad esempio l'osservazione delle stelle variabili, la scoperta di supernove e delle comete, insieme ai binocoli astronomici. Attualmente sono stati realizzati piccoli osservatori automatici robotizzati come il LINEAR, che hanno scoperto un grande numero di comete, e succede a volte che una cometa porti il nome di un astrofilo. Negli ultimi anni, grazie alla rivoluzione digitale, il contributo dei non professionisti nello studio dei fenomeni atmosferici che avvengono sui pianeti principali del Sistema Solare \u00e8 divenuto sempre pi\u00f9 continuo e incisivo.\nUn altro vantaggio dei piccoli telescopi amatoriali \u00e8 la loro portabilit\u00e0, che consente di dispiegarli ovunque: talvolta sono gli unici strumenti disponibili per certi fenomeni astronomici, osservabili solo da zone limitate della Terra.\nModelli pi\u00f9 usati dagli astrofili.\nEsiste una grande variet\u00e0 di telescopi amatoriali, dai pi\u00f9 semplici ai pi\u00f9 grandi e sofisticati. Tuttavia, a differenza dell'ambiente professionale, in cui gli strumenti di maggior diametro sono generalmente considerati i migliori, in ambito amatoriare vengono considerati altri fattori, tra cui la trasportabilit\u00e0. Un motto fra gli astrofili \u00e8:\nConfigurazioni ottiche.\nI fattori nella scelta delle ottiche sono diversi rispetto ai grandi telescopi professionali e configurazioni scartate per i progetti di maggiori dimensioni, risultano invece addirittura preferibili in ambito amatoriale e viceversa.\nMontature.\nMolti strumenti amatoriali, quando non sono usati in installazioni fisse, sono dotati di treppiedi ripiegabili e facili da trasportare (ma esistono altre soluzioni come il telescopio dobsoniano) o pi\u00f9 raramente di telescopi montati su una colonna dotata di un carrello o una base di supporto. Oltre alla trasportabilit\u00e0 e all'ingombro, viene valutata la stabilit\u00e0, per evitare fastidiose vibrazioni che possono rendere pi\u00f9 difficoltosa l'osservazione.\nAl fine di orientare il telescopio per puntarlo verso il cielo, i tubi ottici vengono installati su montature altazimutali o equatoriali. Le seconde, di costruzione pi\u00f9 complessa, sono generalmente preferite per la loro comodit\u00e0 d'uso, nell'inseguire gli oggetti nel cielo. Questo moto apparente, col sorgere e il tramontare degli astri (lungo un percorso pi\u00f9 o meno inclinato sull'orizzonte, a seconda della latitudine di chi osserva) \u00e8 dovuto alla rotazione della Terra sul proprio asse e risulta particolarmente evidente ad alti ingrandimenti: se non si muove il telescopio per inseguire l'oggetto che si osserva, rester\u00e0 nel campo dell'oculare solo per pochi secondi. La montatura altazimutale, che permette di ruotare il telescopio in altezza o parallelamente all'orizzonte, non \u00e8 allineata a questo moto (a meno che l'osservatore non si trovi all'equatore) e rende difficile e macchinoso l'inseguimento. La montatura equatoriale invece viene allineata al polo e perci\u00f2, per inseguire un oggetto, \u00e8 sufficiente ruotare una manopola di un moto micrometrico. Lo stesso semplice movimento su questa montatura \u00e8 svolto in alcuni modelli grazie ad un motorino, che oltre ad automatizzare l'inseguimento, evita anche le vibrazioni dovute al tocco dell'osservatore, create durante le continue regolazioni. Mentre questo \u00e8 comodo ed utile nell'osservazione visuale, nell'astrofotografia diventa particolarmente importante, consentendo pose molto lunghe e senza scie, n\u00e9 mossi.\nEsistono infine modelli computerizzati, che permettono il puntamento automatico (dopo un setup iniziale) degli oggetti da osservare (se la montatura \u00e8 motorizzata) e perfino la gestione dell'inseguimento sulle montature altazimutali. L'inseguimento computerizzato su montatura altazimutale \u00e8 comunque problematico per l'astrofotografia, perch\u00e9 senza ulteriori correzioni crea una rotazione di campo.\nAccessori.\nNei telescopi amatoriali l'oculare \u00e8 ancora l'accessorio dominante (la figura dell'astronomo professionista con l'occhio all'oculare sta invece scomparendo). Attualmente sono molto popolari quelli basati sullo schema ottico Pl\u00f6ssl. Altri accessori comprendono, filtri, lenti di Barlow, riduttori di focale, raddrizzatori, prismi diagonale, accessori fotografici e cercatori.\nProduzione commerciale.\nLe aziende producono piccoli telescopi per uso personale, per piccoli osservatori privati o per associazioni di astrofili: la produzione in grande serie fornisce strumenti meno curati e dotati di una qualit\u00e0 ottica inferiore, ma sono meno costosi degli strumenti costruiti da artigiani.\nNelle pubblicit\u00e0 viene spesso indicato il numero di ingrandimenti dello strumento, ma \u00e8 un elemento secondario in quanto l'efficienza del telescopio \u00e8 data in modo particolare dal suo obiettivo e dalle tolleranze di lavorazione: in termini generali, maggiore \u00e8 il diametro dell'obiettivo, pi\u00f9 luce viene raccolta ed inoltre aumenta il suo potere risolutivo. Un maggiore potere risolutivo consentir\u00e0 di risolvere (cio\u00e8 di separare) pi\u00f9 facilmente una stella doppia nelle sue componenti, rispetto ad uno strumento di diametro minore. Il potere risolutivo viene solitamente calcolato con l'empirica formula di Dawes; il limite di risoluzione di Dawes riguarda per\u00f2 l'osservazione delle stelle doppie ed \u00e8 ritenuto relativamente accurato solo quando non c'\u00e8 grande differenza di splendore fra le componenti della coppia.\nL'ingrandimento invece \u00e8 una questione di rapporto fra la lunghezza focale dell'obiettivo e quella dell'oculare, perci\u00f2, teoricamente, sarebbe possibile qualsiasi ingrandimento con qualunque telescopio, se fosse possibile avere l'oculare della lunghezza focale adatta; tuttavia, aumentando l'ingrandimento, si perde nitidezza e contrasto: l'ingrandimento massimo utile di un telescopio, ovvero quello massimo in cui le immagini restituite risultano ancora adeguatamente nitide e contrastate, \u00e8 compreso indicativamente fra il doppio e il triplo (per i rifrattori) del diametro del suo obiettivo espresso in millimetri. Questo ingrandimento massimo dipende per\u00f2 anche diversi fattori quali, ad esempio: lo seeing, il tipo di oggetto osservato, il tipo di ottica (nei telescopi riflettori in cui c'\u00e8 un'ostruzione causata dallo specchio secondario, il contrasto dell'immagine si riduce insieme all'ingrandimento massimo utile) e individualmente, il \"visus\" di chi osserva."}
{"id": "829292", "revid": "62221", "url": "https://it.wikipedia.org/wiki?curid=829292", "title": "Cambio (botanica)", "text": ""}
{"id": "829302", "revid": "767487", "url": "https://it.wikipedia.org/wiki?curid=829302", "title": "Tot\u00f2 e i re di Roma", "text": "Tot\u00f2 e i re di Roma \u00e8 un film italiano del 1951 diretto da Steno e Mario Monicelli.\n\u00c8 l'unico film in cui Tot\u00f2 e Alberto Sordi recitano insieme; il titolo fa riferimento a una domanda che viene proposta a Tot\u00f2 durante l'esame per la licenza elementare.\nTrama.\nErcole Pappalardo lavora come archivista capo al Ministero; \u00e8 in attesa della promozione - che lo aiuterebbe a mantenere in modo pi\u00f9 dignitoso la sua numerosa famiglia - e della nomina a cavaliere. Un giorno viene chiamato, assieme al suo superiore, il cavalier Capasso, dal direttore generale in persona, \"Sua Eccellenza\" Langherozzi-Schianchi, perch\u00e9 si metta a disposizione di un suo conterraneo, del quale il ministro vuole avere il consenso in vista delle prossime elezioni. L'uomo con cui il Pappalardo si deve confrontare \u00e8 un pedante maestro elementare, Palocco, che pretende dall'archivista capo il ritrovamento di una pratica riguardante il trasferimento di un pappagallo gi\u00e0 appartenuto a un defunto musicista del suo paese, di cui Palocco \u00e8 un grande estimatore, ed eventualmente anche il ritrovamento del pennuto stesso.\nQualche ora pi\u00f9 tardi, mentre si trova sul loggione di un teatro assieme al collega Ferruccio, Pappalardo starnutisce inavvertitamente e colpisce proprio il ministro, che si trova seduto nelle poltrone poste in parallelo al loggione. Lo starnuto viene interpretato come uno sputo e Pappalardo viene identificato da Palocco. Da quel momento, l'archivista capo tenta in tutti i modi di scusarsi con Sua Eccellenza, ma la presenza del Palocco da un lato e i controproducenti suggerimenti di Ferruccio dall'altro, fanno solo peggiorare la situazione. Scoperto che il pappagallo di cui Palocco cercava notizie \u00e8 morto da tempo, Pappalardo decide di prenderne un altro e farlo passare per quello richiesto.\nLa sera in cui l'uomo invita il ministro e Palocco in casa sua per mostrargli il pappagallo, quest'ultimo insulta Sua Eccellenza il quale, arrabbiato, minaccia di vendicarsi. Sempre su suggerimento di Ferruccio, Pappalardo scrive allora una lettera di scuse a Langherozzi-Schianchi, ma peggiora ulteriormente la sua posizione perch\u00e9 il ministro si rende conto della totale ignoranza dell'archivista, che infatti \u00e8 persino privo della licenza elementare. Per non fargli perdere il posto di lavoro, il suo superiore gli consiglia di conseguire almeno quel primo titolo di studio.\nErcole cerca di prepararsi al meglio ma all'esame di licenza elementare sbaglia quasi tutte le risposte. La commissione vorrebbe bocciarlo, ma dopo un accorato discorso dell'archivista comprende la sua difficile situazione e decide di ammetterlo ugualmente; entra per\u00f2 nell'aula il presidente di commissione, l'odiato Palocco. L'uomo ridicolizza Pappalardo e lo boccia, cosa che spinge l'archivista a esplodere in un vero e proprio pestaggio ai danni della commissione.\nConsapevole d'aver ormai perduto il posto al ministero, Pappalardo decide di morire per dar poi in sogno alla moglie dei numeri da giocare al lotto: dopo avere scoperto che anche l'altro mondo \u00e8 dominato da uffici e carte bollate, riesce a ottenere in modo illecito i numeri e a comunicarli in sogno alla moglie. Poco dopo viene portato al cospetto di Dio, che intende punirlo per il gesto: tuttavia, quando il Padreterno viene a conoscenza del fatto che Pappalardo \u00e8 stato per trent'anni impiegato al ministero, lo manda subito in Paradiso.\nCensura.\nIl titolo originale avrebbe dovuto essere \"E poi dice che uno...\", con riferimento a una frase pronunciata spesso da Tot\u00f2 durante il film: \u00abE poi dice che uno si butta a sinistra...!\u00bb.\nNella scena dell'interrogazione, quando Alberto Sordi chiede a Tot\u00f2 il nome di un pachiderma, si sente la risposta doppiata con voce diversa, che risponde: \u00abBartali!\u00bb. Il movimento labiale dell'attore gi\u00e0 tradisce il cambiamento e inoltre la risposta di Sordi - \u00abVedo che Lei non ha perso l'abitudine d'insultare i suoi superiori!\u00bb - rende ancor pi\u00f9 evidente la manomissione del copione originario. Il tono \u00e8 infatti fortemente sdegnato e quel \"superiore\" non pu\u00f2 riferirsi al ciclista. Leggendo infatti il labiale di Tot\u00f2, si pu\u00f2 capire che pronuncia \"De Gasperi!\".\nAltra scena che provoc\u00f2 problemi con la censura fu tutta la parte ambientata nell'aldil\u00e0. Al colloquio finale tra Pappalardo e Dio (interpretato da Ernesto Almirante) viene tagliata una intera pagina di dialogo ritenuta troppo irriguardosa nei confronti della religione. Viene anche ritenuto inaccettabile che il protagonista ricorresse al suicidio per salvare la famiglia, e cos\u00ec, per mezzo di una consolatoria postilla affidata a una voce fuori campo a fine film, il tutto viene \"sfumato\" in una sorta di sogno per smorzare i toni drammatici non consoni a un film comico. Inoltre, viene tagliata la battuta con cui Pappalardo, preparandosi a morire, chiede melodrammaticamente di vedere per l'ultima volta le sue cinque figlie, sembrata fin troppo allusiva a un suicidio.\nCritica.\n\u00abIeri Rascel chiedeva ispirazione a Gogol per proporci in una equivoca chiave d'umorismo il dramma del piccolo impiegato; oggi lo stesso dramma ce lo propone Tot\u00f2 sulla scorta, nientemeno, di \u010cechov e in una chiave anche pi\u00f9 apertamente farsesca. \u010cechov, per\u00f2, in questo film \u00e8 presente solo con lo schema esteriore e molto travisato di due suoi racconti fusi insieme, e ancora una volta a predominare nella vicenda e a improntarla di s\u00e9 \u00e8 unicamente Tot\u00f2 con i suoi caratteristici atteggiamenti comici e il suo facile spirito parodistico. [...] Naturalmente questa paradossale conclusione e le situazioni che abbastanza disordinatamente la precedono sono vistosamente condite di facili spunti ispirati alla pi\u00f9 convenzionale contingenza politica e alla parodia di un certo costume burocratico; ad essi si alternano momenti di pi\u00f9 sommessa polemica [...]\u00bb.\n\u00abCon \"Tot\u00f2 e i re di Roma\" i due registi sono rientrati negli schemi deprecati e il comico napoletano \u00e8 tornato alla sua ormai scontata maniera farsesca e marionettistica. Con un'attenuante, per\u00f2: che questo film \u2013 come gi\u00e0 \"Guardie e ladri\" \u2013 s\u00ec discosta, sul piano del contenuto, dai soliti pasticci a base di gambe nude (in verit\u00e0, ci sono anche le gambe nude, ma ad esse \u00e8 riservato un posto marginale). Nei titoli di testa si legge il nome di Cechov: un semplice pretesto. Se negli autori c'era, per caso, la vaga intenzione di erigere una specie di contraltare a \"Il cappotto\" (1952) di Lattuada (dove l'origine letteraria \u00e8 Gogol), contrapponendo al copista Rascel l'archivista Tot\u00f2, essa \u00e8 miseramente fallita [... ]\u00bb."}
{"id": "829305", "revid": "287204", "url": "https://it.wikipedia.org/wiki?curid=829305", "title": "Nella mia fine \u00e8 il mio principio", "text": "Nella mia fine \u00e8 il mio principio, pubblicato in Italia anche con il titolo Nella fine \u00e8 il mio principio (\"Endless Night\"), \u00e8 un romanzo giallo di Agatha Christie pubblicato nel 1967, stampato dalla Arnoldo Mondadori Editore nella collana \"Il Giallo Mondadori\" con il numero 1000.\nTrama.\nLa storia \u00e8 narrata in prima persona da Michael Rogers, il protagonista.\nGiunto nella cittadina inglese di Kingston Bishop, il giovane Michael Rogers apprende che una vasta tenuta, chiamata dai paesani \u201cCampo degli Zingari\u201d, \u00e8 stata messa in vendita. Incuriosito e attratto, dopo aver assistito all'inconcludente asta per il terreno, decide di visitarlo.\nDurante la sua visita Michael fa la conoscenza di Ellie, una giovane ragazza americana. Tra i due nasce subito una grande simpatia e, dopo il primo incontro, decidono di rincontrarsi nei giorni successivi. In seguito, Michael, innamoratosi di Ellie, le chiede la mano. La ragazza accetta, rivelando, tuttavia, di essere in realt\u00e0 Fenella Guteman, una delle pi\u00f9 ricche ereditiere degli Stati Uniti d'America. Temendo, dunque, che sia la matrigna con i parenti di Ellie, sia la madre di Michael non acconsentano al matrimonio per via del divario finanziario, i due decidono di sposarsi segretamente.\nDopo il matrimonio, sempre in segreto, la coppia parte per la luna di miele in Europa. Il piano ha buon esito solo grazie all'aiuto di Greta Andersen, amica di Ellie, che spedendo da Londra alcune lettere firmate dalla ragazza riesce a far credere che essa si trovi ancora in Inghilterra.\nAvendo, inoltre, deciso di andarsi a stabilire a \u201cCampo degli Zingari\u201d, luogo del loro primo incontro, durante il viaggio i due fanno anche visita a Rudolf Santonix, rinomato architetto, amico di Michael. Sebbene in fin di vita, l'uomo acconsente a lavorare al progetto per costruire la dimora dei novelli sposi.\nNonostante la ragazza sappia che i suoi parenti avrebbero opposto resistenza, verso la fine della luna di miele i due decidono di comunicare alle rispettive famiglie il loro avvenuto matrimonio.\nDopo aver incontrato i Guteman, che non nascondono di essere rimasti scioccati e amareggiati per le nozze in loro assenza, la coppia si trasferisce, finalmente, a \u201cCampo degli Zingari\u201d, nella casa ultimata da Santonix. Durante la prima cena nella casa, tuttavia, viene lanciato nella sala da pranzo un sasso avvolto in un biglietto contenente una minaccia a lasciare il posto. Originariamente, infatti, il terreno era occupato da alcune trib\u00f9 zingare che, allontanate con la forza dal posto, avevano lanciato una maledizione e da allora erano accaduti avvenimenti tragici ai precedenti abitanti della tenuta. I nuovi inquilini, per\u00f2, decidono di ignorare tali superstizioni.\nTuttavia, nei giorni successivi ricevono nuovi messaggi intimidatori, tra cui il ritrovamento di un uccello infilzato con uno stiletto in giardino. Dietro tutti questi strani avvenimenti i Rogers immaginano vi sia lo zampino di Esther Lee, una vecchia zingara residente in paese, che pi\u00f9 volte aveva ingiunto ai due di andarsene da \u201cCampo degli Zingari\u201d.\nNel frattempo la coppia \u00e8 raggiunta da Greta. Michael pare non provare simpatia per la nuova arrivata e con lei ha anche una violenta discussione. Inoltre, Santonix, durante una sua visita alla casa, consiglia a Michel di tenere Greta a distanza.\nUn giorno Michael si reca assieme al maggiore Phillpot, giudice di pace in paese, ad un'asta. Finita l'asta i due si recano in un ristorante di una citt\u00e0 vicina dove Ellie avrebbe dovuto raggiungerli dopo la sua cavalcata mattutina. La ragazza, tuttavia, tarda ad arrivare e gli uomini, preoccupati, tornano a \u201cCampo degli Zingari\u201d, dove, girando per il parco, trovano la ragazza morta.\nAscoltando le testimonianze di chi si trovava nei pressi al ritrovamento del corpo, durante le indagini e il processo, la prima ipotesi sulla morte \u00e8 che Ellie si caduta da cavallo in seguito ad uno shock, che si pensa essere stato causato dall'incontro con la minacciosa Esther Lee. La zingara, per\u00f2, da giorni non era pi\u00f9 in paese.\nDopo la morte della moglie, Michael raggiunge i familiari della ragazza a New York, dove vengono celebrati i funerali e ultimate le pratiche per il passaggio dell'eredit\u00e0 nelle sue mani. Durante la permanenza in America il giovane apprende, inoltre, che la signora Lee \u00e8 stata trovata morta in un crepaccio nei pressi della tenuta e che Claudia Hardcastle, una ragazza di Kingston Bishop, amica di Ellie, \u00e8 morta in modalit\u00e0 simili a quelle di quest'ultima.\nPrima di tornare in Inghilterra Michael fa visita a Santonix, il quale prima di morire lo rimprovera di aver preso \u00abla strada sbagliata\u00bb.\nDurante il viaggio di ritorno Michael scrive una lettera a Phillpot rivelandogli di aver intenzione di sposare Greta, l'unica donna con cui avrebbe potuto perpetuare il ricordo della defunta moglie, e di continuare a vivere a \u201cCampo degli Zingari\u201d.\nArrivato a casa, Michael corre ad abbracciare Greta e, ripercorrendo i suoi ricordi passati, il narratore rivela di essere stato egli stesso ad organizzare l'assassino di Ellie. Si scopre, cos\u00ec, la natura malvagia del protagonista che fin dall'infanzia non aveva avuto scrupoli quando si trattava di ottenere quello che voleva (denaro), compreso uccidere due suoi compagni.\nConosciuta Greta ad Amburgo, anni prima, tra i due era nato subito l'amore, tuttavia i due erano consci di non poter realizzare i loro sogni senza una grande disponibilit\u00e0 economica. Greta aveva dunque proposto a Michael di sedurre l'amica Ellie e, una volta sposati, di eliminarla per riceverne l'ingente eredit\u00e0. Il ragazzo aveva, cos\u00ec, iniziato la sua messa in scena, fingendo, per precauzione, di provare antipatia per Greta e aveva, inoltre, assoldato la signora Lee per minacciare la moglie, affinch\u00e9 potesse fungere da capro espiatorio. Poi aveva inserito del cianuro nelle pillole contro l'allergia di Ellie e aveva eliminato la zingara gettandola nella cava perch\u00e9 non testimoniasse.\nDopo essersi finalmente riuniti, tuttavia, Greta e Michael aprono una lettera inviata loro da Andrew Lippincott, amministratore di Ellie, nella quale trovano una foto scattata tempo prima ad Amburgo che mostra i due assieme. Tra gli amanti scoppia dunque il panico, temendo che i loro piani possano essere svelati. Travolto dai suoi sentimenti, Michael inizia, cos\u00ec a provare all'improvviso un forte odio per Greta e la strangola con le proprie mani sul posto.\nSubito dopo giungono in casa alcuni vicini, tra cui Phillpot e il dottor Shaw, e trovano l'uomo con il cadavere dell'amante. Shaw rivela cos\u00ec a Michael di aver intuito il piano dopo la morte di Claudia Hardcastle. La ragazza era morta poich\u00e9 aveva ingerito alcune pillole avvelenate prese da Ellie, tuttavia, essendo stata ritrovata subito dopo la morte, sul suo corpo si poteva ancora sentire l'odore del cianuro.\nMichael reagisce all'arresto passivamente e desideroso di poter raccontare la sua vicenda, scaricando le sue emozioni e sentimenti su di un verbale.\nNelle ultime righe, tuttavia, il ragazzo capisce che sia la madre sia l'amico Santonix avevano intuito le sue vere intenzioni e indirettamente avevano provato a farlo desistere dai suoi propositi. Michael rimpiange, cos\u00ec, di non aver dato loro retta e non aver continuato a vivere una vita piacevole e serena accanto ad Ellie.\nAdattamenti.\nDal romanzo \u00e8 tratto il film \"Champagne per due dopo il funerale\" (\"Endless Night\") del 1972 diretto da Sidney Gilliat. Gli interpreti principali sono Hayley Mills nel ruolo di Ellie, Hywel Bennett nel ruolo del marito, George Sanders in quello di Andrew Lippincott e Britt Ekland in quello dell'amica di Ellie, Greta.\n\u00c8 stato adattato anche nel terzo episodio della sesta stagione della serie tv \"Miss Marple\" (\"Nella mia fine \u00e8 il mio principio\")."}
{"id": "829309", "revid": "59975", "url": "https://it.wikipedia.org/wiki?curid=829309", "title": "Polygram Records", "text": ""}
{"id": "829310", "revid": "110157", "url": "https://it.wikipedia.org/wiki?curid=829310", "title": "Uno Stacko", "text": "Uno Stacko \u00e8 una delle varianti del gioco di carte \"Uno\", che consiste in una torre composta da blocchi di plastica posti a tre a tre gli uni sugli altri.\nCi sono due versioni di Uno Stacko. La meno recente fa uso di un dado che stabilisce l'ordine di gioco dei vari giocatori. La versione pi\u00f9 recente e diffusa \u00e8 quella che non fa uso di dadi e che quindi si avvicina alla torre del gioco chiamato \"Jenga\".\nCi sono 45 blocchi di plastica di colori rosso, giallo, verde e blu. La versione pi\u00f9 vecchia ha tali blocchi numerati da 1 da 4, mentre nella versione recente sono stati aggiunti i seguenti blocchi:\nNella versione pi\u00f9 vecchia il gioco viene condotto dalla casualit\u00e0 del dado che indica quale colore/numero deve essere estratto dai livelli inferiori della torre. Una volta estratto il blocco esso viene riposto all'ultimo livello della torre.\nNella versione recente \u00e8 stato eliminato il dado. Come risultato quando un giocatore estrae un blocco e lo pone sulla sommit\u00e0, il colore/numero di quest'ultimo ne determina il tipo che deve essere estratto dal giocatore successivo. L'unico blocco che pu\u00f2 essere sempre estratto \u00e8 il Cambia colore che permette appunto di far cambiare il colore corrente dei blocchi.\nIl gioco finisce quando la torre cade. Il vincitore sar\u00e0 l'ultimo giocatore che \u00e8 stato abile a non far cadere la torre nel proprio turno."}
{"id": "829317", "revid": "119917148", "url": "https://it.wikipedia.org/wiki?curid=829317", "title": "The Songs of Distant Earth", "text": "The Songs of Distant Earth \u00e8 un album in studio di Mike Oldfield pubblicato nel 1994 da Warner Bros. Records in formato LP, CD e musicassetta.\nIl disco.\n\"The Songs of Distant Earth\" \u00e8 un concept album ispirato al romanzo di fantascienza \"Voci di terra lontana\" (\"Songs of Distant Earth\") di Arthur C. Clarke. Molti lo ritengono uno degli ultimi album importanti di Oldfield, inoltre viene considerato seminale per la musica chill out. \u00c8 stato il presidente della Warner Bros., Rob Dickins, a suggerire a Oldfield di produrre un album basato sul romanzo di fantascienza di Arthur C. Clarke \"Voci di terra lontana\".\nL'album \u00e8 stato distribuito come un CD e, poco dopo, come Enhanced CD di cui sono state fatte due versioni. La copertina della prima edizione del disco ha come protagonista una manta che vola di fronte a un pianeta. Invece l'immagine di copertina della seconda edizione dell'album rappresenta un uomo che regge un globo incandescente mentre sopra di lui volano centinaia di mante. La seconda stampa del CD enhanced contiene alcuni contenuti multimediali in pi\u00f9, tra cui la versione completa del video di \"Let There Be Light\". Il contenuto del CD audio \u00e8 lo stesso su tutte e due le versioni dell'album. \u00c8 stato anche pubblicato come LP in vinile, molto raro da trovare.\nLa voce che legge il testo, tratto dal primo capitolo della genesi, \u00e8 di Bill Anders, astronauta durante la missione apollo 8, che lesse in diretta le frasi iniziali della Genesi riprodotte.."}
{"id": "829325", "revid": "287204", "url": "https://it.wikipedia.org/wiki?curid=829325", "title": "Dhu l-Hijja", "text": "Nel calendario islamico, il Dh\u016b l-\u1e24ijja () \u00e8 il dodicesimo mese dell'anno, di 29 o 30 giorni; come traspare dal nome, il mese \u00e8 riservato all'espletamento del pellegrinaggio (o \"\u1e25ajj\").\nIn et\u00e0 preislamica, in sua osservanza, le popolazioni arabe della Penisola Arabica solevano recarsi poco a sud della Mecca per omaggiare una pluralit\u00e0 di divinit\u00e0 pagane (fra cui probabilmente Quz\u0101h, il dio della pioggia e/o della folgore). Con l'Islam, invece, il rito dell\"'hajj\" diviene obbligatorio e interessa pure la Mecca e la Ka\u02bfba (in et\u00e0 pagana, lambita solo dal pellegrinaggio urbano della \"\u02bfumra\"). \nLa sacralit\u00e0 del mese era accentuata dall'interdetto assoluto di condurre operazioni belliche. Il periodo di tregua seguente era assai proficuo per i commerci inter-arabi, spesso volutamente associati alle pratiche devozionali da compiere."}
{"id": "829328", "revid": "287204", "url": "https://it.wikipedia.org/wiki?curid=829328", "title": "3674 Erbisbuhl", "text": ""}
{"id": "829329", "revid": "1566286", "url": "https://it.wikipedia.org/wiki?curid=829329", "title": "GiGi Leung", "text": "Biografia.\nIl nome di nascita \u00e8 Leung Pik Chi (\u6881\u78a7\u829d) ma a 7 anni fu cambiato in 'Wing Kei' dalla madre per motivi di superstizione. GiGi da bambina soffr\u00ec di frequenti attacchi di asma e si credette che il cambio del nome avrebbe portato migliore salute. A causa della sua altezza di 176\u00a0cm, guadagn\u00f2 il soprannome di 'Tall Girl' (ragazza alta). Ha un fratello gemello di nome Keith Leung (Leung Wing Chun, \u6881\u8a60\u4fca).\nI primi anni.\nIn giovent\u00f9, GiGi Leung frequent\u00f2 la scuola di Maryknoll per poi passare al Politecnico di Hong Kong dove ottenne il diploma in \"Design\". Durante gli studi universitari accett\u00f2 un incarico come modella presso la compagnia \"City Chain\" e cattur\u00f2 l'attenzione del regista Lee Chi-Ngai, che la scrittur\u00f2 nel suo primo film \"Doctor Mack\" (1995). Il successo del film port\u00f2 ad un altro ruolo in \"Full Throttle\" (1995), girato durante il termine degli studi. Per questo secondo ruolo, ricevette una nomination come migliore emergente al 1995 Hong Kong Film Awards.\nCarriera nello spettacolo.\nLa carriera di cantante cominci\u00f2 l'anno seguente con l'album \"Love Myself\" (1996). Da allora ha cantato sia in Cantonese che in cinese. GiGi \u00e8 riconosciuta non solo come cantante pop ma anche come scrittrice di canzoni, avendo composto sia per s\u00e9 che per altri cantanti locali. Ha un contratto con la Warner Music di Hong Kong, con oltre una dozzina di album al suo attivo. Si \u00e8 esibita in diversi concerti live, fra cui \"Funny Face\" nel 2003.\nDal 1995, ha recitato in oltre 20 film, soprattutto drammi e commedie. Ha lavorato con partner come Tony Leung Chiu Wai, Andy Lau e Jet Li. Nel 2003, ha recitato con Takeshi Kaneshiro nel primo film in lingua cinese della Warner Bros. Picture \"Turn Left, Turn Right\". All'Hong Kong Film Awards \u00e8 stata nominata come miglior attrice in \"Tempting Heart\" (1999) e come miglior supporto in \"A War Named Desire\" (2000).\nGiGi \u00e8 anche apparsa nel serial TV \"The Last Breakthrough\" (2004) ed ha recitato in alcuni musical fra cui \"The Great Entertainer\" (2004). Ha anche fornito la voce narrativa in Cantonese per il film giapponese \"Quill\" (2004).\nTestimonial.\nDal 1999 lavora come testimonial in Hong Kong per il marchio di cosmetici giapponese \"Fancl House\". \u00c8 anche ambasciatore a Hong Kong dell'UNICEF e del WWF.\nRelazioni.\nGiGi ha avuto una relazione con il cantante e attore di Hong Kong Ekin Cheng. Tale relazione ebbe nel 1999 un impatto negativo sulla sua carriera, perch\u00e9 Cheng frequentava l'attrice Maggie Siu e GiGi fu considerata come \"seconda donna\". Nel gennaio 2006, GiGi e Cheng si sono separati. L'attrice si \u00e8 sposata il 3 settembre 2011 in Spagna ad Ibiza con il suo fidanzato spagnolo Sergio Crespo Gutes ed il 28 febbraio 2015 \u00e8 diventata madre di una bambina."}
{"id": "829330", "revid": "287204", "url": "https://it.wikipedia.org/wiki?curid=829330", "title": "3707 Schroter", "text": ""}
{"id": "829331", "revid": "287204", "url": "https://it.wikipedia.org/wiki?curid=829331", "title": "3732 Vavra", "text": ""}
{"id": "829332", "revid": "287204", "url": "https://it.wikipedia.org/wiki?curid=829332", "title": "3815 Konig", "text": ""}
{"id": "829334", "revid": "287204", "url": "https://it.wikipedia.org/wiki?curid=829334", "title": "3825 Nurnberg", "text": ""}
{"id": "829337", "revid": "287204", "url": "https://it.wikipedia.org/wiki?curid=829337", "title": "3859 Borngen", "text": ""}
{"id": "829338", "revid": "1543377", "url": "https://it.wikipedia.org/wiki?curid=829338", "title": "Fontana dell'Acqua Acetosa", "text": "La fontana dell'Acqua Acetosa \u00e8 una fontana di Roma, in Italia, collocata nella zona pianeggiante che porta lo stesso nome, nel quartiere Parioli; in questo punto il fiume Tevere forma un'ansa profonda prima di dirigersi di nuovo a nord. La fontana vera e propria si trova pi\u00f9 in basso rispetto al livello stradale, e dunque vi si accede tramite una scalinata. Nel 2003 il Fondo per l'Ambiente Italiano, in seguito a un censimento popolare, l'ha ritenuta il monumento a cui gli italiani sono pi\u00f9 affezionati.\nStoria.\nIl nome deriva dalla fonte di acqua ferruginosa, nota ai Romani del XVI secolo come \"acqua acetosa\" (da non confondere con quella pi\u00f9 nota in zona Fonte Ostiense), che qui sgorgava. Nel 1613 papa Paolo V la fece analizzare, e ne risult\u00f2 che non solo fosse potabile, ma anche curativa per le malattie ai reni, allo stomaco, alla milza e al fegato, tanto che qualcuno la raccoglieva in bottiglie per venderla in citt\u00e0.\nL'acqua era particolarmente gradita da papa Paolo V, che fece erigere dall'architetto Giovanni Vasanzio una fontana nel 1619, come ricorda ancora la lapide che si trova su una parete in basso; all'epoca la fonte era una semplice parete da cui sgorgava l'acqua. La stessa venne fatta restaurare da Innocenzo X. Papa Alessandro VII commission\u00f2 la fontana attuale. In alto si trova un timpano che ospita lo stemma papale e una lapide.\nLa fontana si presenta con una scalinata che porta in basso, dove c'\u00e8 un prospetto a forma di esedra. Nel prospetto sono scavate tre nicchie, in ognuna delle quali lo stemma dei Chigi - sei monti sovrastati da una stella a otto punte - si trova sopra una piccola vasca alimentata da una cannella.\nL'attribuzione a Gianlorenzo Bernini \u00e8 probabilmente falsa: si suppone infatti che i progetti siano di Andrea Sacchi o dell'architetto Marco Antonio De' Rossi.\nNel 1712 ci fu un nuovo restauro voluto da Clemente XI, ricordato da un'altra lapide posta pi\u00f9 in basso, sopra la nicchia centrale. C'erano state proteste per la minor portata della fontana, che creava lunghe file d'attesa, e per la qualit\u00e0 dell'acqua che era peggiorata. Il pontefice nomin\u00f2 una commissione di cui facevano parte Giovanni Maria Lancisi, medico pontificio, e l'architetto Egidio Maria Bordoni; la commissione era presieduta dal cardinale Giovanbattista Spinola, che all'epoca era anche camerlengo. I lavori effettuati risolsero i problemi presentati dalla popolazione locale. I sedili invece sono opera del 1821, voluti e finanziati da Luigi I di Baviera, assiduo frequentatore della zona durante il suo soggiorno romano, per il luogo dove conobbe la sua amante Maria Anna Florenzi.\nA causa dell'inquinamento della falda, la fontana fu chiusa nel 1959 e riaperta in seguito alimentandola con normale acqua potabile di acquedotto. Ancora all'inizio del XX secolo i cosiddetti \"acquacetosari\", venditori ambulanti, vendevano acqua di questa sorgente in giro per la citt\u00e0; la prima menzione su questa particolare professione viene riportata da Papi nel \"De agricoltura\" del 1663.\nTra il 2008 e il 2009 \u00e8 stata sottoposta a un importante restauro, che ha previsto anche la creazione di un piccolo parco recintato, con l'intento di restituire all'area l'ambientazione originale.\nCollegamenti.\n\u00c8 raggiungibile dalla stazione di Acqua Acetosa."}
{"id": "829340", "revid": "287204", "url": "https://it.wikipedia.org/wiki?curid=829340", "title": "3864 Soren", "text": ""}
{"id": "829344", "revid": "287204", "url": "https://it.wikipedia.org/wiki?curid=829344", "title": "3870 Mayre", "text": ""}
{"id": "829348", "revid": "287204", "url": "https://it.wikipedia.org/wiki?curid=829348", "title": "3892 Dezso", "text": ""}
{"id": "829349", "revid": "14691", "url": "https://it.wikipedia.org/wiki?curid=829349", "title": "La cavalcata delle valchirie", "text": ""}
{"id": "829353", "revid": "125921251", "url": "https://it.wikipedia.org/wiki?curid=829353", "title": "Tot\u00f2 a colori", "text": "Tot\u00f2 a colori \u00e8 un film del 1952 diretto da Steno.\n\u00c8 uno dei primi lungometraggi italiani a colori, e tra i primi a utilizzare il sistema Ferraniacolor.\nIl film \u00e8 stato selezionato tra i 100 film italiani da salvare.\nTrama.\nAntonio Scannagatti \u00e8 un musicista squattrinato che abita con la famiglia della sorella nel paesino di Caianello, ma sogna una chiamata da Milano dagli editori musicali Tiscordi o Zozzogno che gli garantisca la gloria: \u00e8 infatti convinto di essere un genio della musica.\nIl sindaco del paese intanto tenta di convincerlo a dirigere la banda paesana, a causa dell'improvvisa inabilit\u00e0 del maestro, nel giorno della festa per il ritorno a casa del gangster italoamericano Joe Pellecchia, originario per l'appunto di Caianiello: Scannagatti, inizialmente restio, accetta quando il nipote del primo cittadino, mentendo, gli promette una raccomandazione presso l'editore Tiscordi, spacciando la sua fidanzata americana Poppy per sua segretaria.\nLa giornata di festa si rivela un fallimento: Pellecchia vorrebbe parlare dal balcone del municipio, ma il maestro Scannagatti glielo impedisce, facendo suonare in continuazione la banda, finch\u00e9 l'italoamericano si infuria e va via. Scannagatti va comunque a incassare il premio e raggiunge il nipote del sindaco e la sua compagna, che hanno lasciato Caianiello e sono ospiti di una bizzarra compagnia a Capri. L\u00ec il maestro crede per equivoco di essere riuscito ad ottenere un appuntamento con il famoso editore Tiscordi.\nScannagatti parte dunque per Milano: in treno, si trova a condividere la cabina del wagon-lit con l'onorevole Cosimo Trombetta, con cui ha ben presto un alterco dopo averlo esasperato. Durante la notte, i due vengono alleggeriti dei portafogli da una affascinante ladra che ha chiesto loro ospitalit\u00e0 con uno stratagemma; alla scoperta del furto, l'infuriato Scannagatti incolpa l'onorevole che viene cos\u00ec prontamente arrestato dai ferrovieri.\nGiunto a Milano, Scanangatti incontra Tiscordi in persona, a causa di un equivoco: \u00e8 stato scambiato per un infermiere in grado di fare iniezioni indolori all'editore, che ha gi\u00e0 licenziato numerose infermiere. L'equivoco sfocia in un alterco tra i due, con la fuga del musicista.\nLe disavventure non sono finite: Scannagatti viene intercettato dal cognato, cui ha rubato i soldi per il viaggio a Milano, il quale minaccia di ucciderlo; per placarlo, il maestro finge di aver ottenuto un contratto da Tiscordi e lo porta s\u00ec in palcoscenico, ma in un teatro di burattini. All'inizio Scannagatti riesce a ingannare il parente fingendosi una marionetta e interpretando uno spettacolo, in cui si esibisce ballando sul tema di \"Parade of the Wooden Soldiers\". Ma il cognato lo riconosce e lo incalza con il coltello. A sorpresa, Tiscordi per caso legge e gradisce uno spartito di Scannagatti e il paese di Caianiello gli rende omaggio. Ma a scoprire la targa in suo onore c'\u00e8 proprio l'onorevole Trombetta.\nProduzione.\n\"Tot\u00f2 a colori\" fu uno dei primi lungometraggi italiani a colori; venne girato col sistema Ferraniacolor, pellicola prodotta a partire dal 1948 negli stabilimenti di Ferrania a Cairo Montenotte, vicino a Savona.\nIl film \u00e8 un'antologia dei pi\u00f9 noti \"sketch\" del teatro di rivista di Tot\u00f2: il vagone letto (\"C'era una volta il mondo\"), la marcia dei bersaglieri e, soprattutto delle sue invenzioni marionettistiche pi\u00f9 geniali, ovvero Pinocchio (\"Volumineide\") e il direttore d'orchestra fuoco d'artificio, che si era gi\u00e0 visto in \"Fermo con le mani!\" (1937) e ne \"I pompieri di Viggi\u00f9\" (1949).\nL'uso di una pellicola a colori per quei tempi necessitava l'impiego di luci molto forti, a scapito della vista, e Tot\u00f2 soffriva gi\u00e0 di problemi all'occhio sinistro. Nessuno osava guardare in quelle lampade ad arco, all'epoca, per paura di danni alla retina. Si dice che la parrucca dell'attore fumasse tanto era il caldo e che, nel bel mezzo di una scena, questi sia addirittura svenuto.\nNel film fa un breve cameo un giovane Lucio Fulci, a quel tempo aiuto regista di Steno, nella parte del passeggero che picchia contro la parete divisoria della carrozza letti, infastidito dagli schiamazzi tra Antonio Scannagatti e l'onorevole Trombetta. Proprio tale sequenza \u2014 la pi\u00f9 famosa della pellicola, assurta \"a posteriori\" tra le pi\u00f9 note del cinema comico italiano \u2014 fu ispirata da un vero incontro, avvenuto sempre in un \"wagon-lits\", tra Tot\u00f2 e l'onorevole Giulio Andreotti."}
{"id": "829357", "revid": "113769643", "url": "https://it.wikipedia.org/wiki?curid=829357", "title": "Acqua Acetosa", "text": ""}
{"id": "829359", "revid": "339392", "url": "https://it.wikipedia.org/wiki?curid=829359", "title": "Napoleone Buonaparte", "text": ""}
{"id": "829361", "revid": "287204", "url": "https://it.wikipedia.org/wiki?curid=829361", "title": "4023 Jarnik", "text": ""}
{"id": "829372", "revid": "110157", "url": "https://it.wikipedia.org/wiki?curid=829372", "title": "S\u00e4vsj\u00f6 (comune)", "text": "S\u00e4vsj\u00f6 \u00e8 un comune svedese di 10.835 abitanti, situato nella contea di J\u00f6nk\u00f6ping. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "829375", "revid": "729019", "url": "https://it.wikipedia.org/wiki?curid=829375", "title": "Istituto per le opere di religione", "text": "L'Istituto per le opere di religione (acronimo: IOR), comunemente conosciuto come \"Banca vaticana\", \u00e8 un'istituzione finanziaria pubblica della Santa Sede, creata nel 1942 da papa Pio XII e con sede nella Citt\u00e0 del Vaticano. \u00c8 spesso erroneamente considerato la banca centrale della Santa Sede, compito invece svolto dall'Amministrazione del Patrimonio della Sede Apostolica (APSA).\nL'attuale presidente \u00e8 il francese Jean-Baptiste de Franssu, il direttore generale \u00e8 Gian Franco Mamm\u00ec.\nLo IOR \u00e8 stato pi\u00f9 volte coinvolto in scandali, finanziari e non, fra i quali spiccano \"l'affare Sindona\" e il crac del Banco Ambrosiano. A partire dagli anni 2010 l'Istituto ha avviato una serie di riforme con l'obiettivo di rendere le strutture e i regolamenti pi\u00f9 trasparenti e porre fine a eventuali pratiche illecite.\nStruttura e finalit\u00e0.\nSecondo quanto stabilisce il suo statuto, modificato nel 2019, l'Istituto ha lo scopo di \"provvedere alla custodia e all'amministrazione dei beni mobili e immobili ad esso trasferiti o affidati da persone fisiche o giuridiche e destinati a opere di religione e carit\u00e0.\"\n\"L'Istituto pertanto accetta beni con la destinazione, almeno parziale e futura, di cui al precedente comma. L'Istituto pu\u00f2 accettare depositi di beni da parte di Enti e persone della Santa Sede e dello Stato della Citt\u00e0 del Vaticano\".(\"Statuto 2019, art. II\").\nHa una sola sede, collocata nel torrione Niccol\u00f2 V costruito nel 1453 addossato al Palazzo \"Sisto V\", residenza del pontefice all'interno dello Stato della Citt\u00e0 del Vaticano.\nL'istituto \u00e8 gestito da professionisti bancari e guidato da un presidente, non necessariamente un consacrato o un religioso, che riferisce direttamente ad un collegio di sei cardinali, nominati dal Papa e in carica per un quinquennio, e al Papa (o al cardinale camerlengo durante un periodo di sede vacante). Al 31 dicembre 2019 lo IOR constava di 99 dipendenti di ruolo.\nFino al 2013 il bilancio e tutti i movimenti fatti dall'Istituto sono stati noti solo ed esclusivamente al Papa, al collegio dei cardinali che lo gestiscono, al Prelato dell'Istituto, al Consiglio di sovrintendenza, alla Direzione generale ed ai revisori dei conti. ll bilancio dello IOR \u00e8 stato pubblicato per la prima volta il 1\u00ba ottobre 2013 sul sito dell'Istituto.\nSecondo il bilancio 2019&lt;, lo IOR possiede un patrimonio di 603,3 milioni di euro, con un utile netto di 38 milioni di euro. L'accesso ai servizi dell'Istituto \u00e8 riservato a persone fisiche e giuridiche legate alla Chiesa Cattolica in conformit\u00e0 al diritto canonico o vaticano.\nIl codice SWIFT dello IOR \u00e8 codice_1:\nStoria.\nL'origine.\nL'11 febbraio 1887, papa Leone XIII costitu\u00ec la \u201cCommissione Cardinalizia ad pias causas\u201d che nel 1904, su iniziativa di papa Pio X, fu rinominata \"Commissione Cardinalizia per le Opere di Religione\u201d.\nI Patti Lateranensi firmati nel 1929 durante il periodo fascista, riconobbero la Citt\u00e0 del Vaticano come uno Stato indipendente. Con la legge di esecuzione del trattato (legge del 27 maggio 1929, n. 810) l'Italia, per compensare l'espropriazione dei beni immobili che la Chiesa cattolica aveva subito con le leggi napoleoniche prima e fino al 1871 con le leggi del 7 luglio 1866 di soppressione degli Ordini e delle Corporazioni religiose e del 15 agosto 1867 per la liquidazione dell'Asse ecclesiastico poi, si obbligava a versare alla Santa Sede la somma di lire ed a consegnare titoli di debito pubblico consolidato per un valore nominale di di lire. Questo fu una parte consistente dei capitali che motivarono la creazione della banca e consentirono di iniziare la sua attivit\u00e0 economica.\nLa gestione del capitale fu affidata nel 1929 da papa Pio XI al banchiere laico Bernardino Nogara, posto a capo della neo-costituita \"Amministrazione Speciale della Santa Sede\". Nogara pose due condizioni per accettare l'incarico assegnatogli: gli investimenti dovevano essere liberi da qualsiasi considerazione religiosa o dottrinale e realizzabili in ogni parte del mondo.\nCos\u00ec, fra il 1929 e l'inizio della seconda guerra mondiale, Nogara riusc\u00ec ad investire i capitali vaticani in numerosi segmenti dell'economia italiana, specialmente nell'energia elettrica, nelle comunicazioni telefoniche, nel credito bancario, nelle ferrovie locali, nella produzione di macchine agricole, nel cemento, nell'acqua e nelle fibre tessili sintetiche. Fra le societ\u00e0 controllate spiccavano l'Italgas e, nel settore tessile, la Societ\u00e0 Italiana della Viscosa, La Supertessile, la Societ\u00e0 Meridionale Industrie Tessili e La Cisaraion, unite poi nella holding CISA-Viscosa, poi assorbita nella SNIA Viscosa.\nLa dirigenza di Nogara permise anche forti partecipazioni nell'Istituto di Credito Fondiario, nelle Assicurazioni Generali, nella Societ\u00e0 Italiana per le Strade Ferrate Meridionali, nell'Istituto Romano di Beni Stabili (una compagnia immobiliare), nella Societ\u00e0 Elettrica ed Elettrochimica del Caffaro, nella CONDOR Societ\u00e0 per l'industria petrolifera e chimica, nella Societ\u00e0 Mineraria e Metallurgica Pertusola, nella Societ\u00e0 Adriatica di Elettricit\u00e0 e nelle Cartiere Burgo. Per quanto riguarda il settore bancario, il controllo dei capitali vaticani si estese al Banco di Roma, il Banco di Santo Spirito e la Cassa di Risparmio di Roma.\nAll'arrivo della crisi degli anni '30, Nogara riusc\u00ec a vendere all'IRI gli interessi mobiliari del Banco di Roma, del Banco di Santo Spirito e del Credito sardo a prezzi di mercato, nonostante il loro deprezzamento pressoch\u00e9 totale, con un guadagno di circa 630 milioni di dollari.\nUn altro investimento strategico si rivel\u00f2 quello nelle Officine Meccaniche Reggiane, nella Breda e nella Compagnia Nazionale Aeronautica, che nel 1935 fornirono armamenti e munizioni per la Guerra d'Etiopia.\nIl 17 marzo 1941 la Commissione Prelatizia Amministratrice delle Opere di Religione assunse la denominazione di \"Amministrazione per le Opere di Religione\".\nL'Istituto per le Opere di Religione.\nIl 27 giugno 1942 papa Pio XII fonda con chirografo l'\u201dIstituto per le Opere di Religione\u201d (IOR) con personalit\u00e0 giuridica propria assorbendo l'\u201dAmministrazione per le Opere di Religione\u201d.\nIl 31 dicembre 1942 il ministro delle Finanze del governo italiano Paolo Thaon di Revel emise una circolare che prevedeva l'esenzione dello IOR dal pagamento delle imposte sui dividendi.\nNel corso degli anni l'istituto fu criticato per la spregiudicatezza del suo \"modus operandi\", basato principalmente sulla speculazione sul mercato azionario mondiale e su quello immobiliare, anche grazie ai sostanziosi privilegi ed esenzioni sopracitati.\nNel 1962 lo IOR deteneva il 24,5% della Banca Privata Finanziaria di Michele Sindona, al quale, nel 1969, papa Paolo VI affid\u00f2 una consulenza per la modernizzazione dello IOR. Assieme a lui, una commissione formata da Luigi Mennini, Pellegrino de Strobel e Massimo Spada. A Sindona fu venduta la Societ\u00e0 Generale Immobiliare, della quale lo IOR mantenne una quota del 3%. Successivamente, furono numerosissime le partecipazioni comuni, comprese le movimentazioni di capitali in paradisi fiscali, fra IOR e Sindona.\nNel 1971 l'arcivescovo Paul Marcinkus fu nominato presidente dello IOR.\nNel 1972, lo IOR possedeva circa il 51% delle azioni della Banca Cattolica del Veneto. Per volont\u00e0 del direttore dello IOR Paul Marcinkus, il 37% delle azioni venne venduto al Banco Ambrosiano di Roberto Calvi, provocando la reazione dei vescovi veneti - tra i quali l'allora monsignor Albino Luciani (futuro papa Giovanni Paolo I) - che, non essendone stati informati, chiusero per protesta i loro conti presso la Cattolica del Veneto.\nSecondo dichiarazioni del pentito di mafia Vincenzo Calcara, lo IOR era coinvolto nel riciclaggio di denaro di Cosa Nostra., mentre un altro pentito, Francesco Marino Mannoia (secondo Giovanni Falcone \u00abil pi\u00f9 prezioso collaboratore di giustizia\u00bb) rivel\u00f2 nel 1998, durante il processo per mafia a Marcello Dell'Utri, che \u00abLicio Gelli investiva i danari dei corleonesi di Tot\u00f2 Riina nella banca del Vaticano. (...) Lo IOR garantiva ai corleonesi investimenti e discrezione\u00bb. Perci\u00f2 \u00abquando il papa Giovanni Paolo II venne in Sicilia e scomunic\u00f2 i mafiosi, i \"boss\" si risentirono soprattutto perch\u00e9 portavano i loro soldi in Vaticano. Da qui nacque la decisione di far esplodere due bombe davanti a due chiese di Roma\u00bb (esplose davanti alla basilica di San Giovanni in Laterano e alla chiesa di San Giorgio al Velabro la notte fra il 27 e il 28 luglio 1993).\nSecondo il giornalista Gianluigi Nuzzi, che si \u00e8 avvalso dell'archivio di monsignor Renato Dardozzi, attraverso lo IOR sarebbero stati movimentati, tra il 1989 e il 1993, 275 miliardi di lire in contanti, pi\u00f9 135-200 miliardi di lire in titoli di Stato. Nel suo libro Vaticano S.p.A. sostiene che lo IOR era attivo nel riciclaggio di denaro sporco, tangenti e supporto finanziario alla mafia. Il figlio di Vito Ciancimino, Massimo, ha detto \nCon i proventi delle sue attivit\u00e0 economiche, negli anni ottanta lo IOR avrebbe finanziato organizzazioni politiche ed entit\u00e0 bancarie volte a contrastare movimenti filomarxisti in America Latina (ad esempio i Contras nicaraguensi) ed i regimi comunisti dell'Europa dell'Est (come il sindacato polacco Solidarno\u015b\u0107).\nIl 21 giugno 1982 si apre il caso del crac del Banco Ambrosiano, uno dei maggiori scandali finanziari italiani del dopoguerra, nel quale sono coinvolti, tra gli altri, i vertici dello IOR (fra cui Mons. Paul Marcinkus), Roberto Calvi, Michele Sindona e Licio Gelli. Per i vertici vaticani non ci furono conseguenze giudiziarie rilevanti, grazie allo status giuridico dello IOR.\nNel giugno 1989 a Paul Marcinkus subentra Angelo Caloia.\nRiforme recenti.\nPunti istituzionali cruciali.\nIl 1\u00ba marzo 1990, Papa Giovanni Paolo II ha approvato con Chirografo l'attuale Statuto dell'Istituto, che insieme con le norme collegate stabilisce lo scopo e la corporate governance dello IOR. Da allora, la struttura dello IOR \u00e8 composta di cinque elementi: La Commissione Cardinalizia di Vigilanza, il Prelato, il Consiglio di Sovrintendenza, la Direzione e il Collegio dei Revisori.\nA seguito di diverse vicende giudiziarie riguardanti infrazioni della normativa antiriciclaggio compiute dallo IOR, il 30 dicembre 2010 il Vaticano si \u00e8 impegnato a dare piena applicazione alla convenzione monetaria firmata con l'Unione europea il 17 dicembre 2009, introducendo leggi volte alla lotta al riciclaggio, che sono entrate in vigore il 1\u00ba aprile 2011. In continuit\u00e0 con tali impegni, Promontory Financial Group, una societ\u00e0 americana, nel luglio 2013 \u00e8 stata incaricata di certificare il pieno rispetto degli standard internazionali anti-riciclaggio.\nIl 24 giugno 2013, papa Francesco ha istituito una Pontificia commissione referente sullo IOR allo scopo di conoscere in modo pi\u00f9 approfondito la posizione giuridica dello Ior e permettere una sua migliore \u201carmonizzazione\u201d con \u201cla missione universale della Sede Apostolica\u201d, come veniva comunicato dalla segreteria dello Stato Vaticano. Secondo Padre Federico Lombardi, portavoce della Sala Stampa Vaticano, la cosiddetta commissione CRIOR \u00e8 \"un organismo che studier\u00e0 la situazione e riferir\u00e0 al Papa nel quadro delle riforme utili alla Chiesa\".\nIl 7 aprile 2014, papa Francesco ha approvato le raccomandazioni sul futuro dello IOR, sviluppata congiuntamente dalla medesima commissione CRIOR, dalla commissione COSEA, dal management dello IOR e dal Cardinale George Pell: \"Lo Ior continuer\u00e0 a servire con attenzione e a fornire servizi finanziari specializzati alla Chiesa Cattolica in tutto il mondo. I significativi servizi che possono essere offerti dall'Istituto assistono il Santo Padre nella sua missione di pastore universale e supportano inoltre istituzioni e individui che collaborano con lui nel suo ministero. Con la conferma della missione dello Ior e facendo seguito alla richiesta del cardinale-prefetto Pell, il presidente del Consiglio di Sovrintendenza, Ernst von Freyberg e il management dello Ior porteranno a termine il loro piano al fine di assicurare che lo Ior possa compiere la sua missione come parte delle nuove strutture finanziarie della Santa Sede e dello Stato della Citt\u00e0 del Vaticano. Il piano sar\u00e0 presentato al Consiglio dei Cardinali del Santo Padre e al Consiglio per l'Economia\", come veniva specificato nel bollettino della Sala Stampa della Santa Sede.\nL'8 agosto 2019, con proprio Chirografo, Papa Francesco ha approvato ad experimentum per due anni il nuovo statuto dell'Istituto per le Opere di Religione.\nRiforme 2010/2011.\nIl 1\u00ba gennaio 2010, la convenzione monetaria tra l'Unione Europea e lo Stato della Citt\u00e0 del Vaticano \u00e8 entrata in vigore. Tale convenzione completa la convenzione monetaria tra il Vaticano e la Repubblica Italiana stabilita nel 2000 e definisce l'obbligazione da parte del Vaticano di allinearsi a tutte le normative europee sulla trasparenza in materia di lotta al riciclaggio di denaro, frode e falsificazione delle banconote.\nIl 30 dicembre 2010, Benedetto XVI ha istituito l'Autorit\u00e0 di informazione finanziaria (AIF)., \"istituzione della Santa Sede per la vigilanza e l'informazione finanziaria per la prevenzione e il contrasto del riciclaggio e del finanziamento del terrorismo\".\nNel giugno 2011, la procura di Roma ha dissequestrato i 23 milioni di euro dello Ior su conti presso il Credito Artigiano e la Banca del Fucino. Tale decisione veniva presa in considerazione della istituzione dell'AIF: \"Si sono verificati rilevanti mutamenti sul piano normativo e istituzionale che hanno ridisegnato il contesto entro cui occorre valutare la permanenza o meno delle ragioni poste a base del decreto di sequestro preventivo\", si leggeva nel decreto di revoca del sequestro.\nRiforme 2012.\nIl 28 giugno 2012 lo IOR ha aperto per la prima volta le porte a un gruppo di giornalisti guidati dal direttore generale Paolo Cipriani con i quattro membri del Consiglio di Sovraintendenza, Cipriani ha affermato che nello IOR non ci sono conti cifrati e dal 1996 c'\u00e8 la tracciabilit\u00e0 di tutti i conti, ha controlli interni ed esterni antiriciclaggio (l'Autorit\u00e0 di Informazione Finanziaria e la Deloitte per il bilancio), i conti sono circa , il capitale totale \u00e8 di circa sei miliardi di euro, il 70% delle operazioni avvengono in Europa, il 65% \u00e8 in euro, il 30% in dollari e il resto in altre valute. Dal momento che non \u00e8 una banca, quindi senza scopo di lucro, gli interessi non sono superiori al 5%. I dipendenti nel 2012 erano 112, cui si aggiungono alcuni consultori esterni per casi particolari. Lo IOR supporta gli enti ecclesiastici in oltre 150 paesi del mondo.\nIl 18 luglio 2012, Moneyval, la divisione del Consiglio d'Europa che valuta i sistemi antiriciclaggio, ha pubblicato il suo primo rapporto riguardante il Vaticano con cui veniva valutato il sistema antiriciclaggio della Santa Sede. Il sistema vaticano risultava conforme o \u00ablargamente conforme\u00bb in nove delle 16 raccomandazioni centrali, su aspetti come il contrasto al riciclaggio di denaro, le misure di confisca, le leggi sulla riservatezza, la documentazione, l'assistenza legale reciproca, il trattamento penale del finanziamento del terrorismo, la cooperazione internazionale e altri. Allo stesso tempo, veniva raccomandata una supervisione indipendente per lo IOR: \"\u00c8 fortemente raccomandato che l'Istituto per le Opere di Religione sia sottoposto nel prossimo futuro alla vigilanza prudenziale di un supervisore indipendente\", sosteneva il Consiglio d'Europa nel suo comunicato stampa. Secondo La Repubblica, la valutazione Moneyval era un \"voto positivo\" per il Vaticano.\nNel novembre 2012, lo svizzero Ren\u00e9 Br\u00fclhart \u00e8 stato nominato nuovo Direttore dell'AIF. Questa nomina \"rappresenta un ulteriore passo, nel processo di lotta al riciclaggio e al finanziamento del terrorismo\", ha spiegato il portavoce della Santa Sede, Padre Federico Lombardi. Prima di quest'incarico, Br\u00fclhart era direttore dell'Unit\u00e0 di Informazione Finanziaria del Liechtenstein e vicepresidente del Gruppo Egmont, e gi\u00e0 da settembre 2010 ha lavorato come consigliere della Santa Sede.\nRiforme 2013.\nIl 15 febbraio 2013, Ernst von Freyberg \u00e8 stato nominato nuovo Presidente dell'IOR. Dalla sua entrata in carica, lo IOR sta riformando ampiamente il proprio assetto. Come spiegato da von Freyberg sul sito dello IOR, il processo di riforme \u00e8 \"volto a promuovere l'applicazione dei pi\u00f9 rigorosi standard del settore e in fatto di compliance. Tale intento si orienta al contesto giuridico definito dal Vaticano in collaborazione con organismi internazionali. Il processo in questione comprende l'implementazione di misure severe contro le attivit\u00e0 di riciclaggio di denaro e l'ottimizzazione della nostra organizzazione interna. Stiamo altres\u00ec eseguendo una revisione totale dei conti dei nostri clienti, con l'obiettivo di cessare i rapporti non in linea con la missione dello IOR. Gli sforzi profusi in questo senso sono sottoposti all'attenta supervisione dell'AIF, l'organismo vaticano di regolamentazione finanziaria. Lo IOR attua una politica di tolleranza zero nei confronti di qualsiasi violazione di leggi, normative e regolamenti. Stiamo profondendo il nostro impegno nello allineamento agli standard, di cui giustamente ci si attende l'osservanza da parte nostra.\" Oltre a ci\u00f2, l'Istituto sta eseguendo una \"revisione totale\" dei conti dei suoi clienti, con l'obiettivo di \"cessare i rapporti non in linea con la missione dello IOR\", com'\u00e8 spiegato sul sito web dell'IOR.\nDal maggio 2013, una societ\u00e0 esterna, l'americana Promontory, sta eseguendo l'ispezione di tutti i conti dello IOR con lo scopo di verificarne l'adeguatezza agli standard richiesti dalle norme internazionali. Da allora, secondo un articolo del Corriere della Sera del dicembre 2013, almeno conti dello IOR sono stati chiusi per ordine dell'Istituto stesso.\nIl 24 giugno 2013 papa Francesco ha stabilito la \u201cPontificia Commissione Referente sull'Istituto per le opere di religione\u201d. Il compito della Commissione era di approfondire la posizione giuridica e le attivit\u00e0 dell'Istituto e di permettere una sua migliore \"armonizzazione\u201d con \u201cla missione universale della Sede Apostolica\u201d. Il successivo 28 novembre il papa ha poi nominato un suo delegato presso la stessa pontificia commissione, nella persona di mons. Alfred Xuereb.&gt;\nIl 1\u00ba ottobre 2013 l'Istituto per la prima volta nella sua storia ha pubblicato il suo bilancio, qual \u00e8 scaricabile sul sito internet dello IOR.\nIl 12 dicembre 2013 Moneyval, il Comitato di esperti del Consiglio d'Europa per la valutazione delle misure di lotta contro il riciclaggio di denaro e il finanziamento del terrorismo, ha pubblicato un rapporto di valutazione riguardante i progressi compiuti dalla Santa Sede per porre rimedio alle lacune individuate da Moneyval nel primo rapporto di mutua valutazione del luglio 2012. Il medesimo rapporto ha sostenuto in un dossier che \"in breve tempo la Santa Sede ha intrapreso numerose misure legislative e non, per porre rimedio alle lacune indicate nel rapporto del 2012 di Moneyval sebbene debbano essere affrontate\". Per di pi\u00f9, gli esperti Moneyval hanno invitato la Santa Sede a completare le ispezioni dell'IOR e dell'APSA \"il pi\u00f9 presto possibile\".\nRiforme 2014.\nIl 22 gennaio 2014, il Consiglio di Sovrintendenza dell'Istituto per le Opere di Religione (IOR) ha ricevuto un rapporto sullo stato di avanzamento del processo, tuttora in corso, di riforma della compliance. \"In quanto istituto della Chiesa, abbiamo la grande responsabilit\u00e0 di essere in linea con gli standard elevati di cui, giustamente, ci si attende l'osservanza da parte nostra. Abbiamo lavorato molto duro per migliorare la compliance, la trasparenza e i processi interni all'Istituto e sebbene ci sia ancora molto da fare in termini di implementazione, \u00e8 indubbio che ci stiamo muovendo sulla strada giusta e che abbiamo compiuto progressi significativi,\" ha affermato il Presidente Ernst von Freyberg.\nNel febbraio 2014 la Pontificia commissione referente sullo IOR presenta al Consiglio dei nove cardinali incaricati della riforma della Chiesa i risultati del suo lavoro, portando cos\u00ec a termine la sua funzione.\nIl 7 aprile 2014, papa Francesco ha approvato una proposta sul futuro dello Ior, \"riaffermando l'importanza della sua missione per il bene della Chiesa Cattolica, della Santa Sede e dello Stato della Citt\u00e0 del Vaticano.\" \"Lo Ior continuer\u00e0 a servire con attenzione e a fornire servizi finanziari specializzati alla Chiesa Cattolica in tutto il mondo. I significativi servizi che possono essere offerti dall'Istituto assistono il Santo Padre nella sua missione di pastore universale e supportano inoltre istituzioni e individui che collaborano con lui nel suo ministero. Con la conferma della missione dello Ior e facendo seguito alla richiesta del cardinale-prefetto Pell, il presidente del Consiglio di Sovrintendenza, Ernst von Freyberg, e il management dello Ior porteranno a termine il loro piano al fine di assicurare che lo Ior possa compiere la sua missione come parte delle nuove strutture finanziarie della Santa Sede e dello Stato della Citt\u00e0 del Vaticano. Il piano sar\u00e0 presentato al Consiglio dei Cardinali del Santo Padre e al Consiglio per l'Economia\", ha riferito il comunicato stampa della Santa Sede.\nIl 19 maggio 2014, l'AIF ha presentato il suo rapporto annuale 2013. Tale ha compreso la prima ispezione in situ dello IOR nei primi mesi del 2014: \"L'ispezione ha messo in luce i progressi sostanziali compiuti dallo IOR negli ultimi 12 mesi\", ha riferito il comunicato stampa della Santa Sede.\nNel giugno 2014, papa Francesco ha reso noto che \"nello Ior sono stati chiusi 1600 conti, di persone che non avevano diritto. Lo Ior \u00e8 per l'aiuto alla Chiesa, hanno diritto vescovi, e diocesi, dipendenti del vaticano, le loro vedove, le ambasciate, ma niente di pi\u00f9. Non \u00e8 una cosa aperta. E questo \u00e8 un buon lavoro, chiudere i conti di chi non ha diritto.\"\nRiforme 2015.\nNel gennaio 2015, un comunicato stampa dell'Istituto, ha dato notizia che papa Francesco, attraverso un \"Rescriptum ex audientia Ss.mi\" presentato al cardinale Santos Abril y Castell\u00f2, ha modificato lo Statuto dell'Istituto per le Opere di Religione (IOR) allo scopo di aumentare rispettivamente da cinque a sei il numero di membri della Commissione Cardinalizia di Vigilanza e del Consiglio di Sovrintendenza dello IOR. Contestualmente, \u00e8 stato nominato sesto membro della Commissione Cardinalizia di vigilanza, l'arcivescovo di Zagabria, Josip Bozanic. Nella stessa occasione, il presidente della Commissione cardinalizia ha formalizzato la nomina del Segretario generale non votante destinato al Consiglio di sovrintendenza.\nRiforme 2016.\nIl 15 dicembre 2016 viene portato da sei a sette il numero dei membri del Consiglio di sovrintendenza.\nScandali.\nIl crac del Banco Ambrosiano.\nLo IOR fu, tra il 1946 e il 1971, il maggior azionista del Banco Ambrosiano. Gi\u00e0 nel 1978 il capo della Vigilanza della Banca d'Italia Giulio Padalino aveva eseguito un'ispezione sui conti del Banco, facendo luce sulla \"parte occulta\" della contabilit\u00e0: dietro alle varie societ\u00e0 estere che acquistavano cospicui pacchetti di azioni Ambrosiano c'erano lo stesso gruppo di Calvi e lo IOR. A quel tempo, lo scandalo non ebbe alcun seguito diretto nei confronti dell'Istituto. Tuttavia, dopo il crac del Banco Ambrosiano, le responsabilit\u00e0 furono confermate nel corso delle indagini dal ritrovamento di lettere di patronage concesse nel 1981 dall'arcivescovo Paul Marcinkus (direttore dello IOR dal 1971 al 1989) a Roberto Calvi (direttore del Banco Ambrosiano), con le quali confermava che lo IOR \u00abdirettamente o indirettamente\u00bb esercitava il controllo su \"Manic. S.A.\" (Lussemburgo), \"Astolfine S.A.\" (Panama), \"Nordeurop Establishment\" (Liechtenstein), \"U.T.C. United Trading Corporation\" (Panam\u00e1), \"Erin S.A\" (Panam\u00e1), \"Bellatrix S.A\" (Panam\u00e1), \"Belrosa S.A\" (Panam\u00e1) e \"Starfield S.A\" (Panam\u00e1), societ\u00e0 fantasma con sede in noti paradisi fiscali, che avevano fatto da \"paravento\" alla destinazione dell'ingarbugliato circolo di denaro che aveva drenato duemila miliardi di lire dalle casse dell'Ambrosiano.\nL'allora ministro del Tesoro Beniamino Andreatta impose la liquidazione del Banco Ambrosiano. Andreatta rifer\u00ec in Parlamento l'8 ottobre 1982, dichiarando che il Banco aveva un buco di circa due miliardi di dollari, di cui un miliardo e 159 milioni garantiti dallo IOR. Marcinkus fu indagato in Italia nel 1987 per concorso in bancarotta fraudolenta del Banco Ambrosiano, il quale fu accusato di riciclaggio di denaro della mafia in connessione con la P2, una loggia massonica \"coperta\" guidata da Licio Gelli. Le dichiarazioni del pentito di Cosa Nostra Vincenzo Calcara, ritenute verosimili dal tribunale di Roma nel 2003, sembrano avvalorare questa tesi, raccontando di contatti fra Marcinkus, Calvi (esponente della P2) e membri di Cosa Nostra.\nIl 20 febbraio 1987 il giudice istruttore del tribunale di Milano, Renato Bricchetti, emise un mandato di cattura contro Paul Marcinkus, Luigi Mennini e Pellegrino de Strobel, i vertici dello IOR, individuando gravi responsabilit\u00e0 della Banca Vaticana nel crac del Banco Ambrosiano. Il mandato non fu per\u00f2 eseguito perch\u00e9 Marcinkus godeva di passaporto diplomatico vaticano, mentre gli altri due si rifugiarono dietro il portone di bronzo e la richiesta di loro estradizione non ebbe alcun esito: alla fine la Cassazione non convalid\u00f2 il provvedimento in quanto, per il fatto di aver agito in qualit\u00e0 di organi o di rappresentanti di un ente centrale della Chiesa cattolica, furono considerati, ai sensi dell'art. 11 dei Patti Lateranensi, coperti da immunit\u00e0 penale.\nLa Banca Vaticana non ammise alcuna responsabilit\u00e0 per il fallimento del Banco Ambrosiano, ma fu creata una commissione mista (Agostino Gambino, Pellegrino Capaldo e Renato Dardozzi per il Vaticano, Filippo Chiomenti, Mario Cattaneo e Alberto Santa Maria per lo Stato Italiano) con il compito di approfondire la questione. Il responso, pur non raggiungendo \"conclusioni unanimi\" sulla responsabilit\u00e0 giuridica dello IOR, portava ad ammetterne una responsabilit\u00e0 morale. Il 25 maggio 1984, a Ginevra, lo IOR, pur ribadendo la propria estraneit\u00e0 ai fatti, sigl\u00f2 un accordo con le banche creditrici dell'Ambrosiano, versando 406 milioni di dollari a titolo di \"contributo volontario\".\nAl crac fecero seguito diverse morti: Graziella Corrocher, la segretaria di Calvi, fu trovata morta dopo un volo dal quarto piano del palazzo milanese che ospitava la sede del Banco Ambrosiano il 17 giugno 1982 Roberto Calvi, membro della P2 e presidente del Banco Ambrosiano dal 1975, fuggito a Londra, fu trovato impiccato il 18 giugno 1982 sotto il Ponte dei Frati Neri sul Tamigi. Michele Sindona, altro piduista, faccendiere colluso con la mafia siciliana e vicino allo IOR, mentre scontava la pena in carcere per l'omicidio di Giorgio Ambrosoli, fu trovato avvelenato da un caff\u00e8 al cianuro il 20 marzo 1986 e mor\u00ec due giorni dopo.\nCaso Enimont.\nNel 1993, negli anni di Tangentopoli, il giudice Borrelli del pool di \"Mani pulite\" appur\u00f2 il transito nelle casse dello IOR di 108 miliardi di lire in certificati del Tesoro destinati a quello che fu conosciuto come scandalo Enimont. In quell'occasione, in via del tutto eccezionale, lo IOR decise di rispondere ad una rogatoria richiesta dal pm Antonio Di Pietro che lavorava allora nel pool di Mani pulite ed indagava sul caso. Tuttavia i magistrati hanno poi denunciato che la banca vaticana aveva falsificato i documenti, nascondendo i conti di Giulio Andreotti e non trasmettendo la documentazione su molte altre posizioni. Successivamente, per far tornare i conti, ulteriore documentazione inviata venne ritenuta falsa. Secondo il giornalista Peter Gomez, lo IOR risulta essere l'unica banca del mondo ad aver trasmesso informazioni false alla magistratura italiana. Alti prelati e dirigenti dello IOR, tra cui il presidente Angelo Caloia, rimasero immuni da processo o arresto a motivo dell'articolo 11 dei Patti Lateranensi che recita: \u00abGli enti centrali della Chiesa Cattolica sono esenti da ogni ingerenza da parte dello Stato italiano\u00bb.\nOperazione Sofia.\nIl giornalista Gianluigi Nuzzi nel suo libro sostiene che lo IOR fosse impegnato nella fondazione di un partito di centro destinato a sostituire la Democrazia Cristiana, crollata in seguito a Tangentopoli. A tal proposito, Giancarlo Capaldo, procuratore aggiunto di Roma, coordinatore dell'inchiesta sul golpe bianco-porpora afferma:\nCaso Fiorani - BPI.\nIl 10 luglio 2007, uno dei \"furbetti del quartierino\", Giampiero Fiorani, rivel\u00f2 ai magistrati milanesi la presenza, nella BSI svizzera, di tre conti della Santa Sede da \u00abdue o tre miliardi di euro\u00bb e di aver versato in nero nelle casse dell'APSA (la Banca centrale vaticana) oltre 15 milioni di euro.\nCaso Anemone - Grandi Opere.\nNell'inchiesta sulle \"grandi opere\" del 2010 sugli appalti del G8 a La Maddalena (nota anche come \"Caso Anemone\"), \u00e8 stato accertato che Angelo Balducci (ex presidente del Consiglio superiore dei lavori pubblici, arrestato per corruzione) avesse un conto presso lo IOR, dove - secondo i pubblici ministeri - avrebbe trasferito buona parte delle sue rendite. Nel 2006, interrogato dall'allora PM di Potenza Henry John Woodcock, aveva ammesso lui stesso l'esistenza di tale conto, usato per ripagare un debito da euro contratto da monsignor Franco Camaldo, prelato d'onore e cerimoniere del Papa, intermediario nell'acquisto di una villa dove avrebbe dovuto avere sede una nuova loggia massonica. Balducci aveva un conto allo IOR in quanto \"gentiluomo di Sua Santit\u00e0\" nonch\u00e9 \"consultore\" e \"supervisore\" del patrimonio della \"Propaganda Fide\", la quale ha affittato decine di abitazioni a molti dei 412 personaggi inclusi nelle liste dell'imprenditore Diego Anemone. I magistrati sospettano ulteriori collegamenti con lo IOR a seguito di sequestri di documentazione contabile, in particolare a Angelo Zampolini, intermediario della \"cricca\" di Anemone e Balducci nell'acquisto di un appartamento a Roma per l'ex ministro Claudio Scajola. Gli inquirenti ritengono altres\u00ec che parte del denaro accumulato da alcuni degli indagati con le tangenti pagate da Anemone e da altri imprenditori si trovi depositato presso IOR.\nL'Unit\u00e0 di informazioni finanziarie della Banca d'Italia ha appurato che tra i beneficiari dei bonifici transitati su di un conto dello IOR presso la banca Intesa SanPaolo c'\u00e8 don Evaldo Biasini, economo della Congregazione dei Missionari del Preziosissimo Sangue, coinvolto nell'inchiesta e, secondo i pm perugini, custode dei fondi neri di Diego Anemone. I documenti dei magistrati di Perugia e la contabilit\u00e0 sequestrata a Don Evaldo Biasini svelano come i soldi tenuti da Don Bancomat per conto di Diego Anemone transitassero per i conti IOR della Congregazione del Preziosissimo Sangue.\nOperazioni di riciclaggio.\nNel maggio 2010 la procura di Roma ha aperto un'indagine sui rapporti sospetti tra lo IOR e altre dieci banche, fra cui Unicredit, Intesa Sanpaolo, Banca del Fucino. Le quotidiane operazioni da milioni di euro fra questi istituti e lo IOR sotto forma di miriadi di assegni dagli estremi non chiari, avevano destato gi\u00e0 nel 2009 i sospetti dell'Unit\u00e0 di informazione finanziaria della Banca d'Italia. \u00c8 stato accertato dai magistrati che lo IOR utilizzava in modo cumulativo un conto aperto presso la filiale 204 della Banca di Roma in via della Conciliazione a Roma, versandovi assegni da parte dei propri clienti senza dare alcuna comunicazione in merito, violando cos\u00ec le norme antiriciclaggio (legge 173/1991 e D.Lgs 231/2007). Attraverso tale conto sarebbero transitati circa 180 milioni di euro tra il 2006 e il 2008, per poi interrompere le operazioni con l'integrazione della Banca di Roma nel gruppo Unicredit. I PM sospettano che le transazioni attraverso conti \"schermati\" intestati allo IOR celino in realt\u00e0 operazioni per conto di societ\u00e0 o singoli individui con residenza fiscale in Italia, volte all'occultamento di reati vari, dall'evasione fiscale alla truffa. La Guardia di Finanza ha inoltre accertato casi di beneficiari fittizi fra quelli comunicati agli inquirenti. La magistratura italiana non ha per\u00f2 competenza ad indagare sullo IOR senza una rogatoria internazionale, a causa della sua natura formalmente estera.\nIl 20 settembre 2010 vengono sequestrati dalla procura di Roma (su segnalazione della Banca d'Italia) 23 milioni di euro depositati su un conto del Credito Artigiano Spa intestato allo IOR, per operazioni bancarie effettuate in violazione della normativa antiriciclaggio. Le operazioni incriminate sono trasferimenti ordinati dallo IOR di 20 milioni da un conto presso il Credito Valtellinese alla JP Morgan di Francoforte e di 3 milioni alla Banca del Fucino. Restano indagati il presidente dello IOR, Ettore Gotti Tedeschi, e il direttore generale Paolo Cipriani.\nNel frattempo sono venute alla luce anche altre due operazioni sospette, ovvero un prelievo in contanti da euro, effettuato nell'ottobre 2009 dallo IOR per finalit\u00e0 non precisate su un conto Intesa SanPaolo, e assegni per euro incassati nel novembre dello stesso anno su un conto Unicredit. Dall'analisi degli inquirenti \u00e8 risultato fittizio il nome del negoziante fornito dallo IOR, mentre la cifra proveniva in realt\u00e0 da una banca di San Marino. Alcuni dei conti di transito presso le banche italiane utilizzati dallo IOR nei recenti scandali legati al riciclaggio sono attivi dai tempi del Banco Ambrosiano.\nA seguito di questi eventi, il Papa ha comunicato il 30 dicembre 2010 che verr\u00e0 finalmente data applicazione alla convenzione monetaria firmata con l'Unione europea il 17 dicembre 2009, attraverso l'adozione di leggi antiriciclaggio che entreranno in vigore il 1\u00ba aprile 2011. Tuttavia \"l'emanazione di tale normativa\", come successivamente rappresentato in una comunicazione della Banca d'Italia, \"di per s\u00e9, non modifica il regime applicabile allo IOR quale banca insediata in uno stato extracomunitario a regime antiriciclaggio non equivalente\".\nNel marzo 2012 la procura di Roma ha avviato una rogatoria internazionale per conoscere i movimenti di denaro del conto corrente dello IOR presso la Jp Morgan di Francoforte.\n\"Vatileaks\" e dimissioni di Ettore Gotti Tedeschi.\nNel corso dei primi mesi del 2012 si \u00e8 verificata una sistematica fuga di documenti riservati vaticani riguardanti i rapporti all'interno e all'esterno della Santa Sede. Tali documenti evidenzierebbero, tra l'altro, lotte di potere all'interno del Vaticano e alcune irregolarit\u00e0 nella gestione finanziaria dello Stato e nell'applicazione delle normative antiriciclaggio. Il 24 maggio 2012 Ettore Gotti Tedeschi, presidente dal settembre 2009, si presenta dimissionario al Consiglio di sovrintendenza e lascia la presidenza con la sfiducia del Consiglio. I quotidiani parlano di posizioni inconciliabili tra lui e altri interlocutori istituzionali riguardo all'attuazione delle norme di trasparenza bancaria. Il giorno successivo gli subentra ad interim, come da statuto, il vicepresidente Ronaldo Hermann Schmitz, con ratifica della Commissione cardinalizia di vigilanza. La Commissione cardinalizia adotta formalmente la sfiducia votata all'unanimit\u00e0 dal Consiglio di sovrintendenza il giorno prima, che addebitava all'ex presidente di \u00abnon aver svolto varie funzioni di primaria importanza per il suo ufficio\u00bb e forse anche di aver fatto filtrare all'esterno notizie riservate. Il 27 viene diffuso un duro comunicato del Consiglio di sovrintendenza con le motivazioni della sfiducia. Il 2 giugno viene comunicato formalmente per lettera all'ex presidente il trasferimento delle sue competenze al vicepresidente, che diviene presidente ad interim.\nOrgani ed amministrazione.\nL'amministrazione dello IOR \u00e8 definita dal suo Statuto dal 1990.\nCommissione cardinalizia di vigilanza.\nLa Commissione cardinalizia di vigilanza riferisce direttamente al Papa ed \u00e8 da questi nominata. \u00c8 composta di sei membri il cui mandato dura cinque anni. Essa esamina le relazioni sui principali processi di business e la strategia presentate dal presidente del Consiglio di sovrintendenza e vigila sulla fedelt\u00e0 alle disposizioni statutarie. Nomina i membri del Consiglio di sovrintendenza.\n\u00c8 guidata da un presidente che, a norma degli statuti, \u00e8 scelto dai componenti stessi della Commissione; al momento questo ruolo \u00e8 ricoperto dal cardinale Santos Abril y Castell\u00f3.\nDal 10 ottobre 2020 la commissione risulta composta dai cardinali:\nConsiglio di sovrintendenza.\nIl Consiglio di sovrintendenza \u00e8 paragonabile a un consiglio di amministrazione. Esso definisce la strategia ed \u00e8 responsabile della supervisione delle attivit\u00e0 dello IOR. I membri del Consiglio di sovrintendenza sono nominati dalla Commissione cardinalizia di vigilanza.\nGli altri membri del consiglio sono:\nDirezione.\nLa Direzione dirige e gestisce l'operativit\u00e0 dell'Istituto e ne risponde al Consiglio di sovrintendenza, dal quale i membri della Direzione stessa sono nominati. Essa \u00e8 formata cos\u00ec:\nLa carica di Vicedirettore \u00e8 attualmente vacante.\nPrelato.\nIl prelato \u00e8 nominato dalla Commissione cardinalizia con l'approvazione del Santo Padre. Essa partecipa alle adunanze della Commissione cardinalizia e assiste alle riunioni del Consiglio di sovrintendenza.\nOrgani non pi\u00f9 esistenti.\nPontificia commissione referente sullo IOR.\nIl 24 giugno 2013 papa Francesco, con un chirografo, istitu\u00ec la \u201cPontificia commissione referente sull'Istituto per le opere di religione\u201d (CRIOR). Il compito della Commissione era di approfondire la posizione giuridica e le attivit\u00e0 dell'Istituto e di permettere una sua migliore \"armonizzazione\u201d con \u201cla missione universale della Sede Apostolica\u201d. \"La Commissione aveva lo scopo di raccogliere informazioni sull'andamento dell'Istituto e di presentare i risultati al Santo Padre\".\nI cinque membri della Pontificia commissione erano i seguenti:\nIl 28 novembre 2013 papa Francesco nomin\u00f2 mons. Alfred Xuereb suo delegato presso la stessa pontificia commissione.\nDopo il compimento del suo mandato, la commissione venne sciolta il 22 maggio 2014.\nConti.\nSecondo il \"Mutual Evaluation Report\" di Moneyval, pubblicato nel 2012, in questo periodo c'erano circa titolari di depositi, in gran parte europei. Due su tre provenivano dall'Italia, poi c'erano Polonia, Francia, Spagna, Germania, mentre erano fondi di congregazioni africane e sudamericane.\nIl Rapporto Annuale 2012 dello IOR, pubblicato il 1\u00ba ottobre 2013, ha stabilito il numero ufficiale di clienti.\nLo IOR permette di aprire un conto corrente solo a determinate categorie. Peraltro, in conformit\u00e0 al suo Statuto del 1990, nel luglio 2013 l'Istituto ha rivisto le linee guida relative alle tipologie di relazione con la clientela.\nPossono aprire un conto allo IOR solo:"}
{"id": "829382", "revid": "106908", "url": "https://it.wikipedia.org/wiki?curid=829382", "title": "L'ultimo nastro di Krapp", "text": "L'ultimo nastro di Krapp (\"Krapp's Last Tape\") \u00e8 un'opera teatrale in atto unico di Samuel Beckett, pubblicata nel 1958 su \u00abEvergreen Review\u00bb (No. 5, summer 1958). L'opera fu ideata per l'attore Patrick Magee, che fu interprete della prima il 28 ottobre 1958 al Royal Court Theatre di Londra.\nTrama.\nKrapp, il protagonista dell'opera drammatica, utilizza come diario un vecchio registratore, in cui descrive le sue giornate, i pensieri e i desideri.\nL'atto unico ha inizio con il vecchio Krapp intento ad ascoltare una sua registrazione diaristica di trent'anni prima, dalla quale si evince l'entusiasmo che l'allora giovane Krapp aveva nei confronti della vita. Arrivato all'et\u00e0 anziana e sentendo prossima la morte, deride s\u00e9 stesso per il futile tentativo di dare un senso alla propria esistenza, rivelatasi poi fallimentare.\nRappresentazioni italiane.\nLa prima italiana \u00e8 stata il 21 ottobre 1961 al Teatro Manzoni di Milano, nell'interpretazione di Glauco Mauri e per la regia di Franco Enriquez.&lt;br&gt;\nA partire dal 1990 Mauri ha ripreso pi\u00f9 volte \"L'ultimo nastro di Krapp\" con l'inserimento della sua voce registrata nel 1961.\nAnche Sergio Fantoni ha presentato il testo beckettiano a Benevento l'11 settembre 1998. L'idea artistica nasceva nel 1997 per iniziativa della regista Cristina Pezzoli: registrare la voce di Fantoni prima che lo stesso venisse operato alla gola e successivamente portare in scena l'opera, prevalentemene basata su una voce registrata con le poche battute dal vivo di un attore realmente afono. "}
{"id": "829383", "revid": "767487", "url": "https://it.wikipedia.org/wiki?curid=829383", "title": "Tran\u00e5s (comune)", "text": "Tran\u00e5s \u00e8 un comune svedese di 18.145 abitanti, situato nella contea di J\u00f6nk\u00f6ping. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
