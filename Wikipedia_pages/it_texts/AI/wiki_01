{"id": "775908", "revid": "128334", "url": "https://it.wikipedia.org/wiki?curid=775908", "title": "Ristorante Cooperativo", "text": "Il Ristorante Cooperativo italiano di Zurigo, meglio noto come Coopi, \u00e8 stato un centro culturale noto nella storia dell'antifascismo, del movimento socialista e dell'emigrazione italiana in Svizzera.\nLe radici del Coopi si ritrovano nella \"Societ\u00e0 Cooperativa Italiana di Zurigo\" creata dagli immigrati italiani di Zurigo nel 1905 per \"rafforzare la Cooperazione Socialista\", lo scopo originario era quello di offrire pasti salutari e a buon mercato agli italiani immigrati in Svizzera, seguirono la fondazione di una libreria e di un quotidiano L'Avvenire dei Lavoratori\", durante il regime fascista unico foglio socialista italiano edito fuori dalla clandestinit\u00e0, oggi pubblicato sotto forma di newsletter.\nIl Coopi entra subito nella storia europea a causa delle frequentazioni che riesce ad attrarre: Benito Mussolini, ancora militante socialista, vi si reca nel 1913 per pronunciare il discorso del primo maggio di fronte agli immigrati italiani, Lenin vi consuma l'ultimo pasto prima di ripartire per San Pietroburgo nel 1917, Filippo Turati, Pietro Nenni ed altri vi si legano negli anni dell'esilio, Giacomo Matteotti collabora a lungo con il giornale.\nDurante la Seconda guerra mondiale, il Coopi diviene un importante centro di aggregazione dei movimenti politici antifascisti, italiani e svizzeri, soprattutto di matrice socialista, oltre all'avvenire dei lavoratori, vi si pubblica anche l'Avanti!, e molti fuoriusciti italiani vi si recano per coordinarsi con gli antifascisiti svizzeri.\nNel dopoguerra il centro diviene luogo di confronto multiculturale frequentato da membri della sinistra locale ed europea, Moritz Leuenberger, presidente della confederazione e consigliere federale svizzero, ne \u00e8 stato in giovent\u00f9 uno degli animatori, Ezio Canonica, consigliere nazionale ticinese e sindacalista scelse il Coopi come base, negli anni '60, per guidare le sue battaglie contro la destra xenofoba di James Schwarzenbach, che propugnava leggi restrittive della libert\u00e0 degli immigrati, italiani in particolare.\nUn aneddoto riferisce che Bertolt Brecht, in visita al Coopi, avesse chiesto come mai vi venissero esposti ritratti di Lenin e di Marx ma non quello di Stalin, per sentirsi rispondere che \" qui non c'\u00e8 posto per i dittatori, nemmeno sui muri\".\nAlle pareti del ristorante ci sono alcuni dipinti di Mario Comensoli, il pittore che ha raccontato nelle sue tele la vita degli emigranti in Svizzera.\nDopo essere stato collocato in due diversi indirizzi, \"Zwinglistrasse\" e \"Milit\u00e4rstrasse\" 36, oggi il Coopi ha sede al numero 5 di \"Strassburgstrasse\", ad un passo dalla Borsa e dalla celebre \"Paradeplatz\".\nAlla fine del 2006 la volont\u00e0 del Comune di Zurigo di trarre maggiori entrate dall'affitto dello stabile di cui \u00e8 proprietario, ha messo a rischio la sopravvivenza del Coopi, il 9 gennaio 2007 una prima sentenza ne aveva garantita la permanenza nella sede storica ma ci\u00f2 non ha modificato le intenzioni del municipio zurighese.\nA seguito di alcuni mesi di trattative quindi, il Coopi e il Comune sono giunti ad una soluzione di compromesso che costringe la cooperativa al trasloco ma le consente di spostarsi solo di poche centinaia di metri, mantenendo quindi la sua collocazione storica nel centro Zurigo al numero 6 di \"Sankt Jakobstrasse\"."}
{"id": "775909", "revid": "122569947", "url": "https://it.wikipedia.org/wiki?curid=775909", "title": "Lingua meglenorumena", "text": "La lingua meglenorumena (o meglenorumeno) viene parlata nel nord della Grecia in una piccola area confinante con la Macedonia del Nord, in alcuni villaggi dell'estremo sud della Macedonia del Nord e in una localit\u00e0 della Dobrugia in Romania.\nIl meglenorumeno \u00e8 una delle lingue romanze balcaniche e viene parlato da oltre 5.000 meglenorumeni, che si chiamano tra loro \"Vlashi\" e in Grecia Valacchi (da Valacchia).\nGeografia.\nNella \"Moglena\", regione della Grecia al confine con la Macedonia del Nord, vi sono nove villaggi meglenorumeni: Tarnareca, Osani, Birislau, Lugunta, Liumnita, Cupa, Barovita, Livaez, Nanta.\nIn Macedonia del Nord ve ne sono tre: Huma, Coinsco e Sirmirtina.\nInoltre, a seguito di una migrazione meglenorumena in Romania avvenuta negli anni venti, vi \u00e8 un villaggio in Dobrugia popolato esclusivamente da meglenorumeni: Cerna.\nLo storico rumeno Ioan Nenitescu stimava che la lingua meglenorumena venisse parlata da oltre 22.000 persone all'inizio della prima guerra mondiale, tutte concentrate nella regione a nord di Salonicco.\nA questi vanno aggiunti circa 2.000 meglenorumeni di credo religioso musulmano e di nazionalit\u00e0 greca, che sono stati trasferiti nella Turchia europea (e che vengono attualmente considerati assimilati dai Turchi) a conseguenza dello scambio di popolazioni tra Grecia e Turchia avvenuto nel 1923.\nLingue collegate.\nAssieme al rumeno, all'arumeno e all'istrorumeno, il meglenorumeno fa parte del gruppo linguistico rumeno, ed \u00e8 considerata a rischio di estinzione.\nIl linguista Theodor Capidan considera il meglenorumeno come un dialetto della lingua arumena, influenzato dalla lingua bulgara turchizzata dei pomacchi musulmani. Un'altra possibile origine linguistica del meglenorumeno viene indicata (almeno parzialmente) nella lingua dei peceneghi.\nStoria.\nL'area popolata dai meglenorumeni si trova vicino alla romana Via Egnatia, che portava dall'Adriatico illirico a Costantinopoli, e lungo la quale vi erano numerose citt\u00e0 romanizzate o latinizzate, i cui discendenti attuali venivano chiamati dai greci, Arumeni ossia le popolazioni latine e non greche, della Macedonia e dei Balcani.\nA seguito delle invasioni di slavi e avari del VII secolo, tutto l'assetto etnico-linguistico della penisola balcanica mut\u00f2 e le poche comunit\u00e0 neolatine sopravvissero principalmente nelle zone montuose. Una di queste zone \u00e8 l'attuale \"Moglena\", una piccola regione montuosa tra la regione greca di Macedonia e la Macedonia del Nord.\nNel XIV secolo nell'area si trasferirono dei pastori valacchi dalle montagne della Romania e della Bulgaria, che probabilmente si mescolarono con alcuni peceneghi (un popolo turco trasferitosi in Macedonia del Nord) e diedero origine alla comunit\u00e0 montana di lingua meglenorumena. Il fatto che i meglenorumeni siano gli unici del gruppo rumeno che non chiamano s\u00e9 stessi con un nome dalla radice latina di \"romanus\" (essi infatti si autodefiniscono \"vlashi\"), potrebbe far pensare a una loro parziale origine romeno-bulgara. Inoltre il fatto che siano gli unici Arumeni con una parte della loro popolazione musulmana, fa capire l'influenza dei Peceneghi. \nDopo la prima guerra mondiale quasi mille meglenorumeni (per evitare problemi di assimilazione) si trasferirono dalla Grecia in Romania, dove vivono ancora oggi nel villaggio di Cerna nella Dobrugia.\nAttualmente il 95% dei meglenorumeni pratica la religione ortodossa, ma ve ne sono circa mille di religione musulmana in Macedonia del Nord. La Grecia mand\u00f2 tutti i suoi 2.000 meglenorumeni musulmani nella Turchia europea, a seguito del Trattato di Pace di Losanna del 1923.\nNegli ultimi censimenti ufficiali i meglenorumeni sono in Grecia, in Macedonia del Nord e circa in Romania, ma si stima che in realt\u00e0 essi siano - (includendo la Turchia).\nGrammatica e sintassi.\nIl meglenorumeno ha alcune caratteristiche fonetiche uniche, che non si trovano in altre lingue neolatine dei Balcani:\nvocali lunghe: \u0101, \u0113, \u012b, \u014d, \u016b \n\u0103, \u00e2 \u2192 o, a: c\u00e2mp \u2192 comp (campo), m\u00e2nc \u2192 m\u0101nc (io mangio)\nla a senza accento scompare: adaug \u2192 daug (io aggiungo), afar\u0103 \u2192 far\u0103 (fuori), aduc \u2192 duc (io porto).\nLa grammatica e la sintassi sono praticamente identiche a quelle del macedorumeno, mentre il vocabolario mostra una notevole presenza di parole bulgare e turco-musulmane.\nIl verbo.\nTempo presente:"}
{"id": "775912", "revid": "1318658", "url": "https://it.wikipedia.org/wiki?curid=775912", "title": "Lingue romanze orientali", "text": "Le lingue romanze orientali, chiamate anche lingue romanze balcaniche, sono quelle lingue neolatine che sono parlate (o erano parlate) nella penisola balcanica. \nGeograficamente, il confine nord della penisola balcanica \u00e8 difficile da delimitare, ma generalmente viene segnato dalla linea Fiume - Odessa, per cui questo gruppo di lingue riguarda i seguenti Stati: Slovenia orientale (in un'area piuttosto limitata), Croazia, Ungheria, Romania, Serbia, Bosnia ed Erzegovina, Montenegro, Albania, Macedonia del Nord, Bulgaria, Grecia e, in tempi relativamente recenti, anche la Turchia europea, dove nel 1922 si trasferirono circa 2000 meglenorumeni musulmani, attualmente assimilati dai turchi di Tracia.\nStoria.\nDopo la caduta dell'impero romano d'occidente le comunit\u00e0 di lingua latina subirono un notevole ridimensionamento a causa delle devastazioni provocate dalle varie invasioni barbariche dei secoli V, VI e VII (Unni, Goti, Avari, Slavi, ecc.). Nei Balcani a sud della linea Jire\u010dek, dove si parlava prevalentemente il greco, le poche comunit\u00e0 latine sparirono assimilate nell'impero bizantino o sopravvissero a stento sulle montagne, dedicandosi alla pastorizia (Aromuni).\nCon la nascita delle lingue neolatine nel medioevo, inizi\u00f2 la differenziazione tra i gruppi neolatini nei Balcani. Il latino volgare della maggioranza delle popolazioni latinizzate si and\u00f2 differenziando dal latino classico, fino a sostituirlo, gi\u00e0 da prima dei tempi di Carlomagno.\nLa lingua pannonica scomparve presto (nel decimo secolo rimaneva solo intorno al lago Balaton, nell'attuale Ungheria), mentre si afferm\u00f2 la lingua romena nell'area dei Carpazi, che si differenzi\u00f2 gradualmente dal gruppo italiano dell'Adriatico.\nDopo il mille si origin\u00f2 il gruppo arumeno nei Balcani meridionali. Nei Balcani adriatici si svilupp\u00f2 la lingua dalmata sulla costa e la lingua morlacca nell'entroterra, che si estinsero nel settecento ed ottocento, assimilate dalla lingua veneta prima di Napoleone e dalla lingua italiana negli ultimi due secoli.\nAttualmente il gruppo arumeno, non avendo una propria identit\u00e0 nazionale per varie ragioni politico-storiche, \u00e8 considerato dall'UNESCO a rischio estinzione.\nDescrizione.\nClassificazione.\nLe lingue neolatine esistenti nei Balcani sono:\nCaratteristiche linguistiche.\nAnche se vi furono molte influenze dalle lingue pre-romane e dalle lingue degli invasori medievali barbari (principalmente tedeschi e slavi), la \"fonologia\", la \"morfologia\", il \"lessico\" e la \"sintassi\" di tutte le lingue romanze balcaniche sono predominantemente evolute dalla lingua latina.\nCome risultato esse hanno caratteristiche linguistiche peculiari che le differenziano da altre lingue indo-europee ed anche neolatine. Ad esempio vi \u00e8 l'uso del plurale cambiando le vocali finali (amico = amici) invece di aggiungere la \"s\" del latino accusativo plurale, come nello spagnolo (amigo = amigos).\nTutte hanno perso l'uso delle declinazioni del latino classico, per cui hanno la struttura SVO (soggetto-verbo-complemento oggetto) ed utilizzano molto le preposizioni. Inoltre vi sono solo i generi grammaticali maschile e femminile, senza il neutro del latino. Unicamente il Romeno conserva l'uso del dativo/genitivo del latino classico, ed \u00e8 l'unica lingua romanza (insieme all'arumeno) dove si pospone l'articolo (om = uomo diventa om-ul = l'uomo).\nTutte le lingue romanze balcaniche hanno introdotto nuovi tempi (passato prossimo) e modi verbali (condizionale), ed inoltre usano esclusivamente l'alfabeto latino.\nGruppo italiano.\nLingua italiana.\nLa lingua italiana, pur essendo una lingua romanza occidentale, viene parlata da circa persone nella provincia di Trieste, nella Croazia (Istria e Dalmazia) e circa nella Slovenia intorno a Capodistria. L'associazione \"Unione Istriani\" calcola che in Istria e nell'area del Quarnero altre persone parlino l'italiano come bilingui. La diffusione dell'italiano nel litorale adriatico della penisola balcanica si \u00e8 notevolmente ridotto dopo la seconda guerra mondiale, principalmente a causa dell'esodo istriano di profughi dalla dittatura di Tito.\nLa lingua italiana era parlata da un limitato numero di persone su tutto il litorale austriaco e dalmata nell'Ottocento e solo nel 1918, dopo l'annessione al Regno d'Italia, divenne lingua ufficiale nella Venezia Giulia (che comprendeva anche l'Istria, Fiume, Zara e le isole dalmate del Quarnero). Dal 1941 al 1943 il suo uso ufficiale (con l'occupazione italiana della Iugoslavia costiera) fu esteso al governatorato della Dalmazia (cio\u00e8 anche a Spalato, Sebenico e Cattaro). Dal 1947 l'italiano \u00e8 lingua ufficiale solo nella provincia di Trieste, nei 4 comuni dell'Istria slovena e in 20 comuni dell'Istria croata. In Croazia (specialmente in Istria e a Fiume) si registra una ripresa nell'uso e studio dell'italiano nell'ultimo decennio, secondo l'associazione \"Dante Alighieri\", in relazione anche all'entrata della Croazia nella Comunit\u00e0 Europea.\nLingua istriota.\nLa lingua istriota \u00e8 parlata da poche migliaia di persone, quasi tutti anziani, nella parte meridionale dell'Istria in Croazia. Il territorio dove veniva usata era pi\u00f9 esteso nell'Ottocento e comprendeva tutta la costa e l'immediato entroterra dell'Istria meridionale, il cosiddetto \"Agro polese\" intorno a Pola dal Canal di Leme al fiume Arsa, di cui rappresentava il dialetto autoctono. Il linguista Antonio Ive scrisse che nel 1888 l'istrioto era parlato da quasi tutti i abitanti di Rovigno, e che probabilmente era originario dalla mescolanza del latino dei legionari di Augusto con l'illirico degli \"Histri\".\nL'UNESCO considera l'istrioto una lingua a \"serio rischio d'estinzione\" nel suo \"Red Book of seriously endangered languages\".\nAllo stato attuale, l'idioma non risulta essere ancora debitamente tutelato e valorizzato dagli enti e dalle istituzioni croate, non essendovi alcun riconoscimento ufficiale di lingua autoctona minoritaria, per cui \u00e8 opinione pressoch\u00e9 generale degli studiosi che esso sia destinato ad estinguersi in via definitiva nei prossimi decenni.\nLingua veneta.\nLa lingua veneta (classificata anche come dialetto da alcuni linguisti come Matteo Bartoli) si \u00e8 espansa nell'adriatico istriano e dalmato fin da prima dell'anno mille con la Repubblica di Venezia. Viene chiamata \"veneto da mar\", in riferimento al suo uso in terre oltre il mare del Veneto. La lingua veneta fu una specie di lingua franca usata in tutto il Mediterraneo e nei Balcani adriatici fino a Napoleone.\nIl veneto possiede strutture morfo-sintattiche proprie. Fra le quali citiamo per esempio il pronome clitico obbligatorio davanti ai verbi nella seconda persona singolare e nella terza sing/plur: \u00abGiorgio el vien\u00bb (Giorgio viene), \u00abti te parli/parla\u00bb o \u00abti ti/tu parla\u00bb (tu parli).\nSi distinguono tre parlate, delle quali due -il veneto dalmato ed il veneto ionico- vengono anche chiamate \"Veneto da mar\": \n\"Veneto giuliano (istriano)\"\nSecondo l'associazione \"Unione Istriani\" oltre la met\u00e0 degli Italiani nella provincia di Trieste ed in Istria parla il veneto giuliano, molto simile a quello usato a Venezia. Inoltre circa sloveno-croati sono bilingui e conoscono questo dialetto assieme alla lingua italiana. Nell'ultimo secolo il veneto giuliano registra una forte regressione rispetto alla lingua italiana, specialmente tra i giovani di Trieste.\n\"Veneto dalmato\"\nLo parlano ancora alcune centinaia di anziani a Fiume, Zara, Spalato, Sebenico ed in alcune isole dalmate (Cherso, Lussino, ecc.), per cui \u00e8 a serio rischio estinzione. A Cattaro, in Montenegro, esiste una piccola comunit\u00e0 italiana, denominata ufficialmente \"Comunit\u00e0 Nazionale Italiana del Montenegro\", che in base all'ultimo censimento dovrebbe contare circa 500 persone. Dal punto di vista linguistico il \"veneto da mar\" di Cattaro sta tuttavia regredendo a favore dell'italiano standard. Dall'autunno del 2004 \u00e8 presente a Cattaro la Societ\u00e0 Dante Alighieri, e si registra un forte incremento nello studio della lingua italiana (insieme ad un certo interesse nel veneto dalmato).\n\"Veneto ionico\"\nNessuno parla pi\u00f9 il veneto ionico, ma ancora negli anni sessanta del XX secolo si avevano alcuni vecchi (specialmente a Corf\u00f9) che erano bilingui greco-veneti.\nIl Greco moderno contiene diversi venetismi e fino all'ultimo conflitto mondiale si parlava ancora il veneto in alcune isole greche. A Corf\u00f9 ancora oggi gli Ebrei corfioti parlano un dialetto pugliese misto a veneto, chiamato \"Italkian\".\nLingua dalmata.\nLa lingua dalmata \u00e8 una lingua romanza estinta, un tempo parlata lungo le coste della Dalmazia. Si distinguevano due dialetti principali: il settentrionale o dell'isola di Veglia; il meridionale o Ragusano (simile a quello di Zara). Un terzo dialetto, il Fiumano, secondo il linguista Carlo Tagliavini era molto simile al veneto giuliano della vicina Istria.\nLe popolazioni neolatine della Dalmazia (grazie ai contatti marittimi coll'Italia) sopravvissero l'assimilazione degli invasori barbari slavi e svilupparono la lingua romanza dalmata. Secondo lo storico De Castro, oltre 50000 persone parlavano il Dalmato nell'XI secolo.\nNella citt\u00e0 di Zara il dalmato fu sostituito dalla lingua veneta prima del Rinascimento. Lentamente tutta la Dalmazia entr\u00f2 nell'orbita di Venezia e conseguentemente il dialetto veneto dalmato fin\u00ec per assimilare la lingua dalmata, ma nelle isole del Quarnero il dalmato si mantenne fino ai tempi di Napoleone.\nL'ultimo nativo del dialetto settentrionale (Antonio Udaina) mor\u00ec a Veglia nel 1898, ma prima di morire fu intervistato dal glottologo Matteo Bartoli che nel 1906 pubblic\u00f2 due volumi in tedesco sul dalmatico, intitolati \"Das Dalmatische\". Questi volumi sono considerati la prima opera scientifica sulla scomparsa di una lingua nel mondo.\nGruppo romeno.\nLingua romena.\nLa lingua romena (detta anche rumena) \u00e8 una lingua romanza balcanica che viene parlata da oltre 23,5 milioni di persone principalmente in Romania e Moldavia.\nFra tutte le lingue romanze, il rumeno ha la peculiarit\u00e0 di presentare un'evoluzione senza molta influenza dalla letteratura europea: questo spiega il fatto che questa lingua possieda una quantit\u00e0 importante di vocaboli e di forme latine che nelle altre lingue romanze non esistono pi\u00f9. Inoltre il rumeno - che conserva fra i tratti latini la flessione dei nomi - ha la particolarit\u00e0 di avere l'uso dell'articolo determinativo dopo il nome.\nLa maggior parte del lessico romeno (oltre 60%) \u00e8 di origine latina, con molte influenze dallo slavo specialmente nella fonetica. Vi sono alcune influenze anche dal francese, turco, ungherese, italiano, e -specialmente negli ultimi decenni- dall'inglese. Poich\u00e9 circa il 55% delle parole inglesi vengono dal latino, si pu\u00f2 affermare che la presenza nel romeno di parole d'origine latina \u00e8 cresciuta attualmente a circa il novanta percento del totale. Per esempio, la parola inglese \"management\" ha una radice latina, poich\u00e9 viene dall'italiano rinascimentale \"maneggiamento\" (dove l'italiano \"mano\" viene dal latino \"manus\").\nDopo la conquista della Dacia fatta da Traiano, la regione si popol\u00f2 con molti coloni provenienti dalla penisola italiana che diffusero l'uso del latino. Si stima comunque che circa 300 parole della scomparsa lingua dacia siano entrate nel lessico romeno (ed in quello albanese), come \"mal\" \u2018costa\u2019, \"br\u00e2nz\u0103\" \u2018formaggio\u2019, o \"brad\" \u2018abete\u2019.\nPer via del suo isolamento geografico il romeno fu probabilmente la prima lingua neolatina a staccarsi dal latino. Il che spiega una delle sue peculiarit\u00e0: la conservazione di alcune declinazioni (non le cinque del latino, ma solo il nominativo/accusativo ed il genitivo/dativo oltre al vocativo).\nI discendenti dei coloni romani e dei Daci romanizzati sopravvissero alle invasioni barbariche (goti, avari, slavi, bulgari, ecc.) rifugiandosi nei Carpazi e dopo il mille iniziarono ad organizzarsi in autonome entit\u00e0 politiche di lingua neolatina a nord del Danubio.\nTra i secoli VIII e XII, il latino volgare parlato nei Balcani orientali si divise in quattro gruppi: il romeno, l'arumeno, il meglenorumeno e l'istrorumeno.\nIl primo documento scritto in romeno, la cosiddetta lettera di Neac\u0219u, risale al 1521, ma solo dopo Napoleone si inizi\u00f2 lo sviluppo della letteratura romena col movimento nazionalista che port\u00f2 alla creazione della Romania. Nel 1861 fu adottato l'alfabeto latino.\nVi sono sei dialetti in Romania, la cui differenza consiste principalmente nell'accento: \"moldovese\", \"banatese\", \n\"muntenese\", \"maramurese\", \"ardelese\" ed \"oltenese\". Attualmente la lingua romena \u00e8 lingua ufficiale in Romania, Moldavia e nella Provincia autonoma della Voivodina (Serbia).\nDialetto moldavo\nIl dialetto moldavo (o lingua moldava, come ufficialmente viene chiamata la lingua rumena nella Repubblica di Moldavia) viene usato nella Bessarabia storica. Praticamente \u00e8 identico al romeno, salvo che per l'accento ed alcuni modismi assimilati dallo slavo dell'Ucraina.\nIl moldavo viene parlato da quasi quattro milioni di persone in Moldavia, nella regione autonoma della Transnistria ed in Ucraina. Questa lingua romanza viene scritta coll'alfabeto latino, ma nella Transnistria si usa il cirillico imposto dalla vicina Russia per ragioni politiche.\nCirca il 65% degli abitanti della Moldavia usano il dialetto moldavo; vi sono inoltre (censimento 2004) circa moldavi in Ucraina, specialmente nei territori della Bessarabia che sono stati annessi all'Unione Sovietica nel 1945.\nDialetto vlaso\nIl dialetto vlaso viene parlato nella valle del fiume Timok in Serbia, vicino al Danubio romeno, da circa persone dette \"Vlasi\" (che si chiamano tra di loro \"rum\u00e2n\"). Questi Vlasi si trovano anche nella confinante Bulgaria (dove sono ridotti a meno di per ragioni storico-politiche).\nIl dialetto vlaso fa parte del dialetto oltenese della Romania meridionale. Una caratteristica peculiare di esso \u00e8 l'uso del perfetto semplice invece del passato remoto come avviene in altri dialetti romeni.\nLingua istrorumena.\nLa lingua istrorumena \u00e8 una lingua neolatina in via di estinzione, parlata da circa mille persone nella parte centro-orientale dell'Istria. L'istrorumeno viene anche classificato come un sottogruppo della lingua arumena, per cui viene considerato dal linguista Matteo Bartoli come l'anello di congiunzione tra il gruppo italiano e quello arumeno. Sulle origini di questo idioma ci sono tre teorie linguistiche contrastanti: la prima (Iliescu), afferma che l'istrorumeno \u00e8 un ponte di collegamento linguistico tra l'arumeno balcanico ed il ladino delle Alpi (come il friulano); la seconda (Dragomir), sostiene che la lingua istrorumena \u00e8 collegata alla lingua dalmatica ed alla lingua morlacca, le lingue estinte degli Illiri romanizzati; la terza (Bartoli), afferma che \u00e8 il risultato della mescolanza dell'arumeno col veneto, sovrappostisi alla lingua neolatina degli abitanti originali dell'Istria romanizzata (cio\u00e8 il dalmatico degli Illiri). Circa il 75 % dei vocaboli dell'istrorumeno vengono dal latino.\nNel XV secolo gruppi di pastori arumeni si trasferirono in Istria sfuggendo alle invasioni ottomane nei Balcani. Alcuni linguisti (Densusianu e Neiescu) credono che originariamente siano migrati dall'area di Alba Iulia in Romania e che intorno al 1420 si siano insediati intorno al monte Maggiore, in aree istriane spopolate dalle epidemie.\nNel periodo tra il 1918 ed il 1943, sotto il Regno d'Italia, venne creato un comune istrorumeno (Valdarsa), si aprirono scuole in lingua istrorumena e gli istrorumeni aumentarono a circa persone. Andrea Glavina, il primo sindaco di Valdarsa soprannominato l\"'apostolo degli istrorumeni\", fu il principale promotore della loro rinascita in quegli anni: nel 1905 pubblic\u00f2 il \"Calendario lu Rumen din Istria\", dove raccolse vocaboli, proverbi e racconti in uso tra questo popolo per tramandarne la memoria.\nDopo la seconda guerra mondiale molti istrorumeni furono coinvolti nell'esodo istriano del 1947, perch\u00e9 osteggiati dal presidente iugoslavo Tito, ed ora la comunit\u00e0 istrorumena ufficialmente conta solo 811 persone (censimento 1991). Va ricordato che, secondo lo storico Ervino Curtis, l'esigua cifra anteriore va raddoppiata perch\u00e9 molti istrorumeni non si sono dichiarati come tali.\nLingua arumena.\nLa lingua arumena (o macedorumena) \u00e8 una lingua parlata da circa persone nei Balcani meridionali, ma vi sono stime che incrementano questa cifra ad oltre un milione. L'arumeno \u00e8 una lingua neolatina, strettamente imparentata col rumeno, che si parla in zone del nord della Grecia, dell'Albania, della Macedonia del Nord, della Bulgaria e della Serbia.\nLa lingua arumena \u00e8 simile a quella rumena in grammatica e morfologia, e si differenzia principalmente nel vocabolario. Infatti nell'arumeno vi sono molte parole influenzate dal greco e dall'albanese, a differenza della lingua romena, nella quale \u00e8 invece considerevole l'influenza delle lingue slave.\nNell'arumeno non esistono i verbi infinitivi, ed \u00e8 usato il verbo \"volere\" nel futuro e nel passato remoto. Ad esempio:\n\"va s-cintu\" = canter\u00f2 oppure \"va s-cintamu\" = canteremo, dove \"va\" significa vorr\u00f2, vorremo.\nSuccessivamente alle invasioni barbariche ed alla distruzione conseguente delle aree romanizzate ad oriente dell'Italia, molte popolazioni latine si rifugiarono su montagne (come la catena del Pindo in Grecia) e vi praticarono forme di sussistenza elementari come la pastorizia. Questi pastori, che si chiamano tra di loro \"Aruman\" o \"Armani\", hanno mantenuto la loro lingua neolatina nei secoli ed hanno originato migrazioni nel centro nord dei Balcani che sono alla base della creazione della Romania e Moldavia dei nostri giorni.\nColl'invasione ottomana alcuni Arumeni (detti in inglese \"Vlachs\") si sono spostati dopo il XVI secolo in Ucraina, dove ve ne sono tuttora oltre duecentomila in Transnistria tra i fiumi Dniester e Dnieper. Nel secolo XVIII questi Arumeni crearono un proprio territorio in Albania intorno alla loro citt\u00e0 capitale Moscopolis, ma furono distrutti dai Turchi.\nNel 1918 alcuni politici e militari Arumeni fondarono in Albania temporaneamente la Repubblica di Coriza coll'appoggio della Francia. Nel 1941 gli italiani, occupata la Grecia, crearono la Legione Romana dei Valacchi, un'organizzazione collaborazionista composta da alcuni Valacchi con a capo il fascista arumeno Alcibiade Diamandi. Questa organizzazione dur\u00f2 fino al 1943; era attiva in Tessaglia, Epiro e parte della Macedonia greca.\nLo storico inglese Tom Winnifrith riporta le attuali cifre secondo la stima ufficiale dei vari Stati, dove vi sono comunit\u00e0 arumene, e quelle secondo le principali organizzazioni arumene: Grecia /; Albania /; Serbia /; Macedonia /; Bulgaria /.\nInoltre vi sono circa arumeni stanziati in Romania (principalmente in Dobrugia alle foci del Danubio) a partire dalla fine della prima guerra mondiale, ma che sono linguisticamente quasi assimilati al romeno.\nLa lingua arumena \u00e8 considerata dalla Comunit\u00e0 Europea a rischio estinzione, poich\u00e9 nell'ultimo secolo si \u00e8 dimezzata la popolazione che lo parla in Grecia, Albania e Macedonia del Nord.\nLingua meglenorumena.\nLa lingua meglenorumena \u00e8 una lingua romanza che viene parlata nel nord della Grecia in una piccola area confinante con la Macedonia, in alcuni villaggi dell'estremo sud della Macedonia ed in una localit\u00e0 della Dobrugia in Romania. Assieme al macedorumeno ed all'istrorumeno, il meglenorumeno viene classificato dal linguista Theodor Capidan come un sottogruppo della lingua arumena, che \u00e8 stato influenzato dalla lingua bulgara turchizzata dei Pomacchi musulmani. \nLa grammatica e la sintassi sono praticamente identiche a quelle del macedorumeno, mentre il vocabolario mostra una notevole presenza di parole bulgare e turco-musulmane.\nLo storico romeno Ioan Nenitescu stimava che la lingua meglenorumena veniva parlata da oltre persone all'inizio della prima guerra mondiale, tutte concentrate nella regione a nord di Salonicco. Attualmente oltre Meglenorumeni, che si chiamano tra di loro \"Vlashi\", parlano questa lingua.\nA questi vanno aggiunti circa Meglenorumeni di credo religioso musulmano e di nazionalit\u00e0 greca, che sono stati trasferiti nella Turchia europea (e che vengono attualmente considerati assimilati dai Turchi) a conseguenza dello scambio di popolazione tra Greci e Turchi avvenuto nel 1923.\nAttualmente il 95% dei meglenorumeni pratica la religione ortodossa, ma ve ne sono circa mille di religione musulmana in Macedonia. Il meglenorumeno viene considerato dall'UNESCO una lingua a serio rischio estinzione."}
{"id": "775916", "revid": "767487", "url": "https://it.wikipedia.org/wiki?curid=775916", "title": "Ragnar\u00f6k (manhwa)", "text": "Ragnar\u00f6k () \u00e8 un manhwa creato da Lee Myung-Jin. I 10 volumi che formano l'opera sono stati pubblicati in Nord America da Tokyopop dal 21 maggio 2002 al 6 aprile 2004 e a Singapore da Chuang Yi. L'edizione italiana \u00e8 a cura dell'editore Flashbook, in stampa da fine 2004. Il 18 gennaio 2006 \u00e8 stato pubblicato il numero 10, raggiungendo cos\u00ec l'edizione originale ancora in corso.\nIl manhwa ha ispirato il popolare MMORPG coreano \"Ragnarok Online\", sviluppato da Gravity Corporation. Il gioco online si \u00e8 separato dalla storia del manhwa che \u00e8 fermo, siccome l'autore sta lavorando con Gravity Corp. per aiutare nella produzione di future espansioni a Ragnarok Online. Esiste anche una serie televisiva animata basata sul videogioco ed intitolata \"Ragnar\u00f6k The Animation\".\nTrama.\n\"Ragnar\u00f6k\" segue la vita e le avventure del guerriero Chaos, che soffre di amnesia e non riesce a ricordare nulla prima degli ultimi due anni della sua vita. Vive nella fittizia citt\u00e0 chiamata Payon, abitata da una grossa schiera di guerrieri. L'erede al comando del villaggio, in linea di discendenza, \u00e8 una giovane donna di nome Iris Irine, che si allena con lo stretto amico Chaos per diventare una capace leader per la sua gente."}
{"id": "775918", "revid": "767487", "url": "https://it.wikipedia.org/wiki?curid=775918", "title": "Metius", "text": "Nel 1585, suo padre espresse un'approssimazione di pi greco tramite il numero frazionario 355/113=3,14159292... Metius pubblic\u00f2 la scoperta, ed il numero 355/113 \u00e8 ancora noto come \"numero di Metius\"."}
{"id": "775919", "revid": "32924", "url": "https://it.wikipedia.org/wiki?curid=775919", "title": "Amareno", "text": ""}
{"id": "775922", "revid": "287204", "url": "https://it.wikipedia.org/wiki?curid=775922", "title": "Didier Defago", "text": ""}
{"id": "775923", "revid": "287204", "url": "https://it.wikipedia.org/wiki?curid=775923", "title": "Veronika Zuzulova", "text": ""}
{"id": "775924", "revid": "287204", "url": "https://it.wikipedia.org/wiki?curid=775924", "title": "Francois Bourque", "text": ""}
{"id": "775925", "revid": "287204", "url": "https://it.wikipedia.org/wiki?curid=775925", "title": "Ana Jelusic", "text": ""}
{"id": "775926", "revid": "287204", "url": "https://it.wikipedia.org/wiki?curid=775926", "title": "Andre Myhrer", "text": ""}
{"id": "775927", "revid": "287204", "url": "https://it.wikipedia.org/wiki?curid=775927", "title": "Therese Borssen", "text": ""}
{"id": "775928", "revid": "13455", "url": "https://it.wikipedia.org/wiki?curid=775928", "title": "Patrik Jaerbyn", "text": ""}
{"id": "775929", "revid": "1543377", "url": "https://it.wikipedia.org/wiki?curid=775929", "title": "Friedrich Kellner", "text": "Dopo la guerra spieg\u00f2 lo scopo del suo diario: \nBiografia.\nFamiglia e istruzione.\nAugust Friedrich Kellner nacque il 1\u00ba febbraio 1885 a Vaihingen/Enz, una cittadina della Svevia presso Stoccarda, situata sul fiume Enz. Era figlio unico di Georg Friedrich Kellner, un fornaio del villaggio di Arnstadt, in Turingia, e di Barbara Wilhelmine Vaigle di Bietigheim-Bissingen, entrambi di fede cristiana evangelica. Quando Friedrich aveva 4 anni, la sua famiglia si trasfer\u00ec a Magonza, dove suo padre divenne capo-fornaio al \"Goebels Zuckerwerk\" (\"zuccherificio Goebels\"). Nel dicembre 1902, all'et\u00e0 di 17 anni, Kellner si diplom\u00f2 nel liceo intitolato a Johann Wolfgang Goethe. Cominci\u00f2 la sua carriera di giovane impiegato presso la corte di giustizia di Magonza dove lavor\u00f2 dal 1903 al 1933, prima come segretario cancelliere, poi come ragioniere e infine come ispettore di giustizia.\nServizio militare e matrimonio.\nNel 1907 e 1908 Kellner prest\u00f2 servizio militare nella riserva, nella 6\u00aa Compagnia di fanteria del Leibregiments Gro\u00dfherzogin (3. Gro\u00dfherzoglich Hessisches) n. 117 a Magonza.\nNel 1913 Friedrich Kellner spos\u00f2 Pauline Preuss, anch'ella di Magonza. Il loro unico figlio, Karl Friedrich Wilhelm Kellner, nacque tre anni pi\u00f9 tardi.\nQuando nel 1914 scoppi\u00f2 la prima guerra mondiale, Kellner fu richiamato in servizio attivo come sostituto ufficiale nel Reggimento di fanteria Prinz Carl (4. Gro\u00dfherzoglich Hessisches Regiment) n. 118, a Worms. Combatt\u00e9 in Francia sulla Marna e fu ferito presso Reims e inviato nell'ospedale S. Rocco (St. Rochus), in Magonza, per esservi curato.\nAttivismo politico.\nSebbene fosse leale nei confronti del regime imperiale, Friedrich Kellner accolse positivamente la nascita della democrazia tedesca dopo la guerra. Divenne un attivista politico per il nuovo partito, il Partito Socialdemocratico di Germania (SPD). Sin da quei primi giorni della Repubblica di Weimar si \u00e8 schierato contro il pericolo degli estremismi, sia quello dei comunisti che quello dei nazisti. Era solito mostrare il proprio dissenso nel corso dei raduni politici sollevando il libro \"Mein Kampf\" di Adolf Hitler sopra la sua testa ed urlando alla folla riunita: \u00abGutenberg, il vostro torchio tipografico \u00e8 stato violato da questo libro diabolico!\u00bb. In pi\u00f9 di un'occasione Kellner venne minacciato e picchiato per la sua aperta opposizione all'ideologia nazionalsocialista.\nDue settimane prima che Adolf Hitler giurasse come Cancelliere e prima dell'inizio dello spietato accanimento di Hitler contro i suoi avversari politici, Friedrich Kellner port\u00f2 sua moglie e suo figlio al sicuro in campagna. Si trasferirono nella citt\u00e0 di Laubach in Assia, in cui Kellner aveva lavorato come ispettore capo della giustizia nella corte del distretto. Nel 1935 suo figlio emigr\u00f2 negli Stati Uniti d'America per evitare di entrare nell'esercito di Hitler.\nDurante il \"pogrom\" del novembre di 1938, conosciuto come la \"Notte dei cristalli\", Friedrich e Pauline Kellner provarono ad aiutare i loro vicini ebrei. I Kellner furono avvertiti che avrebbero patito lo stesso destino dei loro vicini se avessero continuato la loro resistenza contro le politiche naziste. A Friedrich fu fatto capire che lui e Pauline sarebbero stati trasferiti in un campo di concentramento se avessero continuato ad avere \"un'influenza negativa\" sulla popolazione di Laubach. Dal momento che non pot\u00e9 pi\u00f9 continuare ad agire apertamente, Friedrich Kellner affid\u00f2 i suoi pensieri a un diario segreto. Voleva che suo figlio e le generazioni future sapessero che la democrazia deve sempre essere opposta alla dittatura. Kellner volle ammonire tutti a resistere alla tirannia ed al terrorismo, e di non credere alla propaganda. Alla fine della guerra, il diario di Friedrich Kellner aveva riempito 861 pagina in dieci volumi.\nDopo la Guerra.\nDopo la guerra Friedrich Kellner contribu\u00ec alla resurrezione del SPD di Laubach e divenne presidente regionale del partito. Durante gli anni 1945 e 1946 fu vice sindaco di Laubach e dal 1956 al 1960 fu Primo Consigliere ed ancora vice sindaco della citt\u00e0.\nFu ispettore capo della giustizia e coordinatore del Palazzo di Giustizia di Laubach dal 1933 al 1947. Ha servito da revisore dei conti del distretto nella corte regionale di Giessen dal 1948 al 1950. Dopo la pensione nel 1950 ha continuato ad essere consigliere legale a Laubach per tre anni.\nNel 1968 Friedrich Kellner affid\u00f2 il suo diario in dieci volumi, scritto segretamente fra il 1939 e il 1945, al suo nipote americano, il Professor Robert Scott Kellner , perch\u00e9 lo traducesse e lo portasse all'attenzione del pubblico. Il 4 novembre 1970, Friedrich Kellner \u00e8 morto ed \u00e8 stato sepolto accanto alla tomba della moglie nel cimitero principale di Magonza.\nOpere.\nIl diario di Friedrich Kellner.\nIl diario consiste di 10 volumi e, complessivamente, 861 pagine. Contiene 676 brani datati individualmente e pi\u00f9 di 500 estratti di giornali.\nKellner voleva che le sue osservazioni non solo descrivessero gli eventi crudeli di quegli anni, ma che offrissero anche una prescrizione per le generazioni future su come impedire tali disastri: offrendo una ferma e inesorabile resistenza alle ideologie che hanno ignorato la santit\u00e0 della vita umana e l'assoluta necessit\u00e0 della libert\u00e0 personale."}
{"id": "775933", "revid": "287204", "url": "https://it.wikipedia.org/wiki?curid=775933", "title": "Sento i pollici che prudono", "text": "Sento i pollici che prudono \u00e8 un romanzo giallo di Agatha Christie, stampato dalla Arnoldo Mondadori Editore nella collana Il giallo Mondadori con il numero 1107 19/04/1970 dal titolo \"In due s'indaga meglio\", la cui prima pubblicazione avvenne nel 1968. Protagonisti di questa storia sono Tommy e Tuppence Beresford.\nTrama.\nTommy Beresford in compagnia della moglie Tuppence si reca in visita alla zia Ada, ricoverata in una casa di riposo. Qui Tuppence conosce la signora Lancaster. Dopo poche settimane la zia Ada muore e la coppia si reca di nuovo alla casa di riposo per decidere cosa fare degli effetti personali della defunta. Nella sua stanza trovano un quadro che non avevano mai visto prima e che si scopre essere appartenuto alla signora Lancaster. Il villino che \u00e8 raffigurato nel quadro sembra familiare a Tuppence. Scoprono inoltre che la signora Lancaster \u00e8 stata portata in un'altra casa di riposo. I dubbi iniziano a frullare nella mente di Tuppence, che decide di iniziare ad investigare, il marito invece, credendo che la moglie stia fantasticando, resta a casa.\nPersonaggi \"\".\nTommy e Tuppence Beresford, coppia di anziani in pensione\nzia Ada, vecchia zia di Tommy residente alla Sunny Hill Nursing Home\nSig.ra Lancaster, residente alla Sunny Hill Nursing Home\nMiss Packard, direttrice della casa di cura\nsgnori Perry, residenti nella casa sul canale vicino a Sutton Chancellor\nparroco, della parrocchia di Sutton Chancellor\nGertrude Nellie Bligh, residente a Sutton Chancellor\nSig.ra Copleigh, una residente che affitta stanze\nPhilip Starke, un anziano signore che vive da solo vicino alla canonica \nAdattamenti cinematografici.\nLa vicenda di questo racconto \u00e8 stata trasposta per il cinema anche in una produzione francese del 2005, \"Due per un delitto\" (\"Mon petit doigt m'a dit\"), per la regia di Pascal Thomas e con Andr\u00e9 Dussollier e Catherine Frot.\nNel 2006 \u00e8 stato prodotto un altro adattamento cinematografico di questo romanzo in cui i protagonisti non saranno Tommy e Tuppence, ma Tuppence e Miss Marple (interpretata da Geraldine McEwan)."}
{"id": "775936", "revid": "17654", "url": "https://it.wikipedia.org/wiki?curid=775936", "title": "Adriaan Adriaanszoon", "text": ""}
{"id": "775941", "revid": "228587", "url": "https://it.wikipedia.org/wiki?curid=775941", "title": "Gennaro Carotenuto", "text": "Posizione professionale.\nGennaro Carotenuto \u00e8 uno storico italiano, professore e ricercatore in Storia Contemporanea presso l'Universit\u00e0 di Macerata. \u00c8 stato fellow teacher presso l'Universit\u00e0 Bocconi di Milano e research fellow presso l'Institut des hautes \u00e9tudes d'Am\u00e9rique latine dell'Universit\u00e0 Sorbonne Nouvelle, e visiting scholar presso la City University of New York oltre che professore invitato presso universit\u00e0 di Argentina, Cile, Uruguay, Venezuela, Tunisia. La sua attivit\u00e0 di storico riguarda la politica internazionale, i fascismi, le dittature, le violazioni dei diritti umani, la storia contemporanea dell'America latina, la storia orale e la storia del giornalismo in particolare quella degli ultimi trent'anni, con studi sul rapporto tra giornalismo digitale e mainstream. Negli anni Dieci ha proseguito i suoi studi sulla storia orale e si \u00e8 dedicato alla storia dell'integrazione latinoamericana, alla giustizia di transizione, in particolare nel Cono Sud dell'America latina alla quale ha dedicato \"Todo cambia. Figli di desaparecidos e fine dell'impunit\u00e0 in Argentina, Cile e Uruguay\", Le Monnier, 2015, pp. VI-250. ISBN 9788800746106.\nAttivit\u00e0.\nPur concentrato prevalentemente sull'attivit\u00e0 accademica, dove insegna tra l'altro World History e Storia Contemporanea, Gennaro Carotenuto \u00e8 giornalista pubblicista, scrivendo come analista internazionale per vari periodici latinoamericani tra i quali \"Brecha\" di Montevideo e \"La Jornada\" di Citt\u00e0 del Messico. \u00c8 autore per RAI Radio 3 di programmi come Wikiradio ed \u00e8, fin dal secolo scorso, regolarmente intervistato come esperto, oltre che da RAI Radio 3, da Radio1, Radio Vaticana, Radio Svizzera e in televisione RaiNews24 e SkyTg24. Negli anni Novanta lavor\u00f2 a El Pa\u00eds di Madrid, negli anni 2000 con La Stampa e il manifesto."}
{"id": "775942", "revid": "251174", "url": "https://it.wikipedia.org/wiki?curid=775942", "title": "Santificazione", "text": "Nella terminologia cristiana, santificazione letteralmente significa \"rendere santo\". Consiste nel passaggio dallo stato di peccato a quello di grazia, e non va confusa con la canonizzazione che \u00e8 la dichiarazione ufficiale della santit\u00e0 di una persona defunta.\nEtimologia.\nNella Bibbia, i verbi ebraico \u05e7\u05d3\u05e9\u05c1 (q\u00e2dash) e greco \u1f01\u03b3\u03b9\u03ac\u03b6\u03c9 (hagiaz\u014d) che cos\u00ec l'italiano traduce, si applicano a persone, occasioni ed oggetti \"messe a parte\", \"riservate\", sottratte all'uso comune e dedicate a qualche potenza divina.\nI versetti di , mostrano applicazioni di questo concetto rispetto a divinit\u00e0 del paganesimo, e (\"prostitute sacre\") cio\u00e8 \"consacrate alla divinit\u00e0\", applicazioni considerate immorali.\nCon la progressiva comprensione della purezza intrinseca di Dio, ne consegue un duplice sviluppo:\n\u00c8 cos\u00ec che Dio \u00e8 santo, cio\u00e8 \"separato\" per Sua stessa natura dagli altri d\u00e8i e dai peccatori, inavvicinabile se non per mediazione e sacrificio (). Le creature umane \"santificano Dio\" obbedendo ai suoi comandi (; ; ). Israele \u00e8 santo per sua stessa natura, separato dagli altri popoli e dedicato a Dio, per essere la Sua particolare propriet\u00e0. Eppure Israele deve \"diventare\" santo, attraverso l'ubbidienza, idoneo al privilegio conferitogli.\nNatura della santificazione.\nLo statuto conferito.\nNella Bibbia persistono queste sfumature. Ges\u00f9 prega che il nome di Dio \"sia santificato\"; Dio \"santifica\" il Figlio, il Figlio santifica S\u00e9 stesso, \"dedicandosi\" a compiti particolari (; ). I cristiani sono gente consacrata, dedicata, messa a parte per servire Dio: \"alla chiesa di Dio che \u00e8 in Corinto, ai santificati in Cristo Ges\u00f9, chiamati santi, con tutti quelli che in ogni luogo invocano il nome del Signore nostro Ges\u00f9 Cristo\" (1 Corinzi 1:2). Qui tutti i cristiani sono chiamati \"santi\" per definire il loro statuto, non il loro carattere. Pietro, allo stesso modo, dei cristiani dice: \"Pietro, apostolo di Ges\u00f9 Cristo, agli eletti che vivono come forestieri dispersi (...) eletti secondo la prescienza di Dio Padre, mediante la santificazione dello Spirito, a ubbidire e a essere cosparsi del sangue di Ges\u00f9 Cristo: grazia e pace vi siano moltiplicate\" (). Questo, di solito, \u00e8 pure il significato indicato nella lettera agli Ebrei: \"Noi siamo stati santificati\" non con una trasformazione morale, ma attraverso il sacrificio di Cristo fatto \"una volta per sempre\" (; ; ; ; ). L'autore vede uomini e donne che un tempo \"stavano fuori dal Tempio contaminati e banditi\" e che ora sono ammessi, accettati, i loro peccati espiati, essi stessi consacrati al servizio di Dio, tutti dal sacrificio ed intercessione del loro Sommo Sacerdote - come Israele, \"gi\u00e0\" santificati. Cos\u00ec : \"E tali eravate alcuni di voi; ma siete stati lavati, siete stati santificati, siete stati giustificati nel nome del Signore Ges\u00f9 Cristo e mediante lo Spirito del nostro Dio\" richiamando, in questo modo, la conversione. Cristo \u00e8 la nostra santificazione, e la chiesa \"\u00e8\" santificata ().\nUn processo perseguito.\nCiononostante, persino nella lettera agli Ebrei, emerge il significato di \"idoneit\u00e0 morale\". \"Impegnatevi a cercare la pace con tutti e la santificazione senza la quale nessuno vedr\u00e0 il Signore\" (). Questa \u00e8 la comprensione pi\u00f9 comune della santificazione, la crescita quanto a santit\u00e0 che deve seguire la conversione (; ). \u00c8 cos\u00ec che Paolo prega che i cristiani di Tessalonica siano santificati completamente - spirito, anima, corpo - come qualcosa che ancora deve realizzarsi. La prima lettera dice che la santificazione \u00e8 per loro volont\u00e0 di Dio nell'ambito particolare della castit\u00e0 sessuale (). Allo stesso modo i cristiani di Roma sono esortati a \"presentare i loro corpi ... santi\" nel culto, e in , il corpo del cristiano deve essere preservato dall'immoralit\u00e0 perch\u00e9 ogni cristiano \u00e8 \"sacro\", una persona \"santificata\", cio\u00e8 che appartiene a Cristo.\nIl clima morale del I secolo d.C. rendeva particolarmente necessarie queste esortazioni: \"Poich\u00e9 abbiamo queste promesse, carissimi, purifichiamoci da ogni contaminazione di carne e di spirito, compiendo la nostra santificazione nel timore di Dio\" (). La santit\u00e0 deve essere il risultato di ci\u00f2 che l'apostolo chiamerebbe \"atletica spirituale\" (metafora tratta dalle antiche olimpiadi, ; ecc.) finalizzata all'idoneit\u00e0 al servizio di Dio.\nUn'altra espressione \u00e8 \"\"essere degni\" del Signore\", della nostra vocazione, del Signore, del vangelo, del regno (; ; ; ; ). Oltre a motivazioni positive, Paolo sottolinea l'importanza della positiva consacrazione della personalit\u00e0, nell'attivo servizio d'amore, con la totale dedizione del servo, con spirito di sacrificio, con amore.\nIl fatto che Paolo non pensasse solo alla santit\u00e0 in termini fisici \u00e8 rilevato dal fatto che egli vi aggiunge \"di spirito\" in: \"Poich\u00e9 abbiamo queste promesse, carissimi, purifichiamoci da ogni contaminazione di carne e di spirito, compiendo la nostra santificazione nel timore di Dio\" () come pure il \"rinnovamento della vostra mente\" in: \"Vi esorto dunque, fratelli, per la misericordia di Dio, a presentare i vostri corpi in sacrificio vivente, santo, gradito a Dio; questo \u00e8 il vostro culto spirituale. Non conformatevi a questo mondo, ma siate trasformati mediante il rinnovamento della vostra mente, affinch\u00e9 conosciate per esperienza quale sia la volont\u00e0 di Dio, la buona, gradita e perfetta volont\u00e0\" (). La mente deve concentrarsi nelle cose \"di sopra\", occuparsi di cose sante e buone (; cfr. ; ).\nOgni cosa deve essere santificata ().\nLa santit\u00e0 rappresenta purezza di fronte a Dio, come la giustizia rappresenta la purezza di fronte alla legge di Dio, purezza irreprensibile di fronte al mondo (; ). Qui la santificazione si espande nell'intero ambito dell'etica personale che alcuni, ad esempio, i situazionisti affermano essere assente dal Cristianesimo, diventando un termine tecnico per il processo di sviluppo di cui la conversione \u00e8 l'inizio, e che scaturisce nella conformit\u00e0 a Cristo (; ; ).\nTeologia e santificazione.\nGiustificazione.\nUna concezione esclusivamente oggettiva dell'opera di Cristo tende a considerare la santificazione come una sorta di supplemento alla giustificazione, o come semplice evidenza della fede giustificante. La giustificazione e la santificazione, per\u00f2, non sono separate nel tempo [\"E tali eravate alcuni di voi; ma siete stati lavati, siete stati santificati, siete stati giustificati nel nome del Signore Ges\u00f9 Cristo e mediante lo Spirito del nostro Dio\" ()], perch\u00e9 l'atto giustificatore di Dio \"separa\" il peccatore dal mondo per consacrarlo a Dio. Non si tratta, dunque, di un'esperienza separata, ma solo di una distinzione concettuale. L'Evangelo paolino della giustificazione per fede, era la dinamica morale della salvezza [\"Infatti non mi vergogno del vangelo; perch\u00e9 esso \u00e8 potenza di Dio per la salvezza di chiunque crede\" ()]. Lo stesso perdono ha una forza morale, creando nel perdonato la bont\u00e0.\nA coloro che si chiedevano se coloro che erano dichiarati giusti sulla base della fede potessero continuare a peccare con impunit\u00e0, Paolo risponde che la fede espressa nel battesimo di fede, tanto unisce il convertito a Cristo che questi \"muore con Cristo\" al peccato, \u00e8 \"sepolto con Cristo\" a tutto ci\u00f2 che appartiene alla sua vita passata, e \"risorge con Cristo\" ad una nuova vita nella quale il dominio del peccato \u00e8 infranto. Questo nuovo \"io\" \u00e8 consacrato cos\u00ec al servizio della giustizia e di Dio in una \"resa\" di s\u00e9 stessi tale che scaturisce nella santificazione (; ). La santificazione non \u00e8 semplicemente il compimento (correlato o implicato) della giustificazione, \u00e8 fede giustificante all'opera. Nella fede che viene messa in conto di giustizia nasce giustizia attuale. Come se volesse renderci attenti che non esiste giustificazione senza santificazione, Giovanni dice: \"Figlioli, nessuno vi seduca. Chi pratica la giustizia \u00e8 giusto, com'egli \u00e8 giusto\" ().\nLe due esperienze (giustificazione e santificazione), per\u00f2, non devono essere confuse. Nella giustificazione, Dio, all'inizio della vita cristiana, ci dichiara assolti. Nella santificazione Dio realizza la sua volont\u00e0 in noi nella misura in cui la vita cristiana procede. La santificazione non sostituisce mai la giustificazione. La fede che giustifica, per sua stessa natura, come unione con Cristo nella sua vita di morte e risurrezione, mette in movimento le energie santificanti della grazia.\nLo Spirito.\nPer novantun volte lo Spirito di Dio \u00e8 chiamato \"santo\" proprio per distinguerlo dai molti spiriti malvagi che nel mondo operano corruzione e morte. Le dizioni \"Spirito di Ges\u00f9\", \"Spirito di Cristo\", non denotano tanto la fonte, ma la qualit\u00e0. Lo Spirito di Dio \u00e8 ci\u00f2 che egli dona al credente come strumento di santificazione e non tanto spettacolari carismi, che gradualmente passano in secondo piano nel Nuovo Testamento. \u00c8 costante, infatti il riferimento scritturale dello Spirito Santo come agente di santificazione (; ; ; ; ; .\nNel Nuovo Testamento la santificazione non ha tanto un ruolo negativo, \"conservarsi senza macchia\", n\u00e9 \u00e8 solo auto-disciplina. \u00c8 primariamente il traboccare dall'anima della vita, il \"frutto\" dello spirito che si manifesta in innumerevoli virt\u00f9. '\"Il frutto dello Spirito invece \u00e8 amore, gioia, pace, pazienza, benevolenza, bont\u00e0, fedelt\u00e0, mansuetudine, autocontrollo\" (): \u00e8 questo il \"contenuto\" della santificazione (\"liberati dal peccato e fatti servi di Dio, avete per frutto la vostra santificazione e per fine la vita eterna\" (). La giustificazione, lo statuto privilegiato dell'essere accolti da Dio, \u00e8 realizzato attraverso l'opera di Cristo sulla croce; \u00e8 sanzionato dal processo graduale del divenire conformi a Cristo; ed \u00e8 conseguito dallo Spirito Santo. Non si tratta, per\u00f2, di un dono spirituale istantaneo. Il Nuovo Testamento non conosce alcuna scorciatoia verso quell'ideale.\nPerfezione priva di peccato.\nQual \u00e8 l'estensione ultima a cui pu\u00f2 giungere la santificazione? Fino a dove pu\u00f2 arrivare? Numerose espressioni della Scrittura hanno tenuto spesso in vita il pensiero che in questa vita sia possibile la perfezione, ad esempio, i riferimenti alla \"perfezione\" (\u03c4\u03b5\u03bb\u03b5\u03b9\u03cc\u03c4\u03b7\u03c2, teleiot\u0113s, ); la vocazione a \"compiere la nostra santificazione\" (), equivoci al riguardo della \"santificazione\" nella lettera agli Ebrei, le assicurazioni che \"il nostro vecchio io \u00e8 stato crocifisso ... affinch\u00e9 il corpo peccaminoso sia distrutto\", \"non pi\u00f9 schiavi del peccato\", \"il peccato non avr\u00e0 pi\u00f9 dominio su di voi\", \"liberati dal peccato ... fatti servi della giustizia\", \"nessuno che dimori in lui pecca\", \"chiunque \u00e8 nato dallo Spirito non pecca\", \"egli non pu\u00f2 peccare\", ecc. Alcune espressioni della Patristica (Giustino, Ireneo, Origene) hanno pure un simile tono, sebbene non vadano oltre ad asserire l'obbligo di non peccare. Agostino di Ippona e Tommaso d'Aquino cercavano la perfezione nella visione di Dio. Vi sono anche stati diversi esponenti dell'Evangelicalismo che, nel corso della storia hanno contemplato la possibilit\u00e0 della perfezione in questa vita, come Fran\u00e7ois F\u00e9nelon, Nicolaus Ludwig Zinzendorf o John Wesley mettevano l'accento sulla perfezione come pienezza di amore, fede o santit\u00e0. Certo, diluire la sfida del modello scritturale sembra un'infedelt\u00e0 ai criteri ideali della vita cristiana, che certamente non sono sminuiti nel Nuovo Testamento. Bisogna per\u00f2 rilevare come la radice greca \u03c4\u03b5\u03bb\u03b5\u03b9- non significa \"essere privi di peccato\" o \"essere incapaci di peccare\", ma \"adempiere il fine ultimo, diventare completi, maturi, non mancanti di nulla\". Questo \u00e8 il significato di \"Voi dunque siate perfetti, come \u00e8 perfetto il Padre vostro celeste.\" (). La maturit\u00e0 e la completezza fa certo parte degli obiettivi cristiani. Quando Paolo nega di essere gi\u00e0 \"perfetto\" e le sue esortazioni a proseguire nel processo di santificazione, mostrano come egli non pensi che \"la perfezione\" sia mai raggiungibile su questa terra. Eppure, il cristiano che \u00e8 \"morto con Cristo\" \u00e8 libero dalla schiavit\u00f9 al peccato, e non ha bisogno, non dovrebbe peccare, dovendo continuamente riaffermare la sua morte con Cristo e la propria resa a Dio ().\nL'ammonimento di Giovanni: mostra come anch'egli non pensi che il cristiano possa mai essere privo di peccato. \u00c8 ci\u00f2 che pure \u00e8 implicato in , laddove Giovanni elenca quattordici ragioni per le quali il cristiano non debba pi\u00f9 praticare il peccato, come affermavano avere il permesso di fare certi gnostici.\nFintanto che \u00e8 \"nel corpo\", il cristiano continua ad essere tentato, talvolta cade, ma continua ad essere pi\u00f9 sensibile al peccato nella misura in cui si accosta a Dio. Continuer\u00e0, per\u00f2 a ravvedersi, senza mai cedere al peccato, senza accampare scuse, ma desiderando sempre essere conforme all'immagine di Cristo, passo per passo, mediante il Signore, lo Spirito.\nConsiderazioni storiche.\nUn tema tanto ricco come la santificazione ha suscitato nel corso della storia della Chiesa, molte riflessioni e posizioni. Nella Chiesa degli apostoli, l'essenza della santificazione era la purezza ad immagine di Cristo. Nella chiesa dei Padri il ritirarsi dalla contaminazione della societ\u00e0. Tutto questo si indur\u00ec nella Chiesa medievale nell'ascetismo (un'incomprensione dualistica dell'\"atletica spirituale\" di Paolo). Tutto questo port\u00f2 al riconoscimento di un doppio standard; la \"santit\u00e0\" giunse ad essere applicata solo ai \"religiosi\" (preti e monaci), mentre uno standard inferiore, un compromesso con il mondo fu tollerato per i \"cristiani ordinari\" o \"laicato\".\nMartin Lutero cerca di annullare questo doppio standard, rendendo la santificazione una questione di atteggiamento interiore verso gli affari del mondo esteriore. Mette cos\u00ec in evidenza la trasformazione graduale nella vita dell'autentico credente ad opera dello Spirito Santo.\nGiovanni Calvino insiste sulla sovranit\u00e0 divina e sull'autodisciplina, facendo della santificazione una questione di sempre maggiore ubbidienza al Decalogo ed al cuore dell'Etica biblica.\nLa Chiesa greco ortodossa preserva la concezione ascetica della santificazione come abnegazione, nutrita dalla Chiesa e dai sacramenti.\nLa Controriforma, specialmente in Spagna, vede il segreto della santificazione nella preghiera disciplinata, mentre i Puritani cercano la volont\u00e0 di Dio, rivelata a livello personale dalla \"guida dello Spirito\" e la forza per adempierla nei recessi dell'anima devota. Jonathan Edwards sottolinea nella santificazione la necessit\u00e0 della grazia, che \"infonde\" l'abitudine alla virt\u00f9.\nJohn Wesley ed il Metodismo dopo di lui, pongono grande enfasi sulla \"santificazione completa\" e spesso sulla necessit\u00e0 che il cristiano persegua la perfezione.\nEmil Brunner vede la fede essenzialmente come obbedienza attiva ai comandi di Dio, identificando cos\u00ec la fede con le opere nella santificazione individuale.\nPer la maggior parte dei cristiani moderni, la santificazione (semmai la considerino) \u00e8 spesso ridotta allo \"stile di vita distintivo di un'anima impegnata\", descrizione vera, ma in qualche modo un sostituto limitante della gloriosa esperienza della santificazione contemplata dal Nuovo Testamento."}
{"id": "775947", "revid": "110157", "url": "https://it.wikipedia.org/wiki?curid=775947", "title": "G\u0127axaq", "text": "G\u0127axaq (in forma estesa maltese \u0126al G\u0127axaq, pronuncia \"Al 'Ascia\"; in italiano storico anche \"Asciak\", \"Axiak\", \"Casal Asciach\") \u00e8 un comune di Malta nel sud-est dell'isola, a dalla Valletta. \nSi tratta di una zona residenziale circondata da terreni agricoli. La parrocchia \u00e8 dedicata all'Assunzione della Vergine Maria. Fino al 1626 era parte della parrocchia di Zeitun.\nStoria.\nIl nome del villaggio \u00e8 probabilmente legato alla nobile famiglia Axiaq (anche scritta \"Axiak\" o \"Asciak\") che aveva terre feudali nella zona nel Trecento, o pu\u00f2 derivare dalla parola maltese che significa piacere.\nFino al 1511, il paese non aveva un luogo di culto proprio, di conseguenza i residenti dovevano spostarsi a Zeitun; in quell'anno costruirono una piccola cappella, che fu dedicata all'Assunzione della Vergine Maria. Insieme a questa fu costruita una cappella di minori dimensioni, dedicata alla Madonna del Rosario. La chiesa fu elevata al rango di parrocchia l'8 aprile 1626.\nLa chiesa principale del villaggio \u00e8 dedicata all'Assunzione della Vergine Maria, popolarmente conosciuta in maltese come Santa Marija, che \u00e8 pertanto il santo patrono del villaggio. Le celebrazioni si svolgono annualmente dal 30 luglio al 15 agosto. Una festa secondaria \u00e8 celebrata la settimana prima della prima domenica di giugno, dedicata a San Giuseppe, marito di Maria. Durante queste feste il borgo \u00e8 decorato con statue altamente, luci colorate e bandiere.\nLuoghi d'interesse.\nCostruita dai britannici nel 1848 come una delle tre torri semaforiche a Malta (poich\u00e9 la chiesa aveva rifiutato l'uso di cupole e campanili). La Torre Semaforica di G\u0127axaq \u00e8 identica alle torri di G\u0127arg\u0127ur e Ta' Kenuna, composta da tre piani, ciascuna con una singola stanza. I piani sono collegati tra loro e con il tetto da una scala a chiocciola. L'apparecchiatura di segnalazione, costituita da un palo di legno con tre bracci mobili, era collocata sul tetto della torre.\nIl sistema di comunicazione semaforico \u00e8 divenuto obsoleto con l'introduzione del telegrafo e la torre \u00e8 stata dismessa entro il 1880. La torre di G\u0127axaq sorge nel punto pi\u00f9 alto del villaggio, con una vista su Bir\u017cebbu\u0121a, Marsaxlokk e Mdina. Dal 2011 \u00e8 affittata dal Consiglio loale di G\u0127axaq e dalla Fondazjoni Wirt Artna.\nNel 1898 Indr\u00ed Dimech detto \"Il-Mikk\" decise di decorare le due facciate della sua casa nel centro di G\u0127axaq con centinaia di conchiglie, disposte in pattern decorativi e simboli religiosi, incluse tre nicchie e la sua stessa firma."}
{"id": "775948", "revid": "991694", "url": "https://it.wikipedia.org/wiki?curid=775948", "title": "\u0126al G\u0127axaq", "text": ""}
{"id": "775950", "revid": "287204", "url": "https://it.wikipedia.org/wiki?curid=775950", "title": "Ghaxaq", "text": ""}
{"id": "775952", "revid": "6066", "url": "https://it.wikipedia.org/wiki?curid=775952", "title": "Rosh ha shan\u00e0", "text": ""}
{"id": "775953", "revid": "729019", "url": "https://it.wikipedia.org/wiki?curid=775953", "title": "Renault VAB", "text": "Il Renault VAB (contrazione di V\u00e9hicule de l'Avant Blind\u00e9, veicolo di prima linea blindato) \u00e8 un autoblindo leggero, o AFV, con trazione integrale 4x4 o 6x6 sviluppato dall'azienda francese Saviem e commercializzato dalla Renault, poi Renault Trucks Defense, dagli anni settanta.\nImpiegato principalmente dall'Arm\u00e9e de terre, l'esercito francese, venne esportato in diversi paesi stranieri, una quindicina, tra cui l'Italia, che lo utilizza nei propri reparti dell'Esercito Italiano esclusivamente nella sua versione speciale adatta ad operare in ambienti contaminati (guerra NBC).\nIl VAB, nell'Arm\u00e9e de terre, sar\u00e0 sostituito dal VBMR Griffon, la versione \"HOT\" sar\u00e0 sostituita dall'EBRC Jaguar.\nStoria.\nSviluppo.\nIl trasporto truppa VAB ebbe origine da una specifica emessa alla fine degli anni sessanta dall'Arm\u00e9e de terre, l'esercito francese, per la fornitura di un veicolo da trasporto truppe ruotato da affiancare ai pari ruolo cingolati gi\u00e0 in servizio. L'esercito francese, che aveva dichiarato all'epoca un fabbisogno di 4\u00a0000 esemplari, contava con tale combinazione che il nuovo veicolo avrebbe permesso alle forze terrestri di poter migliorare la capacit\u00e0 di intervento su ogni terreno e per ogni tipo di esigenza, potendo affrontare meglio e con mezzi pi\u00f9 economici le situazioni di crisi e guerre a bassa intensit\u00e0. Alla richiesta parteciparono la Saviem/Renault, la Panhard e la Berliet (con il VXB-170).\nIl progetto inizi\u00f2 ad essere sviluppato nel 1970, concretizzandosi nei primi prototipi apparsi nel 1972. Sottoposti alla commissione esaminatrice dell'Arm\u00e9e de terre vennero considerati superiori aggiudicando cos\u00ec alla Renault il contratto di fornitura, ufficializzato nel maggio 1974, che li avvi\u00f2 alla produzione in serie.\nI primi mezzi cominciarono ad essere consegnati ai reparti dell'esercito francese nel 1976, affiancando progressivamente gli IFV AMX-10P gi\u00e0 in dotazione.\nImpiego operativo.\nI VAB hanno ottenuto un considerevole successo, con la loro robusta semplicit\u00e0 e l'ampio spazio interno. Gi\u00e0 al 1984 vi erano state esportazioni per 800 esemplari, 400 dei quali comprati dal Marocco, che ne ha fatto uso contro il Fronte Polisario, perdendone ben presto alcuni esemplari in azione.\nAnche l'Esercito francese ha usato il VAB in teatri operativi vari, dal 1991 almeno in poi. Esso \u00e8 presente in diversi allestimenti, solo nella versione 4x4.\n, ma questo aumento di costo era ed \u00e8 pi\u00f9 che compensato da una maggiore mobilit\u00e0, consentendo il superamento di fossati di oltre 1 metro, che altrimenti sarebbero insuperabili per i VAB normali.\nIl VAB \u00e8 stato impiegato nel Golfo, dalla ex-Jugoslavia e in numerosi altri posti. La sua economia, l'ottima autonomia e la gestione simile in generale a quella di un grosso autocarro lo hanno reso prezioso, come anche la velocit\u00e0 su strada di 92\u00a0km/h per il modello 4x4, anche se il movimento fuoristrada \u00e8 limitato in maniera assai marcata, come tutti i mezzi convenzionali a 2 assi.\nAlla fine del 1992 ne erano stati prodotti complessivamente 5300 esemplari, 4300 dei quali per i francesi. A quel punto finiva la produzione del modello 4x4, ma continuava quella del 6x6. Le esportazioni erano all'epoca state ottenute in 13 nazioni. Anche la Gendarmerie francese ne ha acquistati un certo quantitativo.\nNel 1995 finiva anche quella del modello 6x6 'di prima generazione', ma iniziava quella del VAB di 'nuova generazione'(), dotato di un motore diverso (Renault MID-6), trasmissione automatica \"Transfluide\", e corazzatura migliorata, ci\u00f2 che porta il peso a 14,2\u00a0t.\nTecnica.\nIl VAB \u00e8 un mezzo alto e simile a un grosso furgone blindato. Ricorda molto il Saxon inglese, come forma, essenzialmente a parallelepipedo piuttosto che, come in tanti altri casi, basso e con pareti inclinate.\nEsso ha una struttura in acciaio saldato, con il pilota e il capocarro nella parte anteriore, godenti ampio campo visivo attraverso i blindovetri, se necessario ricopribili da una piastra blindata. I portelli di accesso sono sui lati, anch'essi con finestrini in blindovetro. Il capocarro \u00e8 armato di una mitragliatrice da 7,62\u00a0mm in postazione aperta.\nCome sull'OT-64 cecoslovacco, dietro di loro vi \u00e8 il motore, in questo caso un diesel MAN, di costruzione tedesca, da 235\u00a0hp.\nDietro ancora vi \u00e8 un comparto per la truppa, una squadra di 10 soldati equipaggiati. La comunicazione con il capocarro \u00e8 possibile grazie ad un passaggio a lato del motore. La parte posteriore del mezzo ha 2 o 3 portelli per lato con feritoie di tiro e osservazione. Dietro il veicolo vi sono 2 portelli d'accesso, che rendono rapido l'entrare e uscire quando necessario. Questa di avere un accesso posteriore assai comodo \u00e8 una caratteristica tipica dei mezzi con motore centrale, o pi\u00f9 spesso, anteriore del veicolo.\nL'armamento \u00e8 basicamente, di una mitragliatrice leggera, ma \u00e8 possibile anche usare un'arma pesante da 12,7, o un cannone in torretta Creusot-Loire. Si tratta di un'arma da 20\u00a0mm o anche da 25\u00a0mm in opzione.\nEsistono poi numerosi modelli derivati:\nLa propulsione \u00e8 anche oggetto di variazioni, ovvero a 2 assi 4x4 oppure quella 6x6. Gli pneumatici sono di grande diametro, scolpiti in maniera accentuata per il movimento in acqua, mentre vi \u00e8, nel modello 4x4, una cassetta porta-attrezzi laterale. Opzionale anche la presenza di un sistema di movimento in acqua con idrogetti Messier-Dowty per 7\u00a0km/h di velocit\u00e0.\nStandard, invece, un sistema di visione notturna passiva e uno di protezione NBC (Nucleare, biologico, chimico), necessario per la guerra in un teatro ad alta intensit\u00e0.\nVersioni.\nNel corso degli anni sono state realizzate molte versioni e varianti; la versione francese \u00e8 solo 4x4, la versione 6x6 \u00e8 solo per l'esportazione:"}
{"id": "775957", "revid": "79703", "url": "https://it.wikipedia.org/wiki?curid=775957", "title": "VirtualBox", "text": "Oracle VM VirtualBox (precedentemente noto come Sun VirtualBox, Sun xVM VirtualBox e Innotek VirtualBox) \u00e8 un software gratuito e open source per l'esecuzione di macchine virtuali (con una versione ridotta distribuita secondo i termini della GNU General Public License) per architettura x86 e 64bit che supporta Windows, GNU/Linux e macOS come sistemi operativi host, ed \u00e8 in grado di eseguire Windows, GNU/Linux, OS/2 Warp, BSD come ad esempio OpenBSD, FreeBSD e infine Solaris e OpenSolaris come sistemi operativi guest.\nStoria.\nNel gennaio 2007 \u00e8 stata distribuita una versione ridotta.\nIl 12 febbraio 2008 Sun Microsystems ha acquistato Innotek GmbH, l'azienda tedesca sviluppatrice di VirtualBox.\nIl 27 gennaio 2010 \u00e8 stata perfezionata l'acquisizione di Sun da parte di Oracle Corporation.\nDescrizione.\nCon VirtualBox l'utente pu\u00f2 configurare, creare e usare pi\u00f9 sistemi operativi detti \"ospiti\" o \"guest\", nel proprio PC usando un solo sistema operativo (host), nelle cosiddette \"macchine virtuali\". Ciascuna macchina virtuale pu\u00f2 essere configurata in modo indipendente, scegliendo quale hardware e periferiche configurare. \u00c8 anche possibile scegliere quanti dei core del processore dell'host allocare al funzionamento di ciascuna macchina virtuale, la porzione di memoria RAM presente nel sistema host, quali cartelle condividere tra l'host e la macchina virtuale (installando il pacchetto proprietario \"VirtualBox Extensions\") e altro.\nCiascuna macchina virtuale pu\u00f2 essere avviata, fermata o chiusa in modo indipendente. Un'intera applicazione virtuale e il suo stato al momento dello spegnimento pu\u00f2 essere esportata (salvata) su file. Un file di macchina virtuale pu\u00f2 essere caricato ed eseguito in altre macchine host anche se hanno sistemi operativi differenti da quello dove \u00e8 stata creata.\nVirtualBox supporta la soluzione per la virtualizzazione hardware di Intel VT-x e la soluzione di AMD, AMD-V. Ovvero, tenta di eseguire quanto pi\u00f9 codice guest possibile in maniera nativa (vale a dire sul processore host). Questo va bene per il codice in modalit\u00e0 utente che funziona nel \"ring 3\" (nel contesto dell'architettura ring di Intel). Tuttavia, il codice \"ring 0\" del sistema guest, che contiene di solito decine di istruzioni privilegiate, dovr\u00e0 essere gestito in modo particolare. VirtualBox usa un approccio abbastanza inconsueto per risolvere il problema: convince il sistema operativo guest ad eseguire il codice ring 0 nel \"ring 1\", normalmente non utilizzato sull'architettura Intel.\nSe dovessero sorgere problemi di compatibilit\u00e0, VirtualBox dispone di un ricompilatore dinamico, come altri software di virtualizzazione, per codice reale o protetto. Il ricompilatore di VirtualBox si basa su QEMU. Inoltre, VirtualBox disassembla e, in alcuni casi, aggiunge delle patch al codice guest per evitare ricompilazioni future, dal momento che sono abbastanza onerose. In questo modo, sia il codice a ring 3 che quello a ring 0 pu\u00f2 essere eseguito in maniera nativa nella maggior parte delle occasioni e con questa combinazione di ricompilazione tradizionale e patch per il codice VirtualBox raggiunge una velocit\u00e0 simile a quella di VMware Workstation.\nDischi virtuali.\nPer la creazione, lettura e scrittura di device virtuali il programma supporta i formati:\nHardware supportato.\nVirtualBox emula i seguenti componenti hardware:"}
{"id": "775962", "revid": "1776051", "url": "https://it.wikipedia.org/wiki?curid=775962", "title": "Domenico Piraino", "text": "Membro del Governo provvisorio dell'isola di Sicilia nel 1848, \u00e8 stato governatore di Messina, sua patria, per tutto il periodo dell'assedio che sostenne (durato sedici mesi).\nPiraino fu strenuo oppositore assieme a Giuliano Onofrio, entrambi esponenti del Comitato d'Azione peloritano.\nDa Messina incoraggi\u00f2 l'iniziativa del Comitato S. Eufemia con la promessa di inviare armi e uomini ma, dopo un reclutamento avviato nella Provincia, il Governo provvisorio di S. Eufemia fu sciolto il 4 luglio 1848.\nFu segretario di Stato per gli affari esteri e del commercio, e quindi Prefetto di Messina, sotto il Governo dittatoriale.\nEgli non pot\u00e9 fare atto di presenza in Senato, se non per pochi giorni sul finire di un periodo della Sessione nell'estate del 1862.\n\u00c8 sepolto nel Santuario San Francesco di Paola a Milazzo."}
{"id": "775964", "revid": "78273", "url": "https://it.wikipedia.org/wiki?curid=775964", "title": "Chita (Russia)", "text": ""}
{"id": "775965", "revid": "73843", "url": "https://it.wikipedia.org/wiki?curid=775965", "title": "Munxar", "text": "Munxar (in italiano, desueto, \"Monsciar\") \u00e8 un comune maltese di 1.221 abitanti situato nel sud dell'isola di Gozo. Il nome Munxar significa \"sega\", per via degli scogli antistanti il paese, rappresentati anche nella bandiera del paese.\nLa chiesa parrocchiale, un piccolo edificio barocco costruito con la tipica pietra maltese, \u00e8 dedicata a San Paolo. Fu costruita tra il 1914 e il 1925 e fu consacrata il 18 ottobre 1925. Il vescovo Giuseppe Pace la istitu\u00ec come parrocchiale il 12 dicembre 1957. Munxar fu l'ultimo borgo di Gozo a diventare una parrocchia autonoma. La festa \u00e8 ufficialmente celebrata il 10 febbraio, che \u00e8 anche festa nazionale; la festa popolare \u00e8 celebrata per le strade del paese la terza domenica di ogni maggio.\nUno dei personaggi di nota per essere nato e vissuto in questo villaggio \u00e8 il professor Joseph Aquilina.\nStoria.\nResti di un tempio megalitico sono stati trovati nella zona di Ta' Mar\u017ciena e resti romani sono stati trovati nella valle di Xlendi. Geograficamente, Munxar \u00e8 sempre stata parte del villaggio vicino di Sannat.\nLe prime registrazioni storiche della zona risalgono al XVI secolo quando la zona era chiamata \"Monxiar\", il che significa sega, prendendo il nome dalle due valli che corrono parallele al villaggio. Da un censimento del XVI secolo, il villaggio aveva una popolazione di circa 200 abitanti. I primi cognomi registrati nel censimento erano Attard, Barberi, Hagius. A quel tempo, Monxiar e Xlendi facevano parte del villaggio di Sannat - la popolazione di Xlendi era di solo 8 persone: il guardiano della torre e la sua famiglia che vivevano nella torre di Xlendi. La gente di Munxar ha frequentava la parrocchia di Saint Margaret a Sannat; tuttavia, fatti storici e prove documentate indicano l'esistenza di altre tre cappelle, oggi completamente demolite.\nAlla fine del XIX secolo, il parroco di Sannat not\u00f2 la necessit\u00e0 di una piccola cappella per il bisogno spirituale dei \"Munxarin\", e una cappella fu costruita nel sito in cui si trova la chiesa parrocchiale. Negli anni successivi, la cappella divenne troppo piccola dal momento che il villaggio cresceva e il rettore della cappella present\u00f2 una petizione per costruire una chiesa al vescovo. La costruzione di una nuova chiesa fu approvata dalla curia e il 2 febbraio 1914 la costruzione di una nuova chiesa inizi\u00f2 su un sito donato da due fratelli e una sorella nota come \"Ta Katalla\". La chiesa fu terminata il 19 febbraio 1921. La chiesa fu dedicata a San Paolo e pi\u00f9 tardi una statua di san Paolo fu eretta da Wistin Camilleri nel 1933. La chiesa di Munxar fu elevata a parrocchia il 12 dicembre 1957.\nXlendi.\nNei pressi di Munxar vi \u00e8 la baia di Xlendi, una localit\u00e0 turistica popolare immersa in un fiordo come l'insenatura tra scogliere alte. Xlendi Bay \u00e8 un piccolo villaggio di pescatori, ma \u00e8 anche un'ideale localit\u00e0 balneare soprattutto in estate."}
{"id": "775966", "revid": "2038157", "url": "https://it.wikipedia.org/wiki?curid=775966", "title": "\u010cita", "text": "\u010cita (in russo \u0427\u0438\u0442\u0430, anche traslitterata come \"Chita\") \u00e8 una citt\u00e0 e centro amministrativo della Russia, capoluogo del Territorio della Transbajkalia, \u00e8 situata alla confluenza tra i fiumi Chitinka e Ingoda.\nGeografia fisica.\nTerritorio.\nSi trova a 683 m s.l.m. sul versante meridionale dei Monti Jablonovyj, alla confluenza del fiume omonimo col fiume Ingoda.\nClima.\n\"Fonte: WorldClimate.com\"\nStoria.\nFu fondata come fortezza nel 1653 dall'esploratore P\u00ebtr Ivanovi\u010d Beketov e le venne assegnato lo \"status\" di citt\u00e0 nel 1851. Durante la rivoluzione russa del 1905, il Soviet locale dei deputati degli operai e dei soldati esercit\u00f2, per un breve periodo di tempo, un potere rivoluzionario sulla citt\u00e0. Nel 1922 divenne la capitale della Repubblica dell'Estremo Oriente. Nel 1945, Pu Yi l'ultimo imperatore della Cina e alcuni dei suoi associati furono imprigionati in un ex sanatorio nella citt\u00e0.\n\u00c8 una stazione della ferrovia Transiberiana e sede di importanti industrie alimentari, siderurgiche, meccaniche, tessili, dell'abbigliamento, conciarie e del legno.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 400,\n \"height\": 200,\n \"data\": [\n \"name\": \"table\",\n \"values\": [\n \"x\": 1897,\n \"y\": 11511\n {\n \"x\": 1939,\n \"y\": 102620\n {\n \"x\": 1959,\n \"y\": 171816\n {\n \"x\": 1970,\n \"y\": 241364\n {\n \"x\": 1979,\n \"y\": 302577\n {\n \"x\": 1989,\n \"y\": 365754\n {\n \"x\": 2002,\n \"y\": 316643\n {\n \"x\": 2007,\n \"y\": 305780\n {\n \"x\": 2012,\n \"y\": 327423\n {\n \"x\": 2017,\n \"y\": 347088\n {\n \"x\": 2019,\n \"y\": 349983\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nMedicina.\nI principali centri sanitari della citt\u00e0 comprendono:\nInoltre, nella citt\u00e0 si trovano i centri della Sanit\u00e0 Pubblica regionali:\nTrasporto.\nLa Stazione di \u010cita delle Ferrovie russe si trova nel percorso attuale della Ferrovia Transiberiana."}
{"id": "775967", "revid": "1318658", "url": "https://it.wikipedia.org/wiki?curid=775967", "title": "MAZ-103", "text": "MAZ-103 \u00e8 un modello di autobus realizzato in Bielorussia a partire dal 1996.\nGeneralit\u00e0.\nL'industria costruttrice \u00e8 denominata Minsky Avtomobilny Zavod (MAZ), ed opera a Minsk, capitale della Bielorussia.\nCaratteristiche.\nIl MAZ-103 \u00e8 un autobus a due assi con guida a sinistra, lungo circa dodici metri e con tre porte rototraslanti; ha un aspetto moderno sia per i grandi finestrini contigui e variamente sagomati lungo la fiancata, sia per il parabrezza rettangolare leggermente bombato e diviso in due parti, sormontato da un display indicante il numero di linea ed il percorso. Dal lato meccanico montano motori sia Mercedes-Benz, che Deutz.\nDiffusione.\nIl modello \u00e8 molto diffuso nel mercato dell'Europa orientale, ex repubbliche sovietiche e parte dei Balcani.\nVersioni.\nA partire dal 1999 la MAZ ha realizzato anche un analogo modello filoviario, denominato MAZ-103T, utilizzato prevalentemente in Bielorussia (Minsk)."}
{"id": "775968", "revid": "466539", "url": "https://it.wikipedia.org/wiki?curid=775968", "title": "Jennifer Hudson", "text": "Dopo la partecipazione al talent show \"American Idol\" nel 2004, viene inserita nel cast del film \"Dreamgirls\" (2006), ottenendo il plauso della critica cinematografica e vincendo un Golden Globe, un Premio BAFTA, uno Screen Actors Guild Award e un Premio Oscar nella categoria migliore attrice non protagonista.\nGrazie al successo ottenuto, continua a recitare in numerosi film, tra cui \"Sex and the City\" (2008), \"La vita segreta delle api\" (2008), \"Winnie Mandela\" (2011), \"Black Nativity\" (2013) e \"Cats\" (2019), e dal 2015 entra a far parte del cast di \"The Color Purple\" al Broadway theatre, grazie a cui vince il Grammy Awards come Best Musical Theater Album. In televisione recita nelle serie tv \"Smash\" (2012), \"Empire\" (2015) e \"Hairspray Live!\" (2016) e viene scelta come giudice e coach a \"The Voice UK\", \"The Voice US\" e \"X Factor US\".\nParallelamente alla carriera da attrice firma un contratto con Arista Records (2008-2013) e dal 2016 con RCA Records, pubblicando tre album in studio, \"Jennifer Hudson\" (2008) che le fa ottenere il Grammy Award al miglior album R&amp;B, \"I Remember Me\" (2011) e \"JHUD\" (2014), esordendo con tutti e tre i progetti nella Top10 statunitense. Globalmente ha venduto oltre 2 milioni di copie, venendo riconosciuta con un BET Awards, sei NAACP Image Award, un Soul Train Music Award e candidature ai Billboard Music Awards e MTV Video Music Awards. Ha prestato voce inoltre in diverse colonne sonore, tra cui in \"Think Like a Man\" e interpretando il brano \"I'll Fight\" di Diane Warren, candidato all'Oscar alla migliore canzone.\nBiografia.\nJennifer Hudson nasce nel 1981 a Chicago in Illinois, da una famiglia afroamericana. Fin da piccola mostra le sue abilit\u00e0 nel canto e dall'et\u00e0 di 7 anni inizia a cantare nel coro della chiesa locale. Le sue principali fonti di ispirazione sono cantanti come Whitney Houston, Aretha Franklin e Patti LaBelle. Nel 1999 si diploma presso la \"Dunbar Vacational Career Academy\".\nGli esordi: \"American Idol\".\nNel 2004 partecipa alle audizioni per la terza edizione del talent show \"American Idol\" che si tengono ad Atlanta in Georgia. Superata la prima audizione, riesce ad entrare nella rosa dei 12 finalisti e partecipa alle puntate serali del programma, nelle quali si esibisce sulle note di grandi successi della musica mondiale come \"Baby I Love You\" di Aretha Franklin, \"Circle of Life\" di Elton John e \"I Have Nothing\" di Whitney Houston. L'avventura ad \"American Idol\" si conclude alla sesta puntata, quando la Hudson viene eliminata, classificandosi settima.\n2005-2009: Il debutto con \"Dreamgirls\" e il primo album in studio.\nNel novembre 2005, dopo numerosi provini, Jennifer Hudson ottiene la parte di Effie White nel film \"Dreamgirls\", adattamento cinematografico dell'omonimo musical di Broadway. Il film, che esce nelle sale cinematografiche nel 2006, presenta cantananti e attori, tra cui, Eddie Murphy, Beyonc\u00e9 e Jamie Foxx. Il progetto cinematografico ottiene un grande successo di pubblico e critica, in particolare l'interpretazione di Jennifer Hudson, che per il ruolo ricoperto riceve 29 premi tra cui un Golden Globe, un S.A.G. Award e l'Oscar alla miglior attrice non protagonista. Per la colonna sonora del film interpreta il brano \"And I Am Telling You I'm Not Going\", che debutta alla posizione numero 98 della Billboard Hot 100. Nel novembre 2006 Jennifer Hudson firma un contratto discografico con l'Arista Records.\nNel 2007 interpreta il ruolo di Louise nella trasposizione cinematografica della serie televisiva \"Sex and the City\", per il quale presta la voce per la colonna sonora. Nel 2008 recita al fianco di Queen Latifah, Alicia Keys e Sophie Okonedo nel film \"La vita segreta delle api\", per il quale riceve una nomina ai Black Reel Awards e ai NAACP Image Award come miglior artista non protagonista. Nello stesso anno recita anche nel film drammatico \"Winged Creatures - Il giorno del destino\", basato sul romanzo \"Creature alate\" di Roy Freirich.\nNei primi mesi del 2008 inizia a registrare alcuni brani con i produttori Timbaland e Ryan Tedder. Nel giugno 2008 viene pubblicato il singolo di debutto, \"Spotlight\", che raggiunge la ventiquattresima posizione nella Billboard Hot 100 e la prima posizione nella classifica R&amp;B americana. Dopo il successo del singolo, il 27 settembre 2008 viene pubblicato l'album di debutto della cantante, \"Jennifer Hudson\", che esordisce alla seconda posizione della Billboard 200 e viene certificato disco d'oro negli Stati Uniti. Il progetto discografico vede inoltre la partecipazione di Missy Elliott, Fantasia, Robin Thicke, Ne-Yo e Ludacris.La scelta del secondo singolo cade su \"If This Isn't Love\" che viene preferita a \"My Heart\", ma la pubblicazione prevista per ottobre 2008 slitta al nuovo anno a causa dei problemi familiari della cantante, che subisce un grave lutto in famiglia per l'uccisione della madre, del fratello e del nipote. Il singolo viene pubblicato a gennaio 2009 e raggiunge la posizione numero 63 della Billboard Hot 100. L'album vende oltre 1 milione di copie a livello mondiale, vince il Grammy Award al miglior album R&amp;B sulle tre nomine ricevute, e ottiene i NAACP Image Award come miglior artista esordiente e per il miglior album.\n2010-2014: \"I Remember Me, JHUD\" e nuovi progetti cinematografici.\nIl 12 febbraio 2010 viene pubblicata \"We Are the World 25 for Haiti\", singolo benefico per raccogliere fondi da destinare ai terremotati di Haiti, a cui la Hudson partecipa in veste di solista al fianco di altri artisti statunitensi. Nello stesso anno, duetta con la cantante britannica Leona Lewis nel brano \"Love Is Your Color\", registrato per la colonna sonora del film \"Sex and the City 2\". Nello stesso anno viene scelta nel caste per il film \"Winnie Mandel\", recitendo nel ruolo protagonista della politica sudafricana ed ex moglie di Nelson Mandela e uscito nelle sale cinematografiche a settembre 2011.\nL'8 febbraio 2011 viene pubblicato il primo singolo \"Where You At\" che raggiunge la sessantaquattresima posizione della Billboard Hot 100 e l'undicesima posizione nella classifica R&amp;B americana. Successivamente, il 22 marzo 2011 viene pubblicato l'album \"I Remember Me\", che debutta alla seconda posizione della\nclassifica americana Billboard 200 vendendo circa 170.000 copie nella prima settimana. Successivamente furono pubblicati i singoli \"I Remember Me\" e \"No One Gonna Love You\". Nel febbraio 2012 partecipa a un'altra cerimonia funebre, stavolta per Whitney Houston, dove canta la canzone-simbolo dell'artista del New Jersey, \"I Will Always Love You\". Nello stesso anno recita nel film \"I tre marmittoni\" di Farrelly brothers e recita nella serie televisiva \"Smash\".\nNel 2013 partecipa nei film \"Un Natale Speciale A New York\" e \"The Inevitable Defeat of Mister and Pete,\" mentre nel settembre pubblica il singolo \"I Can't Describe (The Way I Feel)\" con T.I., prodotto da Pharrell Williams. Nel novembre seguente viene inserita nella Hollywood Walk of Fame.\nNel settembre 2014 pubblica l'album \"JHUD\", a cui partecipano Pharrell Williams, Timbaland, RedOne e R. Kelly tra gli altri. La canzone dell'album \"It's Your World\" con R. Kelly, \u00e8 stata poi nominata per la miglior performance vocale R&amp;B ai Grammy Awards del 2015.\n2015-2018: il debutto a Broadway e The Voice.\nNel 2015 ha recitato per Spike Lee in \"Chi-Raq\" e nella serie TV \"Empire.\" Sempre nel 2015 ha debuttato a teatro nel musical di Broadway \"The Color Purple\", in onore della leggenda musicale Prince. Grazie al successo ottenuto, l'album tratto dal musical fa ottenere alla cantante il secondo Grammy Awards nella categoria Best Musical Theater Album. Nello stesso anno viene pubblicato il singolo \"Trouble\" di Iggy Azalea che vede la collaborazione di Jennifer Hudson e raggiunge la posizione 67 della Billboard Hot 100 e esordisce nelle Top10 di Australia e Regno Unito, ottenendo successivamente la certificazione di disco d'oro in tutti e tre i paesi.\nNel 2016 ha recitato nel film \"Sandy Wexter\", ed \u00e8 apparsa nei cast dei film TV \"Hairspray Live!\" e \"Confirmation.\" Presta voce inoltre al personaggio Nana nel film di animazione \"Sing\". Tra il 2017 e il 2018 entra a far parte del cast di coach e giudici di \"The Voice UK e\" \"The Voice US\", al fianco di Blake Shelton, Will.i.am, Tom Jones, Adam Levine, Miley Cyrus, Kelly Clarkson e Kelsea Ballerini.\nNel 2018 \u00e8 inoltre interprete del brano \"I'll Fight,\" scritto da Diane Warren, per il film Alla corte di Ruth - RBG. Il brano riceve una nomina come migliore canzone ai Premi Oscar 2019, premiazione in cui l'artista si esibisce, e fa ottenere alla cantante un Hollywood Music in Media Awards.\n2019-presente: Il ritorno sul grande schermo con \"Cats e\" \"Respect\".\nNel 2019 ha avuto una parte nella prima versione cinematografica del musical \"Cats\", diventando l'unica interprete del cast apprezzata dalla critica, dando voce inoltre al brano \"Memory\". Il 6 giugno dello stesso anno ha partecipato alla cerimonia di consegna a Denzel Washington dell'AFI Life Achievement Award esibendosi con il brano \"A Change Is Gonna Come\", ricevendo una standing ovation. Tra il 2019 e il 2020 ha interpretato l'icona musicale Aretha Franklin nel film \"Respect,\" al fianco di Marlon Wayans, Mary J. Blige, Audra McDonald e Forest Whitaker. A causa della pandemia di COVID-19 viene trasmessa alle sale da agosto 2021. Il film \u00e8 stato accompagnato da una colonna sonora cantata interamente da Hudson con cover di diverse canzoni di Franklin con una canzone originale di Hudson, \"Here I Am (Singing My Way Home)\", che \u00e8 stata pubblicata come singolo principale della colonna sonora nel giugno 2021.\nNel corso del 2020 collabora con Will.I.Am, Bono e Yoshiki nel brano \"#SING4LIFE\", realizzato in onore dei musicisti morti a causa della pandemia da COVID-19. Collabora inoltre con Mariah Carey nella nuova versione del singolo \"Oh Santa!\", insieme alla cantautrice Ariana Grande, divenendo la seconda apparizione della cantante nella Top10 britannica.\nIl 19 agosto 2021, la Hudson si esib\u00ec in uno spettacolo all'Apollo Theater chiamato J\"ennifer Hudson - Live at the Apollo: A Night of Soul,\" successivamente si esibisce a Venezia per il fashion show di alta moda tenuto da Dolce &amp; Gabbana. Nel settembre 2021, la Hudson ha vinto un Daytime Emmy Award come Miglior media interattivo per un programma diurno per essere stata produttrice esecutiva di Baba Yaga, una storia di favole interattive di 27 minuti realizzata per Oculus Quest.\nVita privata.\nDal matrimonio con il wrestler David Otunga ha avuto un figlio, David Daniel Otunga Jr., nato l'11 agosto 2009.\nNel novembre 2013 riceve la stella numero 2512 sulla \"Hollywood Walk of Fame\" di Los Angeles.\nTragedia familiare.\nIl 24 ottobre 2008 l'attrice \u00e8 vittima di una triplice tragedia familiare: la madre, Darnell Donnerson, e il fratello, Jason, vengono trovati senza vita nella loro casa di Chicago, mentre il nipotino Julian King, di sette anni, viene rapito. Il giorno stesso della tragedia viene arrestato William Balfour, ex marito della sorella dell'attrice, in quanto \"persona di interesse\", ma l'uomo non viene posto sotto indagine. Tre giorni dopo, il 27 ottobre, viene trovato anche il corpo senza vita del bambino, proprio nell'automobile di Balfour, che nel gennaio del 2009 viene dichiarato colpevole del triplice omicidio.\nIn memoria delle tre vittime, Jennifer Hudson e sua sorella Julia hanno creato una fondazione per i familiari delle vittime di omicidi, la \"The Hudson-King Foundation for Families of Slain Victims\"."}
{"id": "775976", "revid": "767487", "url": "https://it.wikipedia.org/wiki?curid=775976", "title": "Incontro con Angelo Branduardi", "text": "Incontro con Angelo Branduardi \u00e8 la prima raccolta di brani di Angelo Branduardi, tratti dai primi due album (\"Angelo Branduardi\" e \"La luna\") dell'omonimo artista.\nTracce.\nLe tracce relative all'album \"La luna\" sono le incisioni della versione originale del 1975."}
{"id": "775977", "revid": "287204", "url": "https://it.wikipedia.org/wiki?curid=775977", "title": "IC 455", "text": "IC 455 \u00e8 una galassia visibile nella costellazione di Cefeo.\nSi presenta di aspetto compatto, di forma ovaleggiante, orientata da est ad ovest.\nLa stella pi\u00f9 vicina sulla sua linea di vista, a portata di strumenti amatoriali, \u00e8 GSC 4622:162, di magnitudine 11,0 situata 6',1 a sud della galassia."}
{"id": "775978", "revid": "31886", "url": "https://it.wikipedia.org/wiki?curid=775978", "title": "UGC 3815", "text": ""}
{"id": "775979", "revid": "31886", "url": "https://it.wikipedia.org/wiki?curid=775979", "title": "PGC 21334", "text": ""}
{"id": "775981", "revid": "339392", "url": "https://it.wikipedia.org/wiki?curid=775981", "title": "Oblast di Chita", "text": ""}
{"id": "775983", "revid": "78273", "url": "https://it.wikipedia.org/wiki?curid=775983", "title": "Repubblica di Altai", "text": ""}
{"id": "775987", "revid": "1305772", "url": "https://it.wikipedia.org/wiki?curid=775987", "title": "Chita", "text": ""}
{"id": "775989", "revid": "28592", "url": "https://it.wikipedia.org/wiki?curid=775989", "title": "Portoricana", "text": ""}
{"id": "775996", "revid": "399", "url": "https://it.wikipedia.org/wiki?curid=775996", "title": "Mafia (disambigua)", "text": ""}
{"id": "775997", "revid": "125629918", "url": "https://it.wikipedia.org/wiki?curid=775997", "title": "Cogli la prima mela", "text": "Cogli la prima mela \u00e8 il quinto album da studio del cantautore italiano Angelo Branduardi.\nIl disco.\nLa title track \"Cogli la prima mela\" \u00e8 la rielaborazione di una melodia medievale ungherese dal titolo \"U naseho Barty\". La musica di \"Donna ti voglio cantare\" \u00e8 la rielaborazione di una melodia rinascimentale di Pierre Attaignant dal titolo \"Tourdion\", incisa da Branduardi stesso nel disco \"Futuro antico II\". Il testo di \"La raccolta\" \u00e8 tratto da una poesia di Saffo, mentre la musica, pur essendo nel disco accreditata a Branduardi, proviene da una ballata folk rumena dal titolo \"M-am suit \u00een dealul Clujului\". La canzone \"Ninna nanna\" \u00e8 la versione italiana di \"Mary Hamilton\", la celebre canzone tradizionale scozzese incisa anche da Joan Baez. Nel disco la musica \u00e8 attribuita allo stesso Branduardi pur trattandosi della fedele riproposizione del tema della ballata scozzese di autore anonimo.\nSingoli.\nCogli la prima mela/Se tu sei cielo.\n\" Cogli la prima mela\" \u00e8 il primo singolo estratto dall'album, nonch\u00e9 la canzone pi\u00f9 nota dell'album e una delle pi\u00f9 famose di Branduardi.\nIl signore di Baux/La strega.\n\" Il signore di Baux \" \u00e8 l'altro singolo estratto dal disco. Ebbe un buon successo, ma non eguagli\u00f2 la notoriet\u00e0 del precedente."}
{"id": "776000", "revid": "1443007", "url": "https://it.wikipedia.org/wiki?curid=776000", "title": "Cita", "text": ""}
{"id": "776005", "revid": "120576126", "url": "https://it.wikipedia.org/wiki?curid=776005", "title": "Concerto (Angelo Branduardi)", "text": "Concerto \u00e8 il primo album live del cantautore italiano Angelo Branduardi: contiene sia brani in italiano che brani in inglese registrati dal vivo in vari concerti tra il 1978 e il 1979 durante il tour La Carovana del Mediterraneo. La raccolta dei tre album in vinile \u00e8 stata ristampata in due CD. Le prime 12 tracce si trovano sul CD1 mentre le altre 10 sul CD2."}
{"id": "776009", "revid": "1305772", "url": "https://it.wikipedia.org/wiki?curid=776009", "title": "Chiesa di San Cataldo", "text": ""}
{"id": "776010", "revid": "729019", "url": "https://it.wikipedia.org/wiki?curid=776010", "title": "Beretta 98FS", "text": "La Beretta 98FS \u00e8 una pistola derivata dal famoso modello 92 della Fabbrica d'Armi Pietro Beretta, dal quale si differenzia solamente per il calibro utilizzato (il 9 \u00d7 21 IMI).\nQuesta pistola nasce come versione civile della 92 dato che in Italia le pistole semi-automatiche calibrate in 9 \u00d7 19\u00a0mm Parabellum (il calibro della Beretta 92) non possono essere detenute da civili ma sono appannaggio delle sole forze militari. Nel 2013 il Banco Nazionale di Prova di Gardone Valtrompia ha accertato che la Beretta 98FS funziona anche con munizionamento in cal. 9x19 Parabellum.\nStoria.\nLe origini e lo sviluppo della 92.\nVerso la fine degli anni Sessanta, la Fabbrica d'Armi Pietro Beretta cominci\u00f2 gli studi e la messa a punto di una pistola semiautomatica per uso militare e di polizia che andasse a sostituire la ormai obsoleta Beretta M34 cal. 9 corto, che funzionava solo in singola azione. Venne messa a punto la Beretta Mod. 92, camerata per il 9\u00a0mm Parabellum e con caricatore da 15 cartucce, a doppia azione (a cane abbattuto premendo il grilletto si attua il ciclo meccanico che permette di sparare il colpo camerato senza intervenire manualmente sul carrello), con sicura manuale incernierata sul fusto dell'arma che bloccava la catena di scatto ed il carrello, permettendo di avere il cane armato, il colpo in canna e la sicura inserita. Il bottone di sgancio del caricatore era posizionato alla base dell'impugnatura, sul lato sinistro (per chi impugna l'arma).\nLa pistola venne presentata alle Autorit\u00e0 che dovevano fornire una nuova arma da fianco alle forze di polizia. Furono richieste alcune modifiche: in particolare si richiese che, inserendo la sicura, il cane potesse essere \"abbattuto\" in modo da avere in mano un'arma con il colpo in canna, con il cane non armato e pronta al fuoco; venne richiesto anche di spostare la leva della sicura dal fusto al carrello. Nacque la Beretta Mod. 92\u00a0S. L'arma poteva essere portata con il colpo in canna e con il cane abbattuto. Azionando la sicura, si causava l'abbattimento del cane; questo non colpiva la coda del percussore, in quanto lo stesso era diviso in due parti poste in asse tra di loro: il percussore vero e proprio, che colpiva l'innesco della cartuccia, ed un impulsore che, colpito dal cane, causava l'azionamento del percussore e la partenza del colpo. L'impulsore, infatti, \u00e8 contenuto nel cilindro di rotazione della sicura; in questo modo, azionando la sicura viene fatto ruotare anche l'impulsore, sottraendolo cos\u00ec all'azione del cane. Togliendo la sicura, l'arma era pronta al fuoco in \"doppia azione\" e poteva essere portata addosso in tutta sicurezza.\nFu data in dotazione alla Polizia di Stato ed ai Carabinieri verso la met\u00e0 degli anni Settanta, nonch\u00e9 al reparto Incursori della Marina Militare Italiana.\nL'arma, nel corso degli anni e con l'esperienza maturata durante l'uso, venne modificata in alcuni particolari: fu spostato il pulsante di sgancio del caricatore dalla base dell'impugnatura alla base del ponticello del grilletto, in posizione quindi pi\u00f9 ergonomica. La tacca di mira fu resa leggermente pi\u00f9 alta e larga, per permettere una pi\u00f9 agevole acquisizione rapida del bersaglio; inoltre fu inserita una sicura automatica al percussore che, in caso di forte impatto dell'arma con il cane armato, impedisse a questo di colpire la coda del percussore e causare cos\u00ec la partenza accidentale del colpo camerato; tale sicura automatica viene disattivata esclusivamente dal movimento del grilletto. Fu inoltre posizionata una leva di sicura anche sul lato destro dell'arma, fissata stabilmente al cilindro di rotazione della sicura posta a sinistra e solidale con essa, per permettere un facile utilizzo ai tiratori mancini.\nDa queste modifiche scatur\u00ec una nuova serie: la Mod. 92SB, i cui i primi modelli degli anni Ottanta vennero commercializzati in Italia, contraddistinti dalle sigle 98 e 98\u00a0M in cal. 7,65 Parabellum, in quanto non era ancora nato ufficialmente (e consentito) il cal. 9x21.\nCon l'avvento del 9x21 la nuova versione ricalibrata della 98 fu rilasciata col nome di 98FS.\nCaratteristiche.\nLa pistola Beretta cal. 9x21 mm IMI mod. 98 FS \u00e8 una pistola semiautomatica a corto rinculo di canna, il cui vincolo meccanico tra canna e carrello \u00e8 attuato da un blocchetto oscillante tipo \"WALTHER\", usato dalla predetta azienda negli anni 30 del secolo scorso per la realizzazione della pistola semiautomatica WALTHER MOD. P-38 (P= PISTOLE; 38= anno di adozione da parte delle FF.AA germaniche).\nLa sigla M indica l'arma compatta e con caricatore monofilare e la pistola in questa variante \u00e8 stata acquistata in piccole quantit\u00e0 dalla Polizia di Stato.\nVarianti.\nCome per la Beretta 92, ci sono quattro diversi sistemi operativi:"}
{"id": "776011", "revid": "1632387", "url": "https://it.wikipedia.org/wiki?curid=776011", "title": "Bolt Thrower", "text": "I Bolt Thrower sono stati un gruppo musicale inglese death metal formatosi a Coventry (Regno Unito) nel 1986. Presero il nome dalla macchina d'assedio greca, romana e poi medievale balista, che in inglese si chiama \"ballista\" o \"bolt thrower\". La band si \u00e8 sciolta dopo 30 anni di attivit\u00e0 nel 2016, un anno dopo la prematura scomparsa del proprio batterista.\nStoria del gruppo.\nI grezzi inizi punk/hardcore.\nI Bolt Thrower presero vita nel 1986 ad un concerto punk rock in un pub di Coventry, nella periferia londinese, dopo una conversazione tra i due amici Barry Thompson (chitarrista) e Gavin Ward (bassista). Entrambi ispirati da gruppi quali Slayer, Discharge, Sacrilege e Candlemass, decisero di formare una band che suonasse pesante ed aggressiva ma nel contempo originale. Raggiunti da un amico di Barry, Alan West, ne diventer\u00e0 il cantante, mentre il batterista Andy Whale sar\u00e0 presentato loro da un amico in comune. Il four-piece inizi\u00f2 a scrivere canzoni per registrare i due successivi demo \"In Battle...\" e \"Concession of Pain\" che furono poi spediti ad un dj della rinomata British Radio, John Peel. Nel mentre, Gavin Ward decide di dedicarsi alla chitarra, cos\u00ec al basso prese temporaneamente il suo posto Alex Tweedy. Ma quest'ultimo fu quasi subito rimpiazzato da una ragazza, Jo Bench che diede prova di essere la persona giusta per il gruppo completando cos\u00ec la formazione nel settembre del 1987. Con questa formazione, i Bolt Thrower registrarono nel 1988 quattro canzoni per una radio session organizzata da John Peel (The Peel Session) che aveva apprezzato i demotape della band. Dopo la trasmissione, l'etichetta underground inglese Vinyl Solution propose un contratto al gruppo per un solo album e nello stesso tempo il cantante Alan decise di abbandonare per motivi personali. Il suo sostituto fu un amico di lunga data del batterista Andy, Karl Willets, che entr\u00f2 quindi in studio con la band per registrare il primo full-length intitolato \"In Battle There Is No Law!\". Registrato ai Loco Studios nel Galles, questo LP soffre di un songwriting acerbo (influenzato dall'hardcore punk) e di una produzione scadente, ma offre la possibilit\u00e0 alla band di farsi conoscere in tutta l'Inghilterra tanto che verr\u00e0 contattata dalla grind label indipendente Earache Records.\nGuerra e Death Metal.\nLa Earache quindi mette sotto contratto i Bolt Thrower e nello stesso periodo furono raggiunti dal boss della nota casa di soldatini epici, la Games Workshop, che gli propose una collaborazione per l'artwork ed il design. Ed infatti, il secondo album \"Realm of Chaos\", uscito nel 1989, vide la copertina e i disegni interni realizzati proprio dagli artisti della Games. Musicalmente pi\u00f9 imperniato su tempi death metal, la band inizia a prendere la sua direzione musicale fatta di aggressivit\u00e0 e vocals profonde, ma risultando ancora immatura sotto molti aspetti. Liricalmente invece, il segno che distinguer\u00e0 per sempre i Bolt Thrower saranno le tematiche di guerra che in questi primi dischi saranno pi\u00f9 ispirate a temi fantasy. Sempre nel 1989, la band partecipa al leggendario Grind Crusher Tour in Inghilterra con i compagni di etichetta Carcass, Morbid Angel e Napalm Death, dando prova di tutta la sua brutale live attitude. Sulla scorta del successo di questi show, i Bolt thrower si imbarcarono per il primo vero tour europeo da \"headliner\" nel 1990, con supporto gli Autopsy e i Pestilence. Nel 1991, il gruppo rientra in studio per registrare quello che poi diventer\u00e0 il loro capolavoro nonch\u00e9 un classico del death metal europeo, \"Warmaster\". Registrato agli Slaughterhouse Studios sotto la supervisione del produttore Colin Richardson (che dar\u00e0 al sound una pesantezza fuori dal comune) e vedr\u00e0 la band alle prese con un death metal con forti influssi grind soprattutto nelle parti di batteria. Le tematiche cos\u00ec come la copertina saranno ancora incentrate su temi di guerra fantasy. Il tour per promuovere il disco toccher\u00e0 anche gli Stati Uniti per la prima volta e il loro nome inizier\u00e0 a circolare in tutto il mondo.\nIl disco successivo \"The IVth Crusade\" sar\u00e0 registrato ai Sawmills Studios in Cornovaglia nel 1992 con la band alle prese nel continuare a creare il loro stile unico e subito identificabile come Bolt Thrower sound, abbandonando per\u00f2 i tempi grind ultraveloci, dedicando pi\u00f9 spazio a rimandi epico-spagnoleschi e dando largo spazio ai corazzati mid tempo segmentati, ma supportati dalla potenza della doppia grancassa e del basso. La copertina del disco per la prima volta non si rif\u00e0 al fantasy guerresco, ma verr\u00e0 scelto un dipinto dell'artista Eug\u00e8ne Delacroix che ritrae l'ingresso dei crociati a Costantinopoli.\nDopo il tour con i Benediction e gli Asphyx in Europa nel 1992 e in Australia nel 1993, la band registra nel 1994 ancora ai Sawmills Studios il quarto LP, \"...For Victory\" che proseguir\u00e0 il discorso musicale di \"The IV Crusade\" riproponendone le sonorit\u00e0 e le linee compositive, ma cambiando ancora una volta il soggetto della copertina che sar\u00e0 rappresentata da una foto vera (scattata durante la Guerra delle Falkland) con dei soldati in marcia al tramonto e le liriche verranno incentrate su episodi di guerra attuale.\nL'instabilit\u00e0 della line-up.\nNonostante il successo del disco e del tour successivo, il batterista Andy Whale e il cantante Karl Willets decidono di abbandonare il gruppo che entra cos\u00ec in una fase di stand-by che determiner\u00e0 poi una riduzione della loro attivit\u00e0 musicale. Furono scelti come sostituti Martin Van Drunen (gi\u00e0 con i Pestilence e gli Asphyx) alla voce e Martin Kearns alla batteria ma con questa formazione fecero solo delle sporadiche date live. Infatti, Van Drunen lascia per incomprensioni con gli altri membri e Martin Kearns per motivi familiari e vengono sostituiti a loro volta da Dave Ingram dei Benediction alla voce ed Alex Thomas alla batteria.\nIl ritorno in pista.\nBisogner\u00e0 attendere ben quattro anni per un nuovo disco, \"Mercenary\", registrato nel 1998, il quale vede la presenza dietro ai microfoni del singer storico Karl Willets che decide per\u00f2 di non entrare a tempo pieno e solo per registrare le parti vocali. Il tour successivo infatti intitolato \"Killing Zone\", vedr\u00e0 \"Dave Ingram\" come cantante che dar\u00e0 prova di essere un valido sostituto. Mercenary oltre a imprimere un ritorno esplosivo sulle scene molto pi\u00f9 movimentato e fresco del precedente \u2026For Victory, segna anche il cambio di etichetta dall'Earache alla \"Metal Blade\" con uno strascico polemico del gruppo nei confronti dell'ex-label. Il responso della stampa specializzata e del pubblico non si fa attendere tanto che l'album entra addirittura in classifica in Germania e prende 10 su 10 sulla rinomata rivista tedesca \"Rock Hard\". Nel 1999, alla fine del tour, il batterista Alex viene messo alla porta per essere rimpiazzato ancora una volta da Martin Kearns giusto in tempo per partecipare al \"With Full Force\" Festival a Lipsia, in Germania. Nel 2000, i Bolt Thrower adesso composti da Dave Ingram (voce), Gavin Ward (chitarre), Barry Thompson (chitarre), Jo Bench (basso) e Martin Kearns (batteria) iniziano a scrivere il materiale per il nuovo album che vedr\u00e0 la luce nel 2001 e si intitoler\u00e0 \"Honour Valour Pride\". Musicalmente in linea con il trademark death metal del gruppo, vedr\u00e0 anche il ritorno della copertina bellica ispirata a temi fantasy e molto simile a quella presente su Realm of Chaos. Una curiosit\u00e0 legata all'uscita di questo album \u00e8 data dal fatto che alcuni giornalisti che furono invitati allo studio report furono letteralmente rapiti per finta da una task force militare a loro insaputa. Il successivo The Ground Assault Tour del 2002 vedr\u00e0 la band impegnata in Europa insieme agli amici Benediction. Per tutto il 2003 e il 2004, la band sar\u00e0 impegnata a scrivere nuovo materiale e subir\u00e0 l'ennesimo cambio di formazione dovuto ai problemi di salute del cantante Dave Ingram. Non sar\u00e0 facile per i Bolt Thrower trovare un rimpiazzo subito e alla fine la scelta cadr\u00e0 ancora una volta su Karl Willets, che decide di rientrare in pianta stabile nel gruppo e viene coinvolto nella stesura delle liriche insieme al chitarrista Gavin. Nell'estate del 2005 viene registrato l'ottavo album \"Those Once Loyal\" ai Sable Rose Studios insieme al produttore Andy Faulkner che sar\u00e0 ben accolto da pubblico e critica e vedr\u00e0 per l'ennesima volta la band alfiera del suo particolare modo di fare death metal senza compromessi con liriche incentrate questa volta a celebrare gli eroi caduti della Prima guerra mondiale. Compagni della tourn\u00e9e europea saranno i \"Malevolent Creation\", i \"Necrophagist\" e i \"Nightrage\" e vedr\u00e0 il ritorno sui palchi del cantante Karl Willets dopo un'assenza di molti anni. Nella tappa italiana di tale tourn\u00e9e il gruppo si far\u00e0 prima notare per la cancellazione del concerto di Prato per discordie con i proprietari del club dove doveva tenersi la data, poi per l'ottima esibizione il giorno successivo a Bassano del Grappa che resta a tutt'oggi l'unico concerto tenuto in Italia nella lunga carriera del gruppo. I Bolt Thrower rimarranno a loro volta meravigliati dell'accoglienza dei fans anche in luoghi dove andranno per la prima volta come Spagna, Finlandia e Norvegia, mentre il tour si concluder\u00e0 al Rock Hard Festival in Germania nell'estate del 2006.\nLa band si \u00e8 poi concentrata alla composizione di un nuovo album le cui registrazioni sono iniziate nell'estate del 2008, ma a causa di scarsa soddisfazione sui nuovi pezzi si \u00e8 deciso di rinviare a data indefinita.\nLa morte di Kiddie.\nIl 17 settembre 2015 la band comunic\u00f2 la morte a soli 38 anni del batterista Martin \"Kiddie\" Kearns, membro del gruppo dal 1994 al 1997 e poi in pianta stabile dal 2000: in seguito a questa notizia il gruppo cancell\u00f2 le date australiane del tour 2015, affermando che un nuovo album sarebbe uscito a data indefinita ma annunciando comunque un \"best of\" con i pezzi migliori del gruppo.\nScioglimento.\nUn anno dopo la scomparsa di Kiddie, il 14 settembre 2016, la band, mai ripresasi dalla scomparsa del proprio batterista, unitosi al gruppo ancora all'et\u00e0 di 17 anni, annunci\u00f2 il proprio scioglimento [...]\"i Bolt Thrower sono stati per noi un modo di vivere durato 30 anni, mai guidato da denaro, fama o ego, ma dai nostri valori e principi personali che ci hanno guidato attraverso la vita, e che ci hanno unito come amici ancora prima che i Bolt Thrower venissero fondati...\"."}
{"id": "776014", "revid": "6066", "url": "https://it.wikipedia.org/wiki?curid=776014", "title": "Nasir al-Din Tusi", "text": ""}
{"id": "776016", "revid": "599013", "url": "https://it.wikipedia.org/wiki?curid=776016", "title": "Cit\u00e0", "text": ""}
{"id": "776020", "revid": "6066", "url": "https://it.wikipedia.org/wiki?curid=776020", "title": "Nasir ad-Din at-Tusi", "text": ""}
{"id": "776024", "revid": "1632387", "url": "https://it.wikipedia.org/wiki?curid=776024", "title": "Cristo Re", "text": "Cristo Re \u00e8 uno degli appellativi di Ges\u00f9 Cristo basato su diversi passaggi biblici, in uso in tutte le confessioni cristiane. I cattolici, gli anglicani, i presbiteriani e alcuni luterani, metodisti e ortodossi celebrano una festivit\u00e0 in suo onore, la Solennit\u00e0 di Cristo Re.\nOrigine del termine.\nL'appellativo di \"Cristo Re\" ha origine da alcuni passi biblici, a volte anche in altre forme diverse come: \"Cristo, re di Israele\", \"Re dei re\", \"Re della Terra\", \"Re delle nazioni\" ecc.\nNel Nuovo Testamento Ges\u00f9 viene detto Re (\u03b2\u03b1\u03c3\u03b9\u03bb\u03b5\u03cd\u03c2, \"basil\u00e8us\"), Re dei Giudei (\u03b2\u03b1\u03c3\u03b9\u03bb\u03b5\u03cd\u03c2 \u03c4\u1ff6\u03bd \u1f38\u03bf\u03c5\u03b4\u03b1\u03af\u03c9\u03bd, \"basil\u00e8us ton Iud\u00e0ion\"), Re d'Israele (\u03b2\u03b1\u03c3\u03b9\u03bb\u03b5\u03cd\u03c2 \u1f38\u03c3\u03c1\u03b1\u03ae\u03bb, \"basil\u00e8us Isra\u00e8l\"), Re dei re (\u03b2\u03b1\u03c3\u03b9\u03bb\u03b5\u03cd\u03c2 \u03b2\u03b1\u03c3\u03b9\u03bb\u03ad\u03c9\u03bd, \"basil\u00e8us basil\u00e8on\") per un totale di 35 volte, soprattutto nei racconti della passione e Figlio di Davide (\u03c5\u1f31\u03cc\u03c2 \u0394\u03b1\u03c5\u1f76\u03b4, \"ui\u00f2s Dau\u00ecd\") altre 12 volte.\nL'attributo della regalit\u00e0 era correlato al Messia atteso dagli Ebrei, che era considerato discendente ed erede del re Davide. Ges\u00f9, pur identificandosi come Messia, non si \u00e8 per\u00f2 attribuito le prerogative politiche che questo comportava (vedi ).\nOltre a questi passi espliciti sia Matteo () che Luca () riportano una genealogia dettagliata che, sebbene risulti discordante (vedi Genealogia di Ges\u00f9), ha l'intento di attribuire a Ges\u00f9 una discendenza davidica e dunque regale e messianica.\nNel vangelo lo troviamo in Luca e Marco:\nSi trova anche nell'Apocalisse di Giovanni:\nNella Chiesa cattolica.\nL'11 dicembre 1925, papa Pio XI con l'enciclica \"Quas primas\" istitu\u00ec la festa di Cristo Re e spiega che il regno di Cristo \u00e8 principalmente spirituale, Ges\u00f9 stesso l'ha detto pi\u00f9 volte, in particolare davanti a Pilato dice: \nPio XI, tuttavia, afferma anche che: \u00abD'altra parte sbaglierebbe gravemente chi togliesse a Cristo Uomo il potere su tutte le cose temporali, dato che Egli ha ricevuto dal Padre un diritto assoluto su tutte le cose create, in modo che tutto soggiaccia al suo arbitrio. Tuttavia, finch\u00e9 fu sulla terra si astenne completamente dall'esercitare tale potere, e come una volta disprezz\u00f2 il possesso e la cura delle cose umane, cos\u00ec permise e permette che i possessori debitamente se ne servano.\u00bb per questo ricordando quando ha scritto lui stesso in un precedente enciclica, la Ubi arcano Dei dice:\n\u00abNoi scrivemmo circa il venir meno del principio di autorit\u00e0 e del rispetto alla pubblica potest\u00e0: \"Allontanato, infatti - cos\u00ec lamentavamo - Ges\u00f9 Cristo dalle leggi e dalla societ\u00e0, l'autorit\u00e0 appare senz'altro come derivata non da Dio ma dagli uomini, in maniera che anche il fondamento della medesima vacilla: tolta la causa prima, non v'\u00e8 ragione per cui uno debba comandare e l'altro obbedire. Dal che \u00e8 derivato un generale turbamento della societ\u00e0, la quale non poggia pi\u00f9 sui suoi cardini naturali\"\u00bb.\nInfine conclude: \u00ab\u00c8 necessario, dunque, che Egli regni nella mente dell'uomo, la quale con perfetta sottomissione, deve prestare fermo e costante assenso alle verit\u00e0 rivelate e alla dottrina di Cristo; che regni nella volont\u00e0, la quale deve obbedire alle leggi e ai precetti divini; che regni nel cuore, il quale meno apprezzando gli affetti naturali, deve amare Dio pi\u00f9 d'ogni cosa e a Lui solo stare unito; che regni nel corpo e nelle membra, che, come strumenti, o al dire dell'Apostolo Paolo, come \"armi di giustizia\" (Rom. 6, 13) offerte a Dio devono servire all'interna santit\u00e0 delle anime. Se coteste cose saranno proposte alla considerazione dei fedeli, essi pi\u00f9 facilmente saranno spinti verso la perfezione.\u00bb.\nFamiglie religiose dedicate a Cristo Re.\nNella chiesa cattolica, numerose congregazioni sottolineano gi\u00e0 nel titolo la devozione alla regalit\u00e0 di Cristo:\nGli istituti secolari ispirati alla regalit\u00e0 di Cristo sono:\nNelle Chiese ortodosse.\nLe Chiese ortodosse ricordano la regalit\u00e0 di Cristo Re ogni sabato al Vespri con il canto del \"prochimeno\": \"Il Signore regna, / si \u00e8 rivestito di maest\u00e0\", in occasione della festa della Nativit\u00e0 del Signore e nelle commemorazioni dell'Ingresso di Cristo in Gerusalemme e della Crocifissione.\nGli ortodossi cosiddetti \"occidentali\" nelle giurisdizioni di Antiochia e della ROCOR, e nella ECOF, hanno assunto dalla Chiesa cattolica la festa di Cristo Re assieme alle feste della Cattedra di Pietro, di Tutti i Santi e della Commemorazione di Tutti i Fedeli Defunti.\nNella Chiesa anglicana.\nGli anglicani, celebrando la festa di Cristo re dell'Universo, sottolineano la regalit\u00e0 di Cristo nella storia delle nazioni. A Cristo Re \u00e8 dedicata una provincia anglicana di orientamento anglo-cattolico, fondata nel 1977 negli Stati Uniti d'America.\nNelle Chiese protestanti.\nNel calendario della Chiesa luterana la \"Festa di Cristo Re\" \u00e8 inserita tra le \"Festivit\u00e0 Maggiori\". Nelle chiese protestanti dove la ricorrenza \u00e8 celebrata, essa cade l'ultima domenica dei rispettivi anni liturgici, data scelta nel 1969 nel rito romano, dal quale \u00e8 stata mutuata.\nMovimenti politici.\nL'appellativo \"Cristo Re\" si ritrova anche in alcuni episodi di storia contemporanea. I primi che fecero del \"Cristo Re\" il loro motto furono gli insorti vandeani che combatterono le Guerre di Vandea (1793-1815), il cui motto era: \"Dieu le Roi\", in italiano \"Dio [\u00e8] il Re\". Seguirono poi i \"Cristeros\" messicani, che insorsero contro le persecuzioni del governo anticattolico e anticlericale di Plutarco El\u00edas Calles, causando una guerra civile (1926-1929), e scelsero come grido di battaglia: \"\u00a1Viva Cristo Rey!\", in italiano \"Viva Cristo Re!\". Lo stesso fecero i cattolici che combatterono la Guerra civile spagnola (1936-1939), il cui motto era il medesimo dei \"cristeros\" messicani.\nCi sono stati anche altri movimenti che usarono questo appellativo, ma che la Chiesa cattolica non approvava e che non avevano legami con essa: un esempio di questi \u00e8 il Rexismo, il cui nome ufficiale era \"Christus Rex\", e che era un movimento di ispirazione nazionalsocialista, nato in Belgio nel 1935. Altro esempio fu quello dei Guerriglieri di Cristo Re, una formazione paramilitare che comp\u00ec azioni terroristiche nella Spagna degli anni settanta allo scopo di bloccare la transizione democratica spagnola.\nUn movimento politico dei primi anni del Novecento in Italia aveva come motto \"Cristo Re e il popolo, il popolo e Cristo Re\" ed era chiamato Movimento Guelfo d'Azione (alcuni nomi di riferimento erano Gioacchino Malavasi e Piero Malvestiti)."}
{"id": "776025", "revid": "767487", "url": "https://it.wikipedia.org/wiki?curid=776025", "title": "Mott the Hoople", "text": "I Mott the Hoople sono stati uno storico gruppo rock inglese, attivo negli anni settanta.\nStoria.\nNati nel 1969 dal gruppo Silence, per volont\u00e0 del manager Guy Stevens, venne sostituito il cantante Stan Tippins, col pi\u00f9 esperto Ian Hunter ed il nome del gruppo venne cambiato in Mott the Hoople (titolo di una novella inglese scritta da Willard Manus). Il primo omonimo album \"Mott the Hoople\" esce nello stesso 1969. Le Cover strumentali di \"You Really Got Me\" dei Kinks, ballata in stile Dylaniano, la rockeggiante \"Rock and Roll Queen\" firmata dal chitarrista Mick Ralphs e la reinterpretazione di Sonny Bono &amp; Cher \"Laugh at Me\" caratterizzano l'album. Una delle loro prime esibizioni live avvenne alla Bat Caverna di Riccione che oggi non esiste pi\u00f9.\nIl 1970 li vede impegnati nella registrazione del black album \"Mad Shadows\", registrato live in studio per tentare di recuperare l'energia delle loro esibizioni. Difatti nonostante le scarse vendite di dischi i Mott the Hoople hanno sempre registrato notevole successo di pubblico ai concerti. Album osteggiato dalla critica che contiene per\u00f2 dei classici quali \"Walkin' with a Mountain\", \"Thunderbuck Ram\", \"You Are One of Us\" e \"I Can Feel\".\nNel 1971 viene pubblicato l'album \"Wildlife\". Cambio di tendenza musicale che strizza l'occhio a sonorit\u00e0 pi\u00f9 americaneggianti. Da segnalare canzoni come \"Whiskey Women\", \"Angel of Eighth Avenue\", \"Waterlow\" (i Nomadi ne fecero una cover, \"Suoni\", senza tuttavia riconoscerne al gruppo la paternit\u00e0), \"Original Mixed Up Kid Keep a Knockin\"' registrata durante un concerto, ancora per richiamare al potente sound espresso durante le esibizioni, ma che non trovava la propria dimensione su vinile.\nSempre nel 1971 esce \"Brain Capers\". Le vendite furono fallimentari anche per questo album, ma alcuni pezzi vennero poi considerati come le tracce guida per diversi generi musicali quali il punk rock e la new wave. \"Death May Be Your Santa Claus\", \"The Journey\", \"Sweet Angeline\", \"The Moon Upstairs\" alcuni dei titoli.\nDelusi dagli insuccessi di vendite nonostante i tutto esaurito ai concerti, decisero di sciogliersi, quando un loro accanito fan, il famosissimo cantante David Bowie si propose loro come produttore insieme al chitarrista ed arrangiatore Mick Ronson. Bowie offr\u00ec ai Mott The Hoople il pezzo \"Suffragette City\", ma venne rifiutato in quanto considerato non adatto al gruppo. Venne invece accettata \"All the Young Dudes\", che diede il nome all'intero album. Il singolo venne indicato da Bowie come una potenziale numero 1 in classifica, e questo avvenne. Singolo ed album furono un successo di vendite e finalmente il gruppo cominci\u00f2 a godersi la meritata fama. \u00c8 doveroso segnalare che l'album \"All the Young Dudes\" va ad aggiungersi ad altri due album prodotti nello stesso anno dal duo Bowie/Ronson. Oltre a \"The Rise and Fall of Ziggy Stardust and the Spiders from Mars\" dello stesso Bowie, c'\u00e8 anche \"Transformer\" di Lou Reed.Titoli pi\u00f9 conosciuti di \"All the Young Dudes\" sono la cover \"Sweet Jane\", \"One of the boys\" e \"Ready for love\" di Ralphs (registrata nuovamente nel 1974 sull'album omonimo dei Bad Company).Arriva il tastierista esperto in sintetizzatori Morgan Fisher (suon\u00f2 in seguito in una tourn\u00e9e coi Queen ad inizio anni ottanta, oggi \u00e8 uno stimato musicista e produttore in Giappone). Nel 1973 viene pubblicato \"Mott\". Viene considerato il miglior album del gruppo. Una su tutte \"All The Way From Memphis\", inno al rock, ai rockettari e chiunque ami la musica. Canzone che \u00e8 stata oggetto di cover tra i tanti anche dal chitarrista dei Queen Brian May e da Michael Shencker. In questo album non \u00e8 pi\u00f9 presente il tastierista Verden Allen che decise di abbandonare il gruppo in quanto la direzione musicale prese una strada differente da quel che desiderava.\nAnche il chitarrista Mick Ralphs lasci\u00f2 il gruppo al termine della registrazione dell'album e di qualche concerto, per le tensioni sulla leadership del gruppo con Hunter e perch\u00e9 egli non fu in grado di eseguire la giusta interpretazione della sua canzone \"I can't get enough\". Ralphs fond\u00f2 cos\u00ec i Bad Company (con Paul Rodgers). Il primo singolo \"Can't get enough\" \u00e8 diventato uno dei classici del rock.\nIl vuoto alla chitarra solista fu colmato dal chitarrista degli Spooky Tooth e dei WidowMakers: Luther Grosvenor, che per l'occasione assunse l'identit\u00e0 di Ariel Bender. Presenza scenica eccezionale, sound potente, ma poco fantasioso in studio tanto che dopo la pubblicazione dell'album \"The Hoople\" del 1974 venne, a quanto pare, allontanato dal gruppo da Hunter (gossip da verificare). Il disco fu un altro successo di vendite grazie ai singoli \"The Golden Age of Rock and Roll\" e \"Roll Away The Stone\". Da citare \"Marionette\" considerata la progenitrice di \"Bohemian Rhapsody\" dei Queen e \"Crash Street Band\" che annunciava i problemi sociali delle gang dei ragazzi di quartiere.Ariel Bender lascia la band ed arriva l'ex chitarrista ed arrangiatore di Bowie, Mick Ronson.Registrano il singolo \"Saturday Gigs\", un disco live prodotto dal batterista (all'epoca solo le band pi\u00f9 importanti vantavano un disco dal vivo), programmano una tourn\u00e9e che verr\u00e0 cancellata. Hunter venne ricoverato per collasso dovuto a stress e i Mott The Hoople si sciolsero in quanto Hunter lasci\u00f2 la band, portando con s\u00e9 Mick Ronson.\nHunter e Ronson registrarono diversi album insieme a pi\u00f9 riprese negli anni. Due classici sono \"Once Bitten Twice Shy\" del 1975 (rifatta dai Great White nel 1989) e \"Cleveland Rocks\" (rifatta dai Presidents of the USA). Ronson mor\u00ec nel 1993 a causa di un cancro.Ian Hunter \u00e8 ancora in attivit\u00e0 nonostante i suoi 70 anni. Ha pubblicato un nuovo disco nel 2016 ed \u00e8 in tourn\u00e9e in Europa e USA. \u00c8 considerato \"l'ultimo dei rocker\".Si ricordano entrambi per la partecipazione al Freddie Mercury Tribute Concert nel 1992.\nI rimanenti membri dei Mott The Hoople reclutarono alla voce Nigel Benjamin ed alla chitarra Ray Major. Pubblicarono nel 1975 l'album \"Drive On\" e nel 1976 \"Shouting and Pointing\". Nel 1978 divennero \"British Lions\" pubblicando l'omonimo album col cantante John Fiddler (ex-Medicine Head), con il manager degli Status Quo. Registrarono anche un secondo album, ma venne pubblicato due anni dopo lo scioglimento del gruppo.\nReunion 2009 e 2013.\nIn occasione del 40\u00ba anniversario dalla nascita del gruppo, i Mott The Hoople si sono riuniti nella formazione originale per suonare a Londra all'Hammersmith HMV Apollo (ex Hammersmith Odeon), il 2 e 3 ottobre 2009, ma essendo andati venduti i 7000 biglietti per le due serate in soli due giorni \u00e8 stata aggiunta una data l'1 di ottobre e successivamente anche il 5 e 6 ottobre. (Fonte: www.mottthehoople.com www.ianhunter.com)Dale \"Buffin\" Griffin, il batterista, ha suonato a tutte e 5 le serate, ma solamente per l'esecuzione di 3 canzoni (Roll Away The Stone, All The Young Dudes, You keep a knockin'), a causa delle difficolt\u00e0 dovute alla malattia che l'aveva, da poco, colpito.\nPer tutti e 5 i concerti la batteria \u00e8 stata suonata da Martin Chambers, musicista del gruppo The Pretenders.\nNuova reunion nel 2013, con cinque date nel Regno Unito nel mese di novembre."}
{"id": "776026", "revid": "28592", "url": "https://it.wikipedia.org/wiki?curid=776026", "title": "Fiume Amur", "text": ""}
{"id": "776029", "revid": "107914993", "url": "https://it.wikipedia.org/wiki?curid=776029", "title": "Il mondo di Angelo Branduardi", "text": "Il mondo di Angelo Branduardi \u00e8 la seconda raccolta del cantante italiano Angelo Branduardi: raccoglie brani presenti negli album \"Alla fiera dell'est\", \"La pulce d'acqua\", \"Cogli la prima mela\", \"Gulliver, la luna e altri disegni\" e \"Branduardi '81\"."}
{"id": "776031", "revid": "6923", "url": "https://it.wikipedia.org/wiki?curid=776031", "title": "Ficarazzi (Aci Castello)", "text": "Ficarazzi \u00e8 una frazione di Aci Castello, nella Citt\u00e0 metropolitana di Catania.\nEstrema propaggine meridionale dell'antica Terra di Aci, fino alla met\u00e0 del XX secolo era un piccolo centro agricolo, che viveva la propria dimensione e peculiarit\u00e0, quasi equidistante, e non solo geograficamente, fra la nobile e antica Acireale e la moderna e vivace Catania.\nGeografia fisica.\nTerritorio.\nSituata in collina a circa 200 metri sul livello del mare, dista circa tre chilometri da Aci Castello e otto da Acireale. Ficarazzi si affaccia sul mar Ionio, e gode in particolare della vista del Castello di Aci; la visuale a sud si spinge sino ad Augusta. Questa sua privilegiata posizione gli \u00e8 valso l'appellativo di \"Balcone sul Mare di Aci\" o di \"Balcone sullo Ionio\".\nNella parte alta della principale vi\"a Tripoli\" si innalza Monte Ferro (602 m circa), che si allunga formando la valle dove si trova Valverde.\nNel territorio si trovano resti delle vulcaniti dovute alle eruzioni sottomarine avvenute nell'ampio golfo pre-etneo e rappresentate da affioramenti di lave a cuscini (\"pillows\"), brecce ialoclastiche (vetro rotto) ed intrusioni magmatiche a debole profondit\u00e0. Nella zona si trovano parecchie grotte dovuti a crolli interni sismici della montagna. Tra cui la pi\u00f9 famosa \u00e8 la \"Grotta delle Fate\" insieme al suo sentiero in \"via Fosso d'Acqua\".\nConfina a nord con San Nicol\u00f2, a nord-ovest con Valverde (contrade \"Fontana\" e \"Casalrosato,\" dove apparve la Madonna di Valverde nell'XI secolo), a sud-ovest con San Gregorio, a sud-est con Cannizzaro e ad est con Aci Castello.\nStoria.\nLa storia di Ficarazzi \u00e8 legata a quella di Aci Castello e delle altre Aci.\nNel 1606 fu trasformato in feudo, in seguito venduto per pagare un \"donativo\" al Re. Tra i baroni del feudo \"Ficarazzi di Aci\" \u00e8 da ricordare il Duca di Furnari, alla quale \u00e8 stata intitolata una scalinata e l'omonima via, che collega le due piazze pi\u00f9 importanti della frazione castellese: Piazza Giovanni XXIII e Piazza della Chiesa (Chianu 'a Chiesa).\nFino al 1828 faceva parte del comune di Aci Catena.\nMonumenti e luoghi d'interesse.\nEdifici religiosi\nInfrastrutture e Trasporti.\nFicarazzi \u00e8 attraversata dalle ormai ex S.P. 41 e 52, che si intersecano in \"via Tripoli\" nei pressi degli incroci con le vie \"Acicastello\" e \"San Gregorio.\" La prima attraversa il paese da nord a sud nell'asse Acireale-Catania. La seconda invece procede in direzione ovest-est collegando i comuni di San Gregorio di Catania e Aci Castello; quest'ultima \u00e8 utile per raggiungere da Ficarazzi sia l'autostrada A18 che la Strada Statale 114.\nAd agosto 2016, dopo decenni di attesa \u00e8 stata inaugurata la \"bretella sud\", parallela alla trafficata \"via Tripoli e\" intitolata \"\"via Collina di Polifemo\",\" a risaltare la collocazione geografica di Ficarazzi e l'intreccio con la leggenda di \"Aci e Galatea\".\nIl collegamento con Acireale e Catania \u00e8 garantito dalla linea interurbana A.S.T. che effettua il servizio nei soli giorni feriali.\nCultura.\nMusica.\nLe colline di Ficarazzi sono le \"Montagne verdi/Tu insieme a lei\" citate dalla cantante Marcella Bella nel suo omonimo singolo del 1972."}
{"id": "776032", "revid": "111433", "url": "https://it.wikipedia.org/wiki?curid=776032", "title": "Noverca", "text": "Noverca S.r.l., precedentemente N\u00f2verca Italia S.r.l., \u00e8 stata una societ\u00e0 italiana di telecomunicazioni del Gruppo Acotel, che operava in Italia nel settore come operatore virtuale di rete mobile sotto rete TIM. \u00c8 stata poi ceduta nel 2016 al Gruppo Telecom Italia e, fino al 2019, \u00e8 stata anche detentrice del marchio Kena Mobile.\nStoria.\nN\u00f2verca Italia.\nFondata nel 2008, come N\u00f2verca Italia S.r.l., la societ\u00e0 \u00e8 nata da una collaborazione industriale avviata tra il Gruppo Acotel e il gruppo bancario Intesa Sanpaolo, successivamente uscito dalla compagina nel maggio 2013.\nIl nome N\u00f2verca nasce dalla crasi tra NOVit\u00e0 e ricERCA. Il logo \u00e8 una stilizzazione del nome N\u00f2verca con la \u201co\u201d che rappresenta un omino che telefona.\nI prefissi delle SIM N\u00f2verca, denominate Extended SIM 2.0, appartengono alla quinta decade del 350 (vale a dire 350-5). Nel periodo antecedente la conversione in Full MVNO, i prefissi rilasciati appartenevano alla settima decade del 370 (vale a dire 370-7) in quanto derivanti da quelli di cui TIM (operatore di appoggio) risulta assegnataria per i suoi MVNO di tipo ESP.\nL'esordio sul mercato \u00e8 avvenuto il 30 marzo 2009. L'offerta, inizialmente dedicata alla sola clientela consumer, \u00e8 stata estesa da maggio 2011 anche a quella business.\nLa commercializzazione della SIM N\u00f2verca \u00e8 stata resa disponibile, oltrech\u00e9 dal sito web dell'operatore, nonch\u00e9 dal sito di Terrecablate e dal sito di Rabona Mobile (quest'ultima venduta con delle opzioni ad hoc), anche attraverso i punti vendita SISAL e Lottomatica tramite l'acquisto di un PIN code devoluto al suo ordine presso il sito web stesso, in mancanza di pagamento con carta di credito.\nLe modalit\u00e0 di ricarica disponibili erano:\nIl 9 gennaio 2015 Telecom Italia e N\u00f2verca annunciano il passaggio di circa 170.000 clienti consumer attivi di N\u00f2verca a TIM dopo la decisione di N\u00f2verca di focalizzarsi solamente nelle attivit\u00e0 MVNA (Mobile Virtual Network Aggregator).\nDal 1\u00ba febbraio 2015, in virt\u00f9 di tale accordo, tutti i clienti N\u00f2verca sono diventati automaticamente clienti TIM, potendo tuttavia continuare a usufruire dei servizi N\u00f2verca senza nessuna variazione fino al 7 maggio 2015. A tutti i clienti \u00e8 stata data la possibilit\u00e0 di recarsi presso i punti vendita TIM tra il 4 febbraio 2015 e il 2 maggio 2015 per effettuare la portabilit\u00e0 del numero a condizioni agevolate su una nuova SIM TIM e continuare a usufruire dei servizi radiomobili a condizioni economiche pressoch\u00e9 invariate anche dopo la cessazione definitiva dei servizi su SIM N\u00f2verca, ferma restando la possibilit\u00e0 del cliente di effettuare la portabilit\u00e0 verso qualsiasi altro operatore di telefonia mobile alle condizioni vigenti, o di recedere in toto e senza costi dal contratto di fornitura dei servizi radiomobili.\nNella giornata del 7 maggio 2015 N\u00f2verca ha cessato l'erogazione dei propri servizi di comunicazione mobile e personale alla utenza consumer e business, ma ha continuato a erogare servizi di comunicazione mobile per tutti i contratti in essere e futuri con il mondo degli MVNO come fornitore di servizi MVNA e MVNE.\nNoverca.\nIl 1\u00ba novembre 2016 Noverca S.r.l. \u00e8 stata ceduta al Gruppo Telecom Italia, e il 31 ottobre 2019 viene stipulata la fusione per incorporazione di Noverca in TIM.\nMVNE/MVNA.\nDa settembre 2013, N\u00f2verca \u00e8 entrata nel settore degli MVNA (Mobile Virtual Network Aggregator), integrando la gi\u00e0 presente attivit\u00e0 da MVNE (Mobile Virtual Network Enabler). In questo modo il gestore fornisce un'offerta di accesso \"wholesale\" a tutte le societ\u00e0 che desiderino entrare come MVNO nel mondo delle telecomunicazioni, mettendo a loro disposizione la sua piattaforma tecnologica.\nLa societ\u00e0, oltre a proseguire le attivit\u00e0 di MVNE/MVNA, lanci\u00f2, il 29 marzo 2017, l'operatore virtuale Kena Mobile, sfruttando la rete GSM-UMTS-LTE di TIM. Dal 1 novembre 2019, a seguito della fusione per incorporazione di Noverca in TIM, Kena Mobile \u00e8 divenuto parte del Gruppo Telecom Italia.\nAzionariato.\nN\u00f2verca Italia \u00e8 stata liquidata. I suoi asset sono stati ceduti prima ad Acotel S.p.A. e a novembre 2016 a Telecom Italia S.p.A., cui sono state cedute le attivit\u00e0 di MVNO, MVNA e MVNE. Da fine 2016 Telecom Italia fu l'unico socio della nuova Noverca S.r.l., dopo essere stata ricostituita come operatore telefonico."}
{"id": "776033", "revid": "1543377", "url": "https://it.wikipedia.org/wiki?curid=776033", "title": "Efebo di Selinunte", "text": "L'Efebo di Selinunte \u00e8 una statua di efebo risalente alla fase della colonizzazione greca della Sicilia, custodito presso il Museo Civico Selinuntino di Castelvetrano. \nRecenti studi lo identificano come Dioniso \u00cdakchos.\nDescrizione.\n\u00c8 alto circa 85 cm ed \u00e8 stato realizzato in bronzo, nel periodo che va dal 480 al 460 a.C. La testa sembrerebbe di fattura pi\u00f9 antica del corpo.\nStoria.\nL'Efebo di Selinunte risale al V secolo a.C. ed \u00e8 stato ritrovato, da un fanciullo trovatello, tale Benedetto Prussiano, nel 1882, in localit\u00e0 Ponte Galera, nel comune di Castelvetrano. La statuetta fu venduta al Comune di Castelvetrano per 7.000 lire dell'epoca. La statua venne sistemata nell'appena costituito Museo Selinuntino e successivamente nella chiesa di San Domenico; nel 1927 fu sottoposta ad un primo restauro presso il Museo di Siracusa, sotto la direzione di Paolo Orsi. Fu quindi esposto a Palermo al Museo Nazionale. \nNel 1933, per ordine espresso del ministro Francesco Ercoli, il bronzo fu riportato a Castelvetrano ed esposto nel gabinetto del podest\u00e0 su un piedistallo di marmo. \u00c8 solo una leggenda metropolitana che i sindaci di Castelvetrano lo usassero come cappelliera, mentre \u00e8 vero che la gente lo aveva soprannominato \"\u00ab'u pupu\u00bb\" (\"la statuetta\" o \"il bambino\"). \nLa notte del 30 ottobre 1962 l'Efebo venne rubato e i banditi tentarono di venderlo a collezionisti d'arte esteri ma senza successo, e al comune di Castelvetrano giunse persino una richiesta di riscatto di 30 milioni di lire. Infine nel 1968 la polizia, sotto il comando del questore di Agrigento Ugo Macera, organizz\u00f2 un'azione di recupero a Foligno che port\u00f2 a uno scontro a fuoco e all'arresto di quattro persone: nel corso dell'operazione vi fu l'intervento diretto di Rodolfo Siviero, ministro plenipotenziario, noto esperto d'arte, che si finse un ricettatore interessato all'acquisto per fare uscire allo scoperto i colpevoli. Per il recupero il comune di Castelvetrano don\u00f2 sette medaglie d'oro ai protagonisti dell'operazione. Dopo essere stato sottoposto a un secondo restauro a Roma, l'Efebo fu esposto per anni al Museo Salinas di Palermo, per essere finalmente restituito a Castelvetrano, dove fece ritorno il 20 marzo 1997, degnamente collocato nella sala dedicatagli nel nuovo Museo Civico Selinuntino in Palazzo Maio."}
{"id": "776036", "revid": "106908", "url": "https://it.wikipedia.org/wiki?curid=776036", "title": "Cantone di Rebais", "text": "Il Cantone di Rebais era una divisione amministrativa dell'arrondissement di Provins. Fino al 2005 ha fatto parte dell'arrondissement di Meaux.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "776044", "revid": "6923", "url": "https://it.wikipedia.org/wiki?curid=776044", "title": "Beata Elisabetta Renzi", "text": ""}
{"id": "776050", "revid": "74801", "url": "https://it.wikipedia.org/wiki?curid=776050", "title": "Contea di Dukes", "text": "La contea di Dukes, Dukes County in inglese, \u00e8 una contea dello Stato del Massachusetts negli Stati Uniti d'America. La contea, nella parte meridionale dello Stato, ha come capoluogo Edgartown.\nLa popolazione al censimento del 2000 era di abitanti, secondo una stima del 2009..\nGeografia fisica.\nLa contea \u00e8 costituita da 11 isole poste nel sud-est dello Stato. L'isola maggiore \u00e8 Martha's Vineyard che \u00e8 separata dal \"Vineard Sound\" dall'arcipelago delle isole Elizabeth poste a nord-ovest. L'arcipelago delle isole Elizabeth \u00e8 costituito dalle seguenti isole: \"Nonamesset\", \"Uncatena\", \"Weepecket\", \"Gull\", \"Naushon\", \"Pasque\", \"Nashawena\", \"Penekise\" e Cuttyhunk. A sud-ovest di Martha's Vineyard \u00e8 posta l'isola disabitata di \"Noman's Land\".\nLa contea ha a nord-ovest un confine marittimo con la contea di Bristol, a nord con la contea di Plymouth, a nord-est con la contea di Barnstable ed a est \u00e8 separata dal \"Muskeget Channel\" dalla Nantucket. L'isola di Martha's Vineyard e Noman's Land si affacciano a sud sull'Oceano Atlantico.\nIl capoluogo di contea \u00e8 la cittadina di Edgartown posta sulla costa settentrionale di Martha's Vineyard.\nStoria.\nLa contea \u00e8 stata istituita il 1\u00ba novembre 1683. L'isola di Nantucket ne \u00e8 stata separata nel 1691 per dar vita alla contea omonima."}
{"id": "776051", "revid": "788188", "url": "https://it.wikipedia.org/wiki?curid=776051", "title": "Horace Silver", "text": "\u00c8 apprezzato per il suo stile ricco di influenze funky, hard bop, gospel, della musica africana e latinoamericana.\nBiografia.\nNato da padre capoverdiano e da madre irlandese, Silver inizi\u00f2 la sua carriera come sassofonista passando al piano solo pi\u00f9 tardi. Il padre, operaio in una fabbrica di gomma, suonava diversi strumenti a orecchio e si esibiva in feste famigliari assieme ad altri emigrati da Capo Verde alla presenza, tra gli altri, del piccolo Horace.\nSilver fu scoperto in club di Hartford dal sassofonista Stan Getz con cui fece il suo debutto discografico. Poco dopo si trasfer\u00ec a New York dove, insieme ad Art Blakey, fond\u00f2 un gruppo diretto cooperativamente (che sarebbe poi divenuto il nucleo dei Jazz Messengers) e inizi\u00f2 a suonare coi grandi nomi del jazz accompagnando tra gli altri Coleman Hawkins e Lester Young e lavorando nei locali che avevano visto la nascite del bebop (la sua prima scrittura con Young fu al \"Minton's Playhouse\"). Il primo disco con Blakey e la loro formazione, \"Horace Silver and the Jazz Messengers\", \u00e8 da molti indicato come una delle date di nascita dell'hard bop.\nNel 1952 e 1953 registr\u00f2 tre sessioni con il proprio trio che vedeva Blakey alla batteria e Gene Ramey, Curly Russell e Percy Heath alternarsi al basso. Questa collaborazione con Blakey dur\u00f2 quattro anni nel corso dei quali essi registrarono al Birdland (\"A Night at Birdland\") con Clifford Brown e Lou Donaldson e al Bohemia con Kenny Dorham e Hank Mobley oltre che a effettuare diverse sedute di studio. Silver aveva anche un'attivit\u00e0 come sideman che gli consent\u00ec di partecipare a molte altre importanti registrazioni (tra le altre, i fondamentali album \"Walkin\"' e \"Bags' Groove\" di Miles Davis) affiancando i massimi solisti del periodo. A partire da questi anni Silver inizi\u00f2 a registrare per la Blue Note del cui proprietario Alfred Lion divenne amico garantendosi in questo modo un controllo sulla produzione dei propri album che allora era inconsueto.\nDurante la collaborazione con Blakey, Silver registr\u00f2 raramente come leader ma dopo essersi separato dal batterista, nel 1956, form\u00f2 un proprio quintetto con una formazione iniziale che era pi\u00f9 o meno la stessa dei Messengers, con il diciottenne Louis Hayes al posto di Blakey alla batteria. Nella seconda formazione del quintetto furono inseriti anche Blue Mitchell e Junior Cook che rimasero con Silver fino al 1963 quando fondarono i propri gruppi indipendenti (Mitchell assunse il giovane Chick Corea come pianista del suo gruppo). Dal canto suo Silver assunse Joe Henderson al sax e Carmel Jones alla tromba e in questa formazione il quintetto registr\u00f2 il disco pi\u00f9 noto di Silver \u2013 \"Song for My Father\". Quando Jones si trasfer\u00ec in Europa, il suo posto fu preso dal giovane Woody Shaw mentre Tyrone Washington subentr\u00f2 a Henderson.\nLe composizioni di Silver, gradevoli e con una forte coloritura armonica (egli stesso ha descritto il suo modo di comporre come ricerca di una \"semplicit\u00e0 significativa\"), gli guadagnarono il favore del pubblico mentre la sua musica si colorava sempre pi\u00f9 di influenze funk e soul, un cambiamento di stile che gli alien\u00f2 molti seguaci della prima ora. Ancora oggi la qualit\u00e0 di alcuni degli album del periodo (ad esempio \"The United States of Mind\" in cui lo stesso Silver canta in molti brani) \u00e8 ancora molto controversa cos\u00ec come il tipo di spiritualit\u00e0 che Silver si compiacque di metter in mostra in queste registrazioni. Al di l\u00e0 del giudizio critico in queste registrazioni SIlver impieg\u00f2 molti musicisti interessanti quali Randy Brecker alla tromba e il fratello Michael al sax.\nSilver fu l'ultimo artista con un contratto Blue Note prima che la casa editrice scomparisse (temporaneamente) negli anni settanta. Nel 1981 Silver fond\u00f2 una propria casa editrice, Silveto, che ebbe un'esistenza effimera.\nDopo un periodo di scarsa attenzione nel corso degli anni ottanta dovuto anche a difficolt\u00e0 di distribuzione, Silver riemerse alla ribalta negli anni novanta con un nuovo contratto discografico che lo legava alla Columbia Records.\nTrasferitosi con la famiglia in California, Silver continu\u00f2 la sua attivit\u00e0 musicale fino a tarda et\u00e0 pubblicando, nel 2006, l'autobiografia \"Let's Get to the Nitty Gritty\" edita dalla California University Press e incarnando il ruolo di icona di una grande era del jazz: nel 2005 gli fu tributato il \"President's Merit Award\" dalla \"National Academy of Recording Arts and Sciences\".\nHorace Silver \u00e8 morto nella sua casa di New Rochelle il 18 giugno 2014 per cause naturali.\nComposizioni.\nQuello che segue \u00e8 un elenco parziale di alcune tra le pi\u00f9 note composizioni di Horace Silver:"}
{"id": "776055", "revid": "1543377", "url": "https://it.wikipedia.org/wiki?curid=776055", "title": "Werther Cornieti", "text": "Biografia.\nDopo un'esperienza da calciatore dilettante, con le maglie di Sampierana, Sarsina e Bagnese, Cornieti divenne arbitro nel 1972. Nel 1985 venne inserito nella CAN di Serie B e Serie A, in cui rimase fino al 1992. In quegli anni ha diretto pi\u00f9 di 130 incontri tra Serie A e Serie B.\nFu celebre l'espulsione decisa dal fischietto romagnolo nel corso della partita Ascoli-Milan del febbraio 1988 per il milanista Ruud Gullit, che si era inginocchiato dinanzi a lui in segno di sottomissione per l'atteggiamento del direttore di gara.\nIl geometra Cornieti abbandon\u00f2 la carriera arbitrale e dal 1993 ricopr\u00ec il ruolo di consulente per il regolamento e per il comportamento al di Luciano Gaucci. Nell'ottobre 2003 ha iniziato la collaborazione con il San Marino Calcio con lo stesso incarico. Nel giugno 2004 venne nominato presidente della societ\u00e0 biancazzurra.\nCornieti, che nel frattempo era divenuto anche consigliere nella Lega di Serie C, si dimise dall'incarico nel consiglio di lega e dal ruolo di presidente del San Marino nel dicembre 2006.\nL'ex arbitro ha giustificato le sue dimissioni con la volont\u00e0 di ridare serenit\u00e0 all'ambiente, dopo esser stato oggetto di attacchi personali, durante una trasmissione sportiva dell'emittente televisiva statale San Marino RTV, che lo indicavano come causa dei torti arbitrali subiti dal San Marino Calcio nelle ultime partite.\nLa societ\u00e0 ha tentato di far tornare Cornieti sui suoi passi, mentre San Marino Rtv ha precisato di non aver mai mosso intenzionalmente attacchi alla sua persona."}
{"id": "776056", "revid": "712828", "url": "https://it.wikipedia.org/wiki?curid=776056", "title": "Shuttle T-4a classe Lambda", "text": ""}
{"id": "776058", "revid": "767487", "url": "https://it.wikipedia.org/wiki?curid=776058", "title": "Cantone di Rozay-en-Brie", "text": "Il Cantone di Rozay-en-Brie era una divisione amministrativa dell'arrondissement di Provins.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "776059", "revid": "742538", "url": "https://it.wikipedia.org/wiki?curid=776059", "title": "Ricorso gerarchico proprio", "text": "Il ricorso gerarchico proprio \u00e8 un ricorso amministrativo, prodotto da chi vuole tutelare un proprio diritto o interesse legittimo contro atti della pubblica amministrazione, che \u00e8 presentato all'organo gerarchicamente superiore di quello che ha prodotto l'atto verso il quale si vuole ricorrere.\nCaratteri.\nIl ricorso gerarchico proprio pu\u00f2 essere proposto in un unico grado all'organismo gerarchicamente superiore; se ad esempio esiste una gerarchica di organi della pubblica amministrazione, per la quale A \u00e8 gerarchicamente sovraordinato a B che a sua volta \u00e8 gerarchicamente sovraordinato a C, per un atto prodotto da C, si pu\u00f2 proporre un ricorso amministrativo gerarchico a B, ma poi, contro la decisione di B (decisione che \u00e8 anch'essa un atto amministrativo), non si pu\u00f2 poi ricorrere ad A.\nSi pu\u00f2 ricorrere contro un atto amministrativo se questo \u00e8 viziato per motivi di legittimit\u00e0 o di merito.\nCi si \u00e8 interrogati sia a livello dottrinale che giurisprudenziale quale rapporto intercorresse con il ricorso giurisdizionale. \u00c8 opinione prevalente che se nei confronti dello stesso atto sia proposto quello gerarchico e quello giurisdizionale, prevarrebbe sempre quest'ultimo, con la conseguenza che il ricorso gerarchico, sarebbe da considerare non pi\u00f9 ammissibile. Qualora il ricorso per via giurisdizionale sia avviato mentre \u00e8 in corso quello amministrativo (perch\u00e9 il ricorso gerarchico \u00e8 un ricorso di tal genere), gli atti devono essere automaticamente trasmessi dalla p.a. all\u2019autorit\u00e0 giudicante. L\u2019incompatibilit\u00e0 cui si faceva riferimento, che emerge dall'art. 20 comma 2 legge 1034 del 1971 (la quale si occupa di regolamentare l\u2019istituzione dei TAR).\nNotifica.\nIl ricorso pu\u00f2 essere presentato all'organo che ha emesso l'atto per il quale si ricorre, che poi lo deve comunicare all'organo gerarchicamente superiore, o direttamente a questo.\nIl ricorso deve essere presentato entro 30 giorni da quando l'atto \u00e8 stato notificato al ricorrente, o nel caso in cui non vi si stata notifica, il termine decorre da quando il ricorrente ne ha avuto notizia.\nEsito.\nL'esito del ricorso deve essere comunicato al ricorrente entro 90 giorni dal suo ricevimento; in caso di assenza di risposta da parte della pubblica amministrazione il ricorso si intende respinto.\nNel caso in cui il ricorso sia stato respinto, il ricorrente pu\u00f2 ricorrere al giudice amministrativo, ma pu\u00f2 anche esperire il ricorso straordinario al Presidente della Repubblica; queste due ultime opzioni sono per\u00f2 alternative, per cui se si ricorre al giudice non si pu\u00f2 pi\u00f9 effettuare il ricorso straordinario al Presidente della Repubblica, e viceversa."}
{"id": "776060", "revid": "767487", "url": "https://it.wikipedia.org/wiki?curid=776060", "title": "Willie Dixon", "text": "Noto come uno dei cantautori pi\u00f9 prolifici della sua epoca, nel corso della sua lunga carriera ha composto tanto per se stesso quanto per altri celebri artisti brani fondamentali come \"Hoochie Coochie Man\", \"I Just Want to Make Love to You\", \"Little Red Rooster\", \"Back Door Man\", \"Wang Dang Doodle\", \"You Shook Me\" e \"I Can't Quit You Baby\", \"29 Ways\", divenuti in brevissimo tempo dei classici.\nAi blues di Willie Dixon \u00e8 dovuta gran parte della fama di artisti come Muddy Waters, Howlin' Wolf, Otis Rush, Chuck Berry, Bo Diddley, Little Walter, Sonny Boy Williamson II, Koko Taylor, Memphis Slim e Jimmy Rogers.\nQuasi a incarnare una linea di assoluta continuit\u00e0 tra il blues rurale del delta del Mississippi, quello di Chicago e il rock and roll, Dixon ha prestato il proprio contrabbasso alla registrazione dei grandi successi di Chuck Berry e Bo Diddley degli anni cinquanta. Negli anni sessanta e '70 i suoi blues, riproposti in chiave assai innovativa pur mantenendone intatto lo spirito originario, hanno costituito la materia fondamentale con cui si sono confrontati alcuni dei pi\u00f9 grandi artisti del rock e dell'hard rock contemporaneo come Led Zeppelin, Jimi Hendrix, The Rolling Stones, The Doors, Bob Dylan, Cream, The Yardbirds, Queen, The Allman Brothers Band e Grateful Dead.\nNel 1994 \u00e8 stato introdotto nella Rock and Roll Hall of Fame nella categoria \"Early influences\", alla luce dell'enorme influenza che la sua opera ha esercitato sulla musica a venire.\nBiografia.\nDa giovane Dixon ebbe numerose grane con la legge, cosicch\u00e9 decise di sbarcare il lunario a Chicago. Data la sua enorme stazza, scelse di praticare il pugilato, ottenendo eccellenti risultati, tra cui spicca il titolo Golden Gloves nella categoria dei pesi massimi vinto nel 1936. Nel frattempo inizi\u00f2 a suonare il contrabbasso, ma l'apprendimento venne momentaneamente sospeso allorquando fu imprigionato per 10 mesi per aver rifiutato di prendere parte alla Seconda guerra mondiale. Nel dopoguerra si ricongiunse con il suo maestro di contrabbasso, Baby Doo Caston, formando il \"Big Three Trio\", i cui brani vennero incisi dalla Columbia Records. In seguito Dixon firm\u00f2 un contratto come artista per la Chess Records, ma a partire dal 1951 divenne un impiegato a tempo pieno. La relazione con la casa discografica si rivel\u00f2 piuttosto travagliata, sebbene vi sia rimasto a lungo, dal 1948 fino all'inizio degli anni sessanta; successivamente pass\u00f2 alla Bluesville Records.\nLa sua salute cominci\u00f2 a peggiorare tra gli anni settanta e gli anni ottanta a causa di un persistente diabete, che lo costrinse all'amputazione di una gamba. \u00c8 di questo periodo (1985) l'album \"Mighty Earthquake and Hurricane\". Dixon mor\u00ec di infarto nel 1992 e fu sepolto nel Burr Oak Cemetery ad Alsip, nell'Illinois. Nel 1994 venne inserito nella Rock and Roll Hall of Fame nella categoria \"Early influences\", in quanto le sue canzoni, sebbene fossero principalmente impostate sul blues, fornirono ispirazione anche per il rock and roll."}
{"id": "776063", "revid": "224230", "url": "https://it.wikipedia.org/wiki?curid=776063", "title": "Daniel O'Connell", "text": "Difensore della popolazione cattolica irlandese, discriminata dalle leggi britanniche, lott\u00f2 per l'emancipazione del popolo irlandese (\"Catholic Emancipation\"), ovvero l'abrogazione della Leggi penali irlandesi, emesse nel corso del XVII secolo e nei primi anni del XVIII e che discriminavano fortemente i cattolici irlandesi rispetto agli anglicani. Si batt\u00e9 anche per l'abrogazione dell'Atto d'Unione del 1800 (\"Repeal\") tra l'Irlanda e la Gran Bretagna.\nIn Irlanda \u00e8 ricordato come il fondatore di una forma non-violenta di nazionalismo irlandese e della mobilitazione della comunit\u00e0 cattolica, in numero predominante nel territorio, come forza politica atta a raggiungere l'emancipazione.\nBiografia.\nI primi anni.\nNato a Carhen, nella contea del Kerry, in una famiglia cattolica un tempo benestante, Daniel studi\u00f2 giurisprudenza a Douai, in Francia, sostenuto da uno zio benestante, Maurice (\"Hunting Cap\") O'Connell. Nel 1794 venne ammesso al Lincoln's Inn, uno dei 4 tribunali di Londra, e nel 1796 si trasfer\u00ec al King's Inn di Dublino. Negli anni giovanili entr\u00f2 in contatto coi movimenti democratici e inizi\u00f2 ad impegnarsi per la conquista dei diritti religiosi in Irlanda.\nDurante gli anni a Dublino non si fece coinvolgere, su consiglio dello zio, in alcuna attivit\u00e0 militante ma quando la flotta francese alleata di Wolfe Tone entr\u00f2 nella baia di Bantry (dicembre 1796) il giovane O'Connell scrisse allo zio affermando di essere l'ultimo dei suoi colleghi a unirsi ai corpi volontari, un mese dopo si aggreg\u00f2 al Lawyer's Artillery Corps.\nIl 19 maggio 1798 O'Connell venne assegnato al tribunale irlandese (Irish Bar) e divenne avvocato. Quattro giorni dopo ebbe luogo la sollevazione della \"Society of United Irishmen\" soffocata nel sangue dalle truppe inglesi. O'Connell non appoggi\u00f2 la sollevazione poich\u00e9 era convinto che il modo per affermare i propri diritti fosse quello di usare strumenti politici e non la forza.\nLa campagna per l'emancipazione dei cattolici.\nO'Connell torn\u00f2 a dedicarsi all'attivit\u00e0 politica verso il 1810, sostenendo l'Emancipazione dei cattolici, ovvero la possibilit\u00e0 per gli irlandesi di religione cattolica di entrare in Parlamento. Fond\u00f2 la Catholic Association finanziata con quote associative di due \"penny\" al mese, una quota minima tale da poter coinvolgere un numero maggiore di persone. La campagna associativa fu un grande successo ed il primo anno l'associazione raccolse molti fondi e molti soci. I fondi furono usati per finanziare i candidati per la Camera dei Comuni; l'associazione inoltre forniva cibo e denaro ai membri pi\u00f9 indigenti.\nNel 1828 ottenne un seggio nella Camera dei Comuni ma non ne prese possesso a causa del suo rifiuto di giurare fedelt\u00e0 al re Giorgio IV in quanto capo della Chiesa anglicana. Sia il Duca di Wellington, Primo Ministro dell'epoca, sia il Ministro dell'interno Sir Robert Peel, bench\u00e9 strenui oppositori dell'emancipazione dei cattolici, di fronte al rischio di una ribellione o di una guerra civile in Irlanda persuasero il sovrano a riconoscere il diritto dei cattolici e dei presbiteriani ad accedere a cariche parlamentari. Il provvedimento ottenne l'appoggio dei Whig e divenne legge nel 1829, incrinando per\u00f2 il rapporto di fiducia dei Tory nel primo ministro ed in Robert Peel.\nIronicamente, considerando la dedizione di O'Connell per i metodi non violenti, il suo successo politico scaten\u00f2 un periodo di violenza in Irlanda. Era rimasta infatti in vigore una delle pi\u00f9 impopolari leggi penali, quella che prevedeva l'obbligo da parte di tutti i lavoratori di sostenere la chiesa anglicana tramite il pagamento delle decime (\"Tithes\"). La campagna contro il pagamento dei \"thites\", inizialmente pacifica, divenne violenta nel 1831 quando la neo-fondata Royal Irish Constabulary venne chiamata a effettuare sequestri delle propriet\u00e0 per sopperire ai mancati pagamenti e ne scatur\u00ec la cosiddetta guerra dei Tithes (1831-36). O'Connell, bench\u00e9 contrario all'uso della forza, prese parte alla battaglia di Carrickshock in seguito alla quale tutti gli oppositori furono assolti.\nNel 1841 Daniel O'Connell divenne il primo cattolico, dai tempi di Giacomo II, a ricoprire la carica di sindaco di Dublino. Durante il suo mandato egli fece intervenire l'esercito contro gli operai in sciopero nella capitale e nel 1838 si rifiut\u00f2 di appoggiare la richiesta di Sharman Crawford di abolire completamente i \"tithes\", poich\u00e9 non desiderava mettere in difficolt\u00e0 i Whig, suoi alleati dal 1835 tramite il cosiddetto accordo di \"Lichfield House Compact\".\nL'abolizione dell'Atto d'Unione.\nO'Connell fu promotore del movimento per l'abrogazione dell'Atto di Unione, che nel 1801 aveva stabilito l'unione del Regno d'Irlanda e del Regno di Gran Bretagna per costituire il Regno Unito di Gran Bretagna e Irlanda. Per promuovere l'abrogazione costitu\u00ec la \"Repeal Association\". Egli, che era un abilissimo oratore, tenne una serie di comizi (oltre 40) chiamati \"monster meetings\" a causa dell'elevatissimo numero dei partecipanti, nei quali auspicava la ricostituzione e soprattutto l'autogoverno del Regno d'Irlanda, con sovrana la regina Vittoria della quale era un fervido ammiratore.\nL'enormit\u00e0 delle folle partecipanti ai raduni scaten\u00f2 la preoccupazione del governo britannico: Robert Peel, a fronte del numero di partecipanti (oltre persone) radunate a Tara giunse a proibire il raduno di Clontarf, nei pressi di Dublino, previsto per l'8 ottobre 1843. Nonostante le esortazioni dei suoi sostenitori, O'Connell prefer\u00ec annullare il raduno ed esort\u00f2 la gente a tornare a casa, il che non imped\u00ec il suo arresto, accusato da una giuria, priva di cattolici e di appartenenti al movimenti dei \"repealers\". Fu imprigionato per quasi un anno; ritorn\u00f2 in libert\u00e0 nel settembre 1844, quando la camera dei Lord annull\u00f2 il verdetto.\nPrivato della possibilit\u00e0 di organizzare i \"monster meeting\" e passato il momento di massima partecipazione al movimento di abrogazione, O'Connell e la sua campagna persero terreno. Il disappunto per il suo irremovibile rifiuto della lotta armata fece s\u00ec che un gruppo di suoi sostenitori, guidati da Charles Gavan Duffy, John Mitchel, William Smith O'Brien e Thomas Davis fondassero il movimento della Giovane Irlanda (\"Young Ireland\") che si propose di utilizzare mezzi meno pacifici per raggiungere l'indipendenza della Patria.\nGli ultimi anni.\nDaniel O'Connell, minato nel fisico e nel morale dalla pur breve detenzione, mor\u00ec nel 1847 a Genova mentre era in viaggio per recarsi a Roma. Seguendo le sue ultime volont\u00e0, il suo cuore fu sepolto a Roma nella chiesa di Sant'Agata dei Goti dov'\u00e8 tuttora conservato, mentre il resto del corpo riposa, insieme a quelli dei figli, nel cimitero di Glasnevin a Dublino, non lontano da una torre dalla forma rotonda visibile a chilometri di distanza.\nIl figlio John gli successe nella gestione della \"Repeal Association\".\nIn Irlanda O'Connell \u00e8 chiamato \"the Liberator\" per il suo impegno nell'emancipazione dei cattolici. A lui \u00e8 dedicata la principale strada di Dublino, O'Connell Street (chiamata in precedenza Sackville Street), e ad un estremo della strada si trova un monumento che lo raffigura, opera dello scultore John Henry Foley. A O'Connell \u00e8 dedicata anche la strada principale di Limerick."}
{"id": "776064", "revid": "6066", "url": "https://it.wikipedia.org/wiki?curid=776064", "title": "Guttinguer Ulric", "text": ""}
{"id": "776070", "revid": "400694", "url": "https://it.wikipedia.org/wiki?curid=776070", "title": "JOY", "text": ""}
{"id": "776072", "revid": "1305887", "url": "https://it.wikipedia.org/wiki?curid=776072", "title": "Albi fuori serie di Nathan Never", "text": "Gli albi fuori serie di Nathan Never sono pubblicazioni che esulano dalla serie regolare di Nathan Never, che la Sergio Bonelli Editore ha affiancato alle storie inedite con cadenza perlopi\u00f9 annuale. L'elenco comprende i seguenti:\n\"Speciale Nathan Never\".\nAi primi speciali sono stati allegati i seguenti volumetti (per le brevi storie a fumetti l'ordine \u00e8 il seguente: personaggio protagonista, titolo d'episodio, sceneggiatore/soggettista - disegnatore - copertinista):\n\"Asteroide Argo\".\nAsteroide Argo \u00e8 una serie a fumetti creata dallo sceneggiatore Bepi Vigna per la Sergio Bonelli Editore. Si tratta di uno spin-off annuale della serie Nathan Never.\nL'ambientazione \u00e8 quella di un gruppo di umani a bordo dell'Asteroide Argo (controllato dal supercomputer \"Eloisa\"), che si trovano catapultati in una galassia dove, su numerosi pianeti, si sono sviluppate civilt\u00e0 aliene che hanno raggiunto un altissimo grado di tecnologia. Una di queste civilt\u00e0 aliene, quella della razza Kungdinas, era gi\u00e0 apparsa su Martin Myst\u00e8re.\nI primi episodi, che rappresentano un antefatto della serie, sono apparsi sulla collana Agenzia Alfa n. 2 (maggio 1998), intitolato \"I Naufraghi dello Spazio\" e Agenzia Alfa n. 5, (febbraio 2000) intitolato \"Al di l\u00e0 della Galassia\".\nGli albi della serie sono stati pubblicati dal febbraio 2002 tutti come supplementi alla collana Agenzia Alfa\n\"Universo Alfa\".\nIl diciottesimo albo \"Generazione Futuro\" \u00e8 colorato da Daniele Rudoni e Alessandro Musumeci."}
{"id": "776073", "revid": "729019", "url": "https://it.wikipedia.org/wiki?curid=776073", "title": "Verbale di proclamazione degli eletti", "text": "Il verbale di proclamazione degli eletti \u00e8 un verbale delle operazioni elettorali, compilato in duplice copia dall'organo competente al termine di ogni consultazione elettorale della Repubblica Italiana (circoscrizionali, comunali, provinciali, regionali, politiche, europee), con il quale viene attestato il risultato dell'elezione e viene determinato il candidato prescelto.\nUna di tali copie viene inoltrata all'ufficio elettorale centrale, competente per territorio (nel caso delle elezioni politiche, tale ufficio \u00e8 costituito presso la Corte di cassazione), che provveder\u00e0 alla proclamazione degli eletti, redigendone apposito verbale.\nIl verbale di proclamazione degli eletti \u00e8 l'atto impugnabile in sede giudiziaria, dai diretti interessati o da ogni cittadino, per far valere eventuali errori o illegittimit\u00e0, chiedendo la correzione del risultato elettorale (nel caso delle elezioni politiche, il ricorso pu\u00f2 presentato solo dai diretti interessati e competente a decidere \u00e8 esclusivamente la Giunta delle elezioni della Camera o del Senato)."}
{"id": "776074", "revid": "339392", "url": "https://it.wikipedia.org/wiki?curid=776074", "title": "United States Minor Outlying Islands", "text": ""}
{"id": "776075", "revid": "1543377", "url": "https://it.wikipedia.org/wiki?curid=776075", "title": "Scilab", "text": "Scilab \u00e8 un pacchetto di programmi gratuiti per la computazione numerica sviluppati dallo INRIA e dallo ENPC in Francia, poi da Scilab Consortium in seno alla Fondazione Digiteo. Oggi Scilab \u00e8 sviluppato da Scilab Enterprises.\nIntroduzione.\nLicenza.\nScilab attualmente utilizza la licenza CeCILL v2, che \u00e8 compatibile con la licenza GNU GPL v2 della Free Software Foundation. Versione precedenti di Scilab erano rilasciate sotto la licenza CeCILL v1, che, nella sua variante base, non era compatibile con le specifiche del Software Libero. Tuttavia la versione 1 della licenza CeCILL prevedeva gi\u00e0 la possibilit\u00e0 di essere sostituita con versioni successive della stessa licenza, quindi la versione 2 della licenza pu\u00f2 essere retroattivamente applicata a tutto il software rilasciato con licenza CeCILL v1.\nSintassi informatica simile a quella usata in MATLAB.\nScilab \u00e8 stato ampiamente impiegato in alcuni progetti industriali e di ricerca, e molti contributi (sotto forma di codice informatico) sono stati fatti dagli utenti. La sintassi \u00e8 simile a quella di MATLAB ma i due programmi, i loro applicativi ed i plug-in non sono completamente compatibili, anche se esiste un convertitore nel pacchetto di Scilab, che opera le conversioni MATLAB \u2192 Scilab. Scilab ha un minor numero di file d'aiuto (help files) rispetto a MATLAB.\nAdatto per elaborazione dei segnali, fluidodinamica, statistica.\n\u00c8 un linguaggio di programmazione di alto livello, liberamente basato sul linguaggio di programmazione C, ed \u00e8 simile nelle sue funzionalit\u00e0 a MATLAB, inoltre \u00e8 disponibile per il download gratuito. Il programma consente di elaborare un'ampia gamma di operazioni matematiche da operazioni relativamente semplici come le moltiplicazioni a quelle di livello pi\u00f9 alto, come correlazioni ed aritmetica dei numeri complessi. Il software \u00e8 particolarmente adatto per l'elaborazione dei segnali, analisi statistica, elaborazione delle immagini, simulazioni di fluidodinamica, ecc.\nInclude l'editore di diagrammi a blocchi \"Xcos\".\nScilab include anche un pacchetto chiamato Xcos, per la simulazione e la costruzione di modelli di sistemi dinamici espliciti ed impliciti, includendo sia sotto-sistemi continui che discreti."}
{"id": "776076", "revid": "125987566", "url": "https://it.wikipedia.org/wiki?curid=776076", "title": "Ratifica", "text": "La ratifica \u00e8 una delle fasi che portano alla formalizzazione di un trattato internazionale fra Stati; nel diritto internazionale, \u00e8 un istituto giuridico mediante il quale uno Stato fa propri gli effetti di un accordo, di una convenzione o di un trattato concluso dal proprio rappresentante.\nDiritto internazionale.\nLa ratifica \u00e8 una delle quattro fasi che compongono il procedimento \"in forma solenne\", per lo pi\u00f9 utilizzato per stipulare i trattati internazionali. Tale procedimento comincia con la fase dei negoziati, cui seguono la firma o parafatura, che non vincolano ancora lo Stato ma si limitano a garantire l'autenticit\u00e0 del testo firmato e approvato dai plenipotenziari; vi \u00e8 poi la ratifica, che avviene con diversi procedimenti interni.\nL'ulteriore attivit\u00e0 dello Stato rappresentato, per perfezionare la stipula, pu\u00f2 chiamarsi ratifica, accettazione, approvazione, notificazione o accessione, ed \u00e8 compiuta usualmente da un soggetto diverso (organo costituzionale o di diritto interno) dal plenipotenziario: il coinvolgimento del Parlamento \u00e8 una costante, anche se nel Regno Unito la \"madre di tutti i Parlamenti\" fino al 2010 disponeva di un potere cognitivo meramente eventuale e, a tutt'oggi, esso \u00e8 piuttosto ridotto rispetto all'autorizzazione parlamentare alla ratifica presente nelle principali democrazie moderne.\nEsperiti i diversi procedimenti interni avviene lo scambio delle ratifiche, che consente agli Stati contraenti di conoscere gli esiti del processo di adesione al trattato delle controparti. Inoltre, affinch\u00e9 l'applicazione dei trattati possa essere invocata dinanzi agli organi delle Nazioni Unite, \u00e8 necessaria la registrazione presso il Segretariato delle Nazioni Unite.\nOltre a tale procedimento, nel diritto internazionale classico si ha anche un procedimento in forma semplificata che si limita ad attribuire alla firma dei plenipotenziari piena volont\u00e0 vincolante dello Stato. Gli accordi in forma semplificata vedono lo stesso negoziatore impegnare lo Stato con la sola firma ovvero con lo \u201cscambio di strumenti\u201d (note o lettere); anche in tali casi, comunque, la successiva notifica successiva tra i ministeri degli esteri degli Stati firmatari svolge le funzioni di pubblicit\u00e0 proprie dello scambio delle ratifiche, oltre a sanare spesso l'assenza di credenziali specifiche del plenipotenziario.\nDiritto italiano.\nNell'ordinamento giuridico italiano la ratifica avviene tramite un atto presidenziale che, in alcuni casi, deve essere autorizzato con legge del parlamento. \nL'adempimento di prescrizioni costituzionali interne comporta, ai sensi dell'articolo 80 della Costituzione italiana, che la ratifica del Capo dello Stato sia preceduta dall'autorizzazione - data dal Parlamento per legge - per trattati internazionali \u201cche sono di natura politica, o prevedono arbitrati o regolamenti giudiziari, o importano variazioni del territorio od oneri alle finanze o modificazioni di leggi\u201d.\nNon bisogna dimenticare, per\u00f2, che ogni atto presidenziale, \"ex\" art. 89 della Costituzione italiana, richiede, ai fini della sua validit\u00e0 formale, la controfirma ministeriale. Da ci\u00f2 si deduce chiaramente che la competenza a ratificare non \u00e8 sostanzialmente del Presidente della Repubblica, ma \u00e8 invece del potere esecutivo che, su impulso del Ministro competente, propone al Presidente la ratifica dei vari trattati.\nUn eventuale rinvio \"sine die\" da parte del Governo, volto a ritardare la ratifica di un trattato, qualora non sia suffragato da un'eguale volont\u00e0 del Parlamento che abbia gi\u00e0 autorizzato la ratifica, potrebbe comportare un conflitto tra poteri: una modalit\u00e0 di sua soluzione potrebbe essere l'utilizzo delle tipiche sanzioni derivanti dal controllo parlamentare sull'esecutivo, ad esempio, presentando una mozione di sfiducia.\nUnione europea.\nLa ratifica da parte di ogni Stato membro \u00e8 necessaria per l'entrata in vigore di un trattato, stipulato dall'Unione con Stati terzi a nome di tutti gli Stati membri. \nDiverso \u00e8 il caso in cui gli stessi organi di un'organizzazione internazionale fungono da conferenza diplomatica e stipulano accordi internazionali tra gli Stati parte: nel caso della Comunit\u00e0 economica europea avvenne per l'atto relativo all'elezione dei rappresentanti al Parlamento europeo a suffragio universale diretto, allegato alla decisione 76/787/CECA, CEE, Euratom del Consiglio del 20 settembre 1976.\nAltre tipologie giuridiche.\nL'istituto della ratifica \u00e8 conosciuto anche da altre branche del diritto. \nIn diritto amministrativo, la ratifica si ha quando l'organo competente fa proprio un atto emesso da un organo incompetente.\nLa ratifica civilistica deriva invece dalla rappresentanza senza poteri, la quale si distingue in difetto di rappresentanza e in eccesso di potere: \u00e8 proprio qui che interviene la ratifica, regolata dall'art. 1399 del codice civile."}
{"id": "776078", "revid": "6066", "url": "https://it.wikipedia.org/wiki?curid=776078", "title": "Ingemann Bernhard Severin", "text": ""}
{"id": "776080", "revid": "767487", "url": "https://it.wikipedia.org/wiki?curid=776080", "title": "Peppe Barra", "text": "Biografia.\nGiuseppe Barra nasce a Roma, in Piazza dei Crociferi, il 24 luglio del 1944 da genitori procidani, il fantasista Giulio Barra e la cantante ed attrice Concetta Grasso (in arte Barra), quest'ultima di origine messinese da parte di padre. Cresciuto dapprima sull'isola di Procida e, successivamente, a Napoli, dove frequenta varie scuole di teatro e dizione, inizia a recitare lavorando nel teatro di ricerca con Gennaro Vitiello e subito dopo come professionista al Teatro Esse; successivamente entra a far parte della Nuova Compagnia di Canto Popolare.\nNella seconda met\u00e0 degli anni settanta \u00e8 protagonista della \"Gatta Cenerentola\", l'opera teatrale di De Simone tratta da una fiaba del \"Lo cunto de li cunti\" di Giambattista Basile. Dopo aver lasciato la NCCP nel 1978, partecipa alla \"Serata d'onore con Eduardo De Filippo\", un programma televisivo dedicato all'autore napoletano, condotto da Vittorio Gassman. Nello stesso anno interpreta la parte di Giardino, nel film \"Giallo Napoletano\". Nel 1980 vince il premio IDI Saint Vincent come attore e l'anno dopo il premio Maschera d'oro; partecipa inoltre al film \"La pelle\" in cui interpreta un sarto.\nNel 1982 in occasione del Carnevale di Venezia, Maurizio Scaparro lo invita ad esibirsi in un assolo: nasce cos\u00ec \"Peppe e Barra\", scherzo in musica in due tempi, dove compare la madre Concetta Barra, che da allora parteciper\u00e0 a tutti gli spettacoli del figlio. Nasce anche la compagnia teatrale Peppe &amp; Barra che nel 1983 incide un omonimo disco per la Fonoprint. Sempre nello stesso anno Barra interpreta Sancho Panza nei frammenti teatrali del \"Don Chisciotte\", diventato poi uno sceneggiato.\nNel 1988 esce un altro disco della compagnia Peppe e Barra intitolato \"Peppe e Concetta Barra n.1\". Agli inizi degli anni novanta Barra incide un disco come solista intitolato \"Mo' Vene\" con cui vince la targa Tenco come migliore interprete per l'anno in corso.\nIl 3 gennaio 1994 al Teatro Mercadante, per un concerto in omaggio ad Eduardo Caliendo, si riunisce la Nuova Compagnia di Canto Popolare. Partecipa, come ospite, al programma di Renato Zero \"Tutti gli Zeri del mondo\". Dopo aver registrato per la Rai venti favole dal Pentamerone di Giambattista Basile, Barra esprime questa esperienza nello spettacolo teatrale \"Lengua Serpentina\". Per questo spettacolo, il Festival delle Cinque Terre di Riomaggiore gli consegna il Premio Dioniso nel 2000. Fabrizio De Andr\u00e9 gli chiede l'adattamento e l'interpretazione in napoletano del suo brano \"Bocca di Rosa\" che verr\u00e0 poi inserito nell'LP \"Canti Randagi\". Nel 1999, dopo la scomparsa del cantautore, Genova organizza il suo \"Tributo a De Andr\u00e9\", e la famiglia De Andr\u00e9 vuole la presenza di Peppe Barra nella serata. Nel dicembre del 2000 interpreta il ruolo di Mister Peachum ne \"L'opera da tre soldi\" e l'anno successivo esce il suo secondo disco, \"Guerra\". \u00c8 anche direttore artistico della \"Rassegna internazionale della musica etnica\", mentre a teatro rappresenta \"Il borghese gentiluomo\".\nNel 2002 dopo aver partecipato nel film \"Pinocchio\" di Roberto Benigni interpretando la parte del Grillo Parlante, riprende gli incontri con gli studenti nelle universit\u00e0. Nel 2003 scrive con Massimo Andrei una fiaba in lingua italonapoletana intitolata \"Le vecchie vergini\", e al teatro Trianon rappresenta \"La cantata dei pastori\". Dopo aver partecipato al capodanno 2004 in Piazza del Plebiscito, parte per New York dove rappresenta l'Italia in qualit\u00e0 di artista cantante e attore con la consegna della cittadinanza onoraria. Nel 2006 riceve, ad Aulla (MS), il Premio Lunezia Etno-Music (conferito da Rai Trade) per la qualit\u00e0 musical-letteraria della sua carriera. Nel 2009, Barra pubblica l'album \"N'attimo\", prodotto dalla Marocco Music; il CD \u00e8 stato stampato dalla Greendigital in versione ecocompatibile.\nNel settembre del 2012 ha ricevuto a Grottolella, in provincia di Avellino, il \"Premio Armando Gill\" alla carriera.\nIl 24 marzo 2014 gli viene conferito dall'Universit\u00e0 Federico II di Napoli il master Honoris Causa in Letteratura, scrittura e critica teatrale. L'evento \u00e8 filmato dal CSI- SAM dell'Universit\u00e0 Federico II di Napoli a regia di Fabrizio Pietrafesa.\nNel 2015 aderisce alla mostra \"La gente di Napoli - Humans of Naples\", patrocinata dal comune di Napoli, dal comune di San Giorgio a Cremano e dell'assessorato all'assistenza sociale della regione Campania, tenutasi dal 29 aprile al 12 maggio al Palazzo delle Arti di Napoli. Al progetto partecipano anche altre personalit\u00e0 della cultura, dello spettacolo e della politica, come Luigi de Magistris, Rosa Russo Iervolino, Vincenzo De Luca, Mario Trevi, Enzo Gragnaniello, Mario Luzzatto Fegiz.\nNel 2016 gli viene riconosciuto alla carriera il Premio DiscoDays, nell'ambito della XVII edizione annuale della Fiera del Disco e della Musica."}
{"id": "776082", "revid": "1573940", "url": "https://it.wikipedia.org/wiki?curid=776082", "title": "Poeciliinae", "text": "I Poeciliinae sono una sottofamiglia di pesci ossei cui appartiene la maggior parte delle specie di Poeciliidae.\nDescrizione.\nLa loro forma \u00e8 molto varia secondo il genere e la specie.\nTra queste si distinguono i generi:\nPiccoli pecilidi bruno-grigiastri, che si nutrono di larve di zanzara. Due specie sono state inserite nel XIX secolo anche in territorio italiano, per bonificare le zone paludose dal flagello delle zanzare \"Anopheles\", portatrici della malaria.\nGrande gruppo di pecilidi, alcuni dei quali vivacemente colorati. Presentano spiccato dimorfismo sessuale (il maschio, solitamente pi\u00f9 piccolo, possiede forme pi\u00f9 piccole ma pinne vivacemente colorate e grandi). Recentemente alcune specie sono state classificate in un altro genere, Limia. Tra le specie pi\u00f9 conosciute, il Guppy, \"Poecilia sphenops\" e \"Poecilia velifera\".\nFolto gruppo di pesci di medie dimensioni, solitamente vegetariani. I maschi di molte specie presentano un allungamento a forma di spada dei raggi inferiori della pinna caudale, che pu\u00f2 essere vivacemente colorata. Le femmine sono pi\u00f9 grosse. Partoriscono da 20 a 200 piccoli gi\u00e0 formati. Le specie pi\u00f9 conosciute sono \"Xiphophorus maculatus\" e \"x. helleri\".\nDistribuzione e habitat.\nQueste specie sono diffuse nel centro-sud america, dal Texas al bacino idrografico del Rio delle Amazzoni. Alcune specie sono diffuse anche nelle isole caraibiche (Cuba, Santo Domingo, Tahiti...)"}
{"id": "776084", "revid": "50026", "url": "https://it.wikipedia.org/wiki?curid=776084", "title": "Tartaruga greca", "text": ""}
{"id": "776086", "revid": "411198", "url": "https://it.wikipedia.org/wiki?curid=776086", "title": "Calcolo telai piani col metodo delle rigidezze", "text": "Di seguito si mostra il calcolo di telai piani ossia si sviluppa una procedura che permette di determinare le caratteristiche di sollecitazione interne di una telaio piano. Per telaio si intende un insieme di travi collegate tra loro con vincoli interni.\nIn particolare si utilizza il metodo degli spostamenti che passa attraverso il calcolo della matrice di rigidezza della struttura. Questo metodo \u00e8 anche definito Metodo delle rigidezze.\nLa matrice di rigidezza di una struttura.\nSu una struttura si evidenziano gli spostamenti (traslazioni e rotazioni) di alcuni punti, definibili attraverso valori scalari reali. \nNegli stessi punti si applicano i carichi esterni omologhi a tali spostamenti (traslazioni associate a forze con la stessa direzioni, rotazioni a momenti con stesso piano di applicazione e verso di rotazione).\nRiportando gli spostamenti nodali su un vettore verticale formula_1 e gli sforzi nodali applicati sui medesimi nodi su un vettore verticale formula_2, la relazione che lega le due grandezze \u00e8 del tipo:\nformula_3.\nin cui formula_4 \u00e8 una matrice associata alla struttura definita matrice di rigidezza della struttura. Per il teorema di reciprocit\u00e0 o di Betti, la matrice formula_4 \u00e8 simmetrica.\nMatrice di rigidezza trave.\nPer determinare la matrice di rigidezza dell'intera struttura si parte dal calcolo della matrice di rigidezza di una singola trave.\nIn tal caso, indicando con formula_6 gli spostamenti dei punti estremi della trave e con formula_7 i carichi applicati nei due punti, le due grandezze saranno legate da una relazione del tipo: \nformula_8.\nin cui formula_9 \u00e8 la matrice di rigidezza della trave che \u00e8 del tipo:\nformula_10\nCalcolo matrice di rigidezza locale singola trave.\nLa relazione scritta sopra \u00e8 di carattere generale e si applica a qualsiasi trave. Di seguito si calcola la matrice di rigidezza di una trave a sezione costante, costituita da un materiale omogeneo ed isotropo, seguendo le ipotesi del de Saint Venant. \nIn particolare si suppone che la sezione della trave sia costante e di area formula_11. Il momento di inerzia calcolato lungo un asse perpendicolare al piano del telaio e passante per il baricentro della sezione \u00e8 formula_12. Inoltre tale asse \u00e8 uno degli assi principali di inerzia della sezione, di modo che i momenti applicati nel piano del telaio diano luogo a flessione retta.\nPer determinare i valori dei singoli coefficienti della matrice formula_13 si considerano gli schemi statici.\nPartendo dal calcolo dei coefficienti che riguardano i carichi nodali formula_14 e formula_15, si onsidera una trave vincolata sul secondo estremo, libera sul primo e sottoposta su quest'ultimo estremo ad un carico assiale formula_14. Supponendo di trascurare gli effetti del second'ordine (non linearit\u00e0 geometriche), si \u00e8 in presenza di uno spostamento formula_17 e formula_18. La relazione che lega formula_14 a formula_20 \u00e8:\nformula_21 \nin cui formula_22 \u00e8 la deformazione unitaria dell'asta.\nLa reazione vincolare assiale sul secondo estremo \u00e8 data da:\nformula_23\nProcedendo analogamente per formula_24, si pu\u00f2 ricavare:\nformula_25\nSi considera ora una trave semplicemente appoggiata, sottoposta nei due estremi a due momenti formula_26 e formula_27.\nCon alcuni calcoli si ottiene che la relazione che lega gli spostamenti nodali formula_28 e formula_29 agli sforzi nodali formula_26 e formula_31 \u00e8:\nformula_32\nInvertendo la relazione suddetta si ha:\nformula_33 \nche permette di trovare formula_34 formula_35 formula_36 e formula_37.\nCalcolando le reazioni vincolari verticali sui due estremi, si trova: \nformula_38 \nda cui:\nformula_39 \nPer trovare i restanti coefficienti si analizza una trave orizzontale incastrata sul primo estremo e vincolata sul secondo con una guida che consenta la sola traslazione verticale. Si applica sul secondo vertice una forza verticale formula_40. In tal caso lo spostamento verticale formula_41 del secondo estremo \u00e8 dato dalla relazione:\nformula_42\nda cui:\nformula_43\nSempre facendo riferimento alla configurazione sopra descritta, la reazione vincolare verticale nel primo estremo, \u00e8 pari a formula_44. Pertanto: \nformula_45\nPer simmetria si trova formula_46 e formula_47 pari rispettivamente a formula_48 e formula_49.\nRicapitolando quanto visto finora si ha la seguente matrice di rigidezza:\nformula_50\nSistema di riferimento globale.\nQuanto appena descritto si riferisce ad un sistema di riferimento locale della trave avente l'asse delle ascisse coincidente con l'asse della trave. Dovendo successivamente assemblare la matrice di rigidezza globale della struttura \u00e8 per\u00f2 necessario coordinare tra loro i sistemi di riferimenti delle varie travi. Per fare questo si riportano i sistemi di riferimento delle singole travi ad un sistema di riferimento comune. Questo vorr\u00e0 dire trasportare spostamenti e sollecitazioni dal sistema di riferimento locale della trave al sistema di riferimento globale.\nIndicando con formula_51 e formula_52 rispettivamente spostamenti e sollecitazioni nodali nel sistema di riferimento globale, i due dovranno essere legati tra loro dalla relazione:\nformula_53\nPer fare questo si inizia caratterizzando la trave con un versore bidimensionale formula_54 orientato come la stessa asta ed avente per definizione modulo unitario. Supponendo che gli estremi della trave siano i due punti formula_55 e formula_56, le componenti di formula_54 sono date da: \nformula_58\nSi noti che assumendo pari ad formula_59 l'inclinazione della trave rispetto all'asse delle ascisse, le componenti diventano:\nformula_60\nIn tal caso, considerando che le rotazioni rimangono immutate con le variazioni di sistema di riferimento, il legame tra gli spostamenti nel sistema di riferimento locale formula_61 e gli spostamenti nel sistema di riferimento globale formula_62 \u00e8:\nformula_63\nin cui la matrice formula_64 \u00e8 data da:\nformula_65\nformula_66 \u00e8 una matrice simmetrica con una particolarit\u00e0: la sua inversa \u00e8 uguale alla sua trasposta formula_67.\nAnalogamente la relazione che lega le sollecitazioni nodali nel sistema locale formula_68 a quelle nel sistema globale formula_69 \u00e8:\nformula_70\nInvertendo le suddette relazioni, si ottiene:\n formula_71\nche sostituite in:\n formula_72\nforniscono:\n formula_73\nda cui si ottiene la matrice di rigidezza formula_74 cercata:\n formula_75\nAssemblaggio matrice di rigidezza globale.\nNei paragrafi precedenti si \u00e8 analizzato le travi singolarmente, ora l'intero telaio. Il telaio si presenta come un insieme di travi che interagiscono tra loro e con l'ambiente esterno. All'interno del formalismo matematico tale interazione si manifesta attraverso i vincoli interni (interazione tra le travi) e quelli esterni (interazione con l'ambiente esterno).\nAnaliticamente si dovr\u00e0 passare dalla matrice di rigidezza delle singole travi alla matrice di rigidezza del telaio.\nSi suppone che il telaio sia composto da formula_76 travi, si uniscono i vettori spostamenti nodali delle singole travi ottenendo un vettore formula_77 degli spostamenti nodali del telaio disarticolato cos\u00ec definito:\n formula_78\nLo scopo \u00e8 passare dal vettore formula_79 (spostamenti nodali di ogni singola trave) al vettore formula_80 degli spostamenti nodali del telaio. Perci\u00f2 si ricerca un operatore formula_81 che leghi le due grandezze secondo:\n formula_82\nformula_81 \u00e8 definita matrice di incidenza ed \u00e8 una matrice formula_84, in cui formula_85 \u00e8 il numero degli spostamenti nodali del telaio, formula_86 \u00e8 il numero complessivo di spostamenti nodali per ogni trave (4 traslazioni e 2 rotazioni) e formula_76 \u00e8 il numero di aste. Il generico elemento formula_88 sar\u00e0 pari a 1 se allo spostamento formula_89 interno della trave formula_90 corrisponde lo spostamento formula_91 del telaio, altrimenti sar\u00e0 pari a 0.\nPassando ad analizzare i carichi nodali, si possono unire i carichi nodali in un unico vettore formula_92 cos\u00ec definito:\n formula_93\nLa relazione che lega il vettore formula_92 (carichi nodali di ogni singola trave) al vettore formula_95 (carichi nodali sull'intero telaio) \u00e8:\n formula_96\nRicompare cos\u00ec la matrice di incidenza.\nAssemblando opportunamente le matrici di rigidezza delle singole travi, si pu\u00f2 notare che anche formula_97 e formula_98 sono legati tra loro dalla relazione:\n formula_99\nin cui:\n formula_100\nInvertendo la relazione che lega formula_92 ed formula_95 e sostituendovi le relazioni precedenti, si ha:\n formula_103\nda cui si evince che la matrice di rigidezza della struttura \u00e8 data dalla relazione:\n formula_104\nCarichi concentrati e distribuiti applicati lungo la trave (carichi infranodali).\nFin qui si \u00e8 supposto la presenza di soli carichi applicati nei nodi. Di fatto questa ipotesi in presenza di carichi concentrati lungo l'asta sarebbe un limite facilmente superabile. In tal caso basterebbe ridefinire la struttura includendo il punto in questione tra i nodi del telaio.\nIn presenza di carichi distribuiti il limite sopra indicato non pu\u00f2 essere superato. In tal caso \u00e8 necessario rivedere l'impostazione fin qui vista introducendo nell'equazione che regola il problema un nuovo vettore di modo da avere:\nformula_105\nIl vettore formula_106 dipende dai carichi concentrati e distribuiti applicati sulla struttura.\nPer capire il significato fisico di questo nuovo vettore, si considera il caso:\nformula_107\nIn tal caso:\nformula_108\nQuindi il vettore formula_109 si definisce come il valore degli sforzi nodali in presenza di spostamenti nulli. Il vettore formula_109 si presenta dipendente dalle caratteristiche geometriche e fisiche del telaio oltre che dai carichi esterni infranodali applicati.\nPer il calcolo di tale vettore si procede in maniera analoga a quanto fatto sopra per il calcolo della matrice di rigidezza del telaio: si parte quindi dall'analisi di una singola trave, calcolando all'interno del suo sistema di riferimento locale i valori dei carichi nodali che annullano gli spostamenti nodali formula_111; si trasformano i risultati cos\u00ec ottenuti dal sistema di riferimento locale a quello globale utilizzando la matrice formula_112; si \u00e8 cos\u00ec arrivati ad avere un vettore formula_111 per ogni trave della struttura; per ottenere un unico vettore formula_106 si dovr\u00e0 utilizzare nuovamente la matrice di incidenza formula_81.\nSegue il calcolo del vettore formula_111. A tale scopo si suppone per la trave un qualsiasi tipo di vincolo, tale da rendere la trave isostatica. Per semplicit\u00e0 ad esempio si suppone di avere un incastro sul primo vertice e che il secondo vertice sia libero. A seguito dell'applicazione dei carichi esterni infranodali, si ha sulla trave una deformazione assiale totale formula_117 ed una curvatura totale formula_118.\nSi calcolano le reazioni vincolari nel vincolo incastrato, indicate con formula_119, formula_120 ed formula_121, tali valori vengono inseriti nel vettore formula_122, cos\u00ec definito:\nformula_123\nSi calcolano ora gli spostamenti nodali nel vertice libero. Per fare questo si utilizza il principio dei lavori virtuali, assumendo come struttura di confronto sempre una trave incastrata sul primo vertice e libera nel secondo. Gli spostamenti della trave saranno: \nformula_124\nLe forze nodali formula_125 possono essere calcolate servendosi della matrice di rigidezza secondo la relazione:\nformula_126\nPer il principio di sovrapposizione degli effetti il vettore formula_127 cercato sar\u00e0 dato dalla relazione:\nformula_128\nIl vettore formula_111 cos\u00ec ottenuto si riferisce al sistema di riferimento locale della trave analizzata. Per il passaggio al sistema di riferimento globale utilizziamo la matrice formula_64 sopra definita, secondo la relazione:\nformula_131\nRimane infine da assemblare il vettore formula_132 dell'intera struttura. Per fare questo si dovr\u00e0 analizzare l'equilibrio di ciascun nodo della struttura. In questo modo si ottengono nuovamente i termini della matrice di incidenza, secondo:\nformula_133\nNon linearit\u00e0.\nFinora si \u00e8 sviluppato il modello assumendo un comportamento elastico lineare del materiale; pi\u00f9 nello specifico si \u00e8 supposto l'esistenza di una relazione lineare tra curvatura, deformazione media assiale e caratteristiche di sollecitazione. \nI materiali utilizzati nella tecnica corrente si discostano molto da tale comportamento teorico. Tale aspetto viene genericamente individuato con l'espressione non-linearit\u00e0 meccanica.\nUn'altra ipotesi fatta riguarda l'influenza delle deformazioni sullo stato finale di equilibrio: si calcolano le caratteristiche di sollecitazione della trave riferendoci alla configurazione indeformata ma se si considera ad esempio il caso di un pilastro snello incastrato alla base e soggetto sull'estremo libero a due carichi, uno verticale ed uno orizzontale, le deformazioni assunte dal pilastro fanno s\u00ec che il carico verticale determini la comparsa di sollecitazioni flessionali sulla trave per carico di punta.\nNel seguito si modificher\u00e0 il modello di modo che riesca a considerare anche queste problematiche.\nNon linearit\u00e0 meccanica.\nPer analizzare le problematiche legate alla non linearit\u00e0 meccanica si dovr\u00e0 scendere ad un maggior livello di dettaglio, arrivando ad analizzare il comportamento dei singoli punti costituenti la sezione della trave.\nSi suppone di avere una sezione definita tramite un insieme di punti riferiti ad un certo sistema di riferimento. All'interno dell'ipotesi di conservazione delle sezioni piane, la deformazione di un generico punto costituente la sezione pu\u00f2 essere ottenuta a partire da quella dell'origine della sezione secondo:\nformula_134\nAssumendo per il materiale costituente la sezione un legame costitutivo di tipo elastico-lineare isotropo, si dovr\u00e0 associare a tali deformazioni delle tensioni ottenute secondo:\nformula_135\nTali tensioni si traducono in un legame lineare tra le caratteristiche di sollecitazione ed i parametri deformativi.\nformula_136\nSi trascura il taglio (per travi snelle il taglio ha un contributo ridotto rispetto alle altre sollecitazioni interne) e ci si concentra solo su momento flettente e sforzo normale (ipotesi pi\u00f9 che plausibile nella maggior parte dei casi). La relazione sopra esposta mostra un legame di tipo lineare tra sforzo normale, momento flettente e le caratteristiche di deformazione della sezione.\nSia l'acciaio che il calcestruzzo hanno un comportamento diverso da quello lineare fin qui descritto. Per entrambi i materiali la non-linearit\u00e0 del legame costitutivo del materiale si traduce in una non-linearit\u00e0 del legame tra sforzo normale, momento flettente e caratteristiche deformative. Si dovr\u00e0 quindi modificare il modello teorico per fare in modo che tenga conto di quest'ultimo aspetto. \nPurtroppo non \u00e8 disponibile una formula chiusa che permetta di calcolare il telaio sotto queste ipotesi, servir\u00e0 perci\u00f2 utilizzare dei metodi iterativi.\nSi possono individuare nella trave un certo numero significativo di sezioni e su queste andare a verificare la discrepanza tra modello teorico lineare e comportamento effettivo del materiale.\nA questo punto un primo approccio \u00e8 quello di modificare i parametri di rigidezza della sezione, sostanzialmente area e momento di inerzia, per riportare il comportamento teorico in quello effettivo. \nformula_137\nA questo punto si deve ricalcolare la matrice di rigidezza della trave come se si trattasse di una nuova trave a sezione variabile o analogamente, un insieme di travi pi\u00f9 piccole collegate tra loro. Si deve quindi ricalcolare tutte le matrici di rigidezza delle singole travi e successivamente riassemblare la matrice di rigidezza del telaio. Risolvere il sistema lineare cos\u00ec definito e verificare nuovamente quale discrepanza c'\u00e8 tra il modello adottato e quello effettivo del materiale. Si procede cos\u00ec fino a quando lo scarto tra i due sar\u00e0 sufficientemente piccolo.\nComputazionalmente questo approccio presenta non poche difficolt\u00e0. Il difetto principale del metodo appena descritto \u00e8 nella necessit\u00e0 di ricalcolare pi\u00f9 volte la matrice di rigidezza e successivamente di doverla risolvere. Per telai minimamente realistici questo vuol dire avere a disposizione una notevole potenza di calcolo.\nUn approccio meno dispendioso sotto questo punto di vista lascia invece invariati i parametri di rigidezza della sezione e trasla la legge costitutiva fino a portarla a coincidere con quella effettiva del materiale. Traducendo il tutto in formule, questo vuol dire introdurre due coefficienti formula_138 e formula_139 tali per cui il legame della sezione diventi:\nformula_140\nLe grandezze formula_138 e formula_139 si presentano come deformazioni impresse sulla sezione e quindi alla stregua di normali carichi infranodali. Utilizzando l'approccio descritto sopra, si pu\u00f2 tradurre quindi tali parametri in vettori formula_143 e quindi in un vettore formula_144 proprio della struttura.\nA questo punto si \u00e8 evitato il ricalcolo della matrice di rigidezza della struttura per\u00f2 si deve comunque risolvere il sistema:\nformula_145\nA questo punto bisogna ricalcolare nuovamente lo scarto tra modello teorico e modello reale e ripetere il procedimento sopra indicato fino ad ottenere un livello sufficiente di precisione.\nVolendo risparmiare tempo si pu\u00f2 apportare una piccola modifica al procedimento sopra esposto: la prima volta che si risolve il sistema formula_146, invertire la matrice formula_147. Il maggiore onere computazionale necessario torner\u00e0 utile nei passaggi successivi, allorch\u00e9 sar\u00e0 sufficiente calcolare:\nformula_148\nin cui i termini a destra del segno uguale sono tutti noti.\nNon \u00e8 detto che il procedimento iterativo cos\u00ec descritto porti sempre ad una soluzione; si pu\u00f2 ad esempio verificare che il telaio non \u00e8 in grado di sopportare i carichi imposti.\nNon linearit\u00e0 geometrica.\nNella stragrande maggioranza dei casi ingegneristici si possono ritenere trascurabili gli effetti delle deformazioni della struttura sull'entit\u00e0 delle sollecitazioni e sui fenomeni di instabilit\u00e0.\nPertanto fino ad ora l'analisi del telaio si \u00e8 potuta effettuare con la teoria del primo ordine (analisi del primo ordine) e cio\u00e8 imponendo l'equilibrio sulla configurazione iniziale della struttura (struttura indeformata).\nIn presenza di elementi strutturali snelli gli spostamenti non pi\u00f9 trascurabili prodotti dalle azioni applicate determinano l'insorgere di un'eccentricit\u00e0 del carico assiale agente, con conseguente formazione di un momento flettente (carico di punta) o incremento di quello gi\u00e0 presente sull'elemento strutturale (strutture pressoinflesse).\nIn questo caso di parla di effetti del secondo ordine e il relativo momento flettente addizionale \u00e8 detto momento del secondo ordine.\nTale fenomeno influenza notevolmente sia la deformabilit\u00e0 in esercizio, sia la capacit\u00e0 resistente ultima di una struttura snella.\nLe verifiche di stabilit\u00e0 si devono condurre attraverso un'analisi del secondo ordine, imponendo l'equilibrio sulla configurazione deformata della struttura."}
{"id": "776088", "revid": "50026", "url": "https://it.wikipedia.org/wiki?curid=776088", "title": "Tartaruga di hermann", "text": ""}
{"id": "776096", "revid": "287204", "url": "https://it.wikipedia.org/wiki?curid=776096", "title": "Istvan Vaskuti", "text": ""}
{"id": "776098", "revid": "287204", "url": "https://it.wikipedia.org/wiki?curid=776098", "title": "Laszlo Foltan", "text": ""}
{"id": "776102", "revid": "124123", "url": "https://it.wikipedia.org/wiki?curid=776102", "title": "Tito Angelini", "text": "Biografia.\nFiglio di Costanzo Angelini, complet\u00f2 i suoi studi a Roma, dopo essersi iscritto all'accademia di Belle Arti di Napoli, subendo gli influssi degli scultori in voga in quel tempo e di cui la cultura artistica era impregnata, come Antonio Canova e il danese Bertel Thorvaldsen.\nComp\u00ec numerosi viaggi in tutta Italia, durante i quali stabil\u00ec rapporti con numerosi artisti (tra gli altri Pietro Tenerani, Luigi Pampaloni, e Lorenzo Bartolini), sebbene la sua attivit\u00e0 di scultore lo vide protagonista soprattutto a Napoli dove insegn\u00f2 scultura e fu direttore della \"Scuola di disegno\".\nIl successo che consegu\u00ec in queste attivit\u00e0 didattiche gli fece ricevere numerose commissioni ufficiali di opere come \"La Clemenza\" e \"L'Immacolata\" per lo scalone e la cappella del Palazzo Reale di Napoli.\nTra le sue opere pi\u00f9 rilevanti vanno ricordate il \"Sepolcro di Lucia Migliaccio\" ed il Sepolcro di \"Michele Arditi\" nella Chiesa di San Ferdinando, i monumenti a Saverio Mercadante (situato nell'omonima piazza lungo il corso Vittorio Emanuele) e Paolo Emilio Imbriani (in piazza Mazzini), la statua di Sant'Ambrogio per la Chiesa di San Francesco a Gaeta e il monumento funebre del condottiero Matteo Wade. Inoltre sono presenti due busti, commissionati dal Principe Gaetano Filangieri, di suo padre Carlo Filangieri Duca di Taormina e di sua madre Agata Moncada dei principi Patern\u00f2 presso Il Museo Civivo Gaetano Filangieri di Napoli. \nAltre sue opere si trovano alla Reggia di Caserta, dove realizza: una serie di sei bassorilievi nella Sala di Alessandro, \"Filippo il Macedone affida Alessandro giovinetto ad Aristotele, Alessandro a Delfo costringe la Pizia a predirgli il futuro e Alessandro consegna il suo testamento prima di morire\"; una delle \"due fame alate con trofei in rilievo\" nella Sala del Trono.\nLo scultore Francesco Jerace innalz\u00f2 a Tito Angelini uno snello ed elegantissimo monumento funebre che sta nel recinto degli uomini illustri del cimitero monumentale di Napoli, proprio accanto a quello dedicato di recente allo scultore Augusto Perez, simbolica consegna della migliore scultura memoriale civile tra Ottocento e Novecento a Napoli."}
{"id": "776109", "revid": "104458", "url": "https://it.wikipedia.org/wiki?curid=776109", "title": "Felix Neureuther", "text": "\u00c8 figlio degli sciatori alpini Christian e Rosi Mittermaier e marito della sciatrice nordica Miriam G\u00f6ssner.\nBiografia.\nCarriera sciistica.\nStagioni 2000-2006.\nNato a Monaco di Baviera e originario di Garmisch-Partenkirchen, Neureuther ha iniziato a partecipare a gare FIS nel febbraio del 2000 e ha esordito in Coppa Europa il 10 dicembre 2002 a San Vigilio, classificandosi 35\u00ba in slalom gigante. Nel 2003 ha esordito in Coppa del Mondo, il 4 gennaio nello slalom gigante di Kranjska Gora che non ha completato, e ai Campionati mondiali: a Sankt Moritz 2003 si \u00e8 piazzato 35\u00ba nello slalom gigante e 15\u00ba nello slalom speciale.\nHa vinto la medaglia d'oro con la nazionale tedesca nella gara a squadre ai Mondiali di Bormio/Santa Caterina Valfurva 2005, dove \u00e8 stato anche 19\u00ba nello slalom speciale e non ha completato lo slalom gigante; poco pi\u00f9 tardi, il 1\u00ba marzo a Madesimo, ha ottenuto il primo podio in Coppa Europa, piazzandosi 2\u00ba in slalom speciale. L'anno dopo ha esordito ai Giochi olimpici invernali, ma a non ha concluso n\u00e9 lo slalom gigante n\u00e9 lo slalom speciale.\nStagioni 2007-2010.\nHa conquistato il suo primo podio in Coppa del Mondo il 3 dicembre 2006 nello slalom speciale di Beaver Creek classificandosi al 3\u00ba posto; nella stessa stagione ha preso parte ai Mondiali di \u00c5re, senza concludere n\u00e9 lo slalom gigante n\u00e9 lo slalom speciale, mentre due anni dopo, nella rassegna iridata di Val-d'Is\u00e8re, si \u00e8 piazzato al 19\u00ba posto nello slalom gigante e al 4\u00ba nello slalom speciale.\nHa colto la prima vittoria in Coppa del Mondo il 24 gennaio 2010 nello slalom speciale di Kitzb\u00fchel, davanti al francese Julien Lizeroux e all'italiano Giuliano Razzoli, sulla stessa pista che aveva visto trionfare il padre trentun anni prima; il mese dopo ha partecipato ai XXI Giochi olimpici invernali di , classificandosi 8\u00ba nello slalom gigante e non concludendo lo slalom speciale. Nel prosieguo della stagione si \u00e8 imposto in un altro classico slalom speciale del Circo bianco, sulla Gudiberg di Garmisch-Partenkirchen il 13 marzo, e ha vinto la sua unica gara in Coppa Europa, lo slalom speciale disputato sulla Podkoren di Kranjska Gora il 9 marzo che \u00e8 stato anche il suo ultimo podio nel circuito.\nStagioni 2011-2014.\n34\u00ba nello slalom gigante e fuori gara nello slalom speciale ai Mondiali di casa, Garmisch-Partenkirchen 2011, nel 2013 ha vinto lo slalom speciale della M\u00e4nnlichen/Jungfrau di Wengen il 20 gennaio e ai successivi Mondiali di Schladming ha conquistato la medaglia d'argento nello slalom speciale, giungendo alle spalle dell'austriaco Marcel Hirscher, la medaglia di bronzo nella gara a squadre e si \u00e8 piazzato 10\u00ba nello slalom gigante. A fine stagione \u00e8 risultato 2\u00ba nella classifica della Coppa del Mondo di slalom speciale, superato dal vincitore Hirscher di 244 punti.\nNella stagione 2014 ha conquistato la sua unica vittoria in slalom gigante, l'11 gennaio sull'impegnativa Chuenisb\u00e4rgli di Adelboden, e ha vinto per la seconda volta in carriera lo slalom speciale della Ganslern di Kitzb\u00fchel, il 24 gennaio; ha quindi preso parte ai XXII Giochi olimpici invernali di , sua ultima presenza olimpica, classificandosi 8\u00ba nello slalom gigante e non concludendo lo slalom speciale, e ha vinto lo slalom speciale della Podkoren di Kranjska Gora, il 9 marzo. Anche in quella stagione in Coppa del Mondo \u00e8 stato 2\u00ba dietro a Hirscher nella classifica di slalom speciale, per 15 punti.\nStagioni 2015-2019.\nNella stagione 2014-2015 in Coppa del Mondo ha vinto due prestigiosi slalom speciali, sul Canalone Miramonti di Madonna di Campiglio il 22 dicembre e (per la seconda volta in carriera) sulla M\u00e4nnlichen/Jungfrau di Wengen il 17 gennaio, ed \u00e8 stato per la terza volta 2\u00ba nella classifica della Coppa del Mondo di slalom speciale, superato ancora da Hirscher (di 23 punti). Ai Mondiali di Vail/Beaver Creek di quell'anno ha vinto la medaglia di bronzo nello slalom speciale e ha concluso al 4\u00ba posto lo slalom gigante; due anni dopo, ai Mondiali di Sankt Moritz 2017 ha vinto nuovamente la medaglia di bronzo nello slalom speciale e si \u00e8 classificato 16\u00ba nello slalom gigante e 9\u00ba nella gara a squadre.\nIl 12 novembre 2017 ha colto a Levi in slalom speciale la sua ultima vittoria, nonch\u00e9 ultimo podio, in Coppa del Mondo e ai Mondiali di \u00c5re 2019, suo congedo iridato, non ha completato lo slalom speciale. Si \u00e8 ritirato al termine di quella stessa stagione 2018-2019: la sua ultima gara in Coppa del Mondo \u00e8 stata lo slalom speciale di Soldeu del 17 marzo (7\u00ba) e la sua ultima gara in carriera lo slalom speciale dei Campionati mondiali militari 2019, il 28 marzo a Galt\u00fcr, chiuso da Neureuther al 4\u00ba posto.\nAltre attivit\u00e0.\nDopo il ritiro, dalla stagione 2019-2020, \u00e8 divenuto commentatore sportivo per la rete televisiva tedesca ARD.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nPR = slalom parallelo\nCoppa Europa.\nCoppa Europa - vittorie.\nLegenda:\nSL = slalom speciale\nAustralia New Zealand Cup.\nAustralia New Zealand Cup - vittorie.\nLegenda:\nGS = slalom gigante\nSL = slalom speciale"}
{"id": "776110", "revid": "287204", "url": "https://it.wikipedia.org/wiki?curid=776110", "title": "Cabo Rojo", "text": ""}
{"id": "776118", "revid": "88740", "url": "https://it.wikipedia.org/wiki?curid=776118", "title": "Kessler", "text": ""}
{"id": "776120", "revid": "290948", "url": "https://it.wikipedia.org/wiki?curid=776120", "title": "Potabilizzatore", "text": ""}
{"id": "776121", "revid": "170423", "url": "https://it.wikipedia.org/wiki?curid=776121", "title": "National Basketball Association 1990-1991", "text": "La stagione della National Basketball Association 1990-1991 fu la 45\u00aa edizione del campionato NBA. La stagione si concluse con la vittoria dei Chicago Bulls, che sconfissero i Los Angeles Lakers per 4-1 nelle finali NBA."}
{"id": "776124", "revid": "93556", "url": "https://it.wikipedia.org/wiki?curid=776124", "title": "Sarbanes-Oxley Act", "text": "La Sarbanes-Oxley Act, conosciuta anche con il nome di Public Company Accounting Reform and Investor Protection Act of 2002 e comunemente chiamata Sarbanes-Oxley, Sarbox (o semplicemente SOX) \u00e8 una legge federale emanata nel luglio 2002 dal governo degli Stati Uniti d'America a seguito di diversi scandali contabili che hanno coinvolto importanti aziende americane come Enron, la societ\u00e0 di revisione Arthur Andersen, WorldCom e Tyco International.\nSuddetti scandali hanno causato grande sfiducia da parte degli investitori nei confronti dei mercati, sollevandone altres\u00ec diversi dubbi circa le loro politiche di sicurezza.\nSi trattava, in origine, di due diversi disegni di legge proposti dal deputato Mike Oxley (repubblicano, eletto nell'Ohio) e dal senatore Paul Sarbanes (democratico eletto nel Maryland): i due disegni furono unificati da una commissione bicamerale nell'atto finale approvato il 24 luglio 2002 con grandissima maggioranza in entrambe le camere, e firmato dal presidente George W. Bush il 30 luglio.\nLa legge mira ad intervenire per chiudere alcuni \"buchi\" nella legislazione, al fine di migliorare la corporate governance e garantire la trasparenza delle scritture contabili, agendo tuttavia anche dal lato penale, con l'incremento della pena nei casi di falso in bilancio e simili. Viene inoltre aumentata la responsabilit\u00e0 degli auditor all'atto della revisione contabile.\nOltre a ridefinire i compiti della SEC, la legge costituisce il Public Company Accounting Oversight Board, ovvero il consiglio di vigilanza sui bilanci delle aziende quotate. Secondo alcuni storici dell'economia, si tratta di uno degli atti governativi pi\u00f9 significativi in campo economico dai tempi del New Deal.\nI punti su cui la legge focalizza la sua attenzione sono:"}
{"id": "776125", "revid": "170423", "url": "https://it.wikipedia.org/wiki?curid=776125", "title": "National Basketball Association 1991-1992", "text": "La stagione della National Basketball Association 1991-1992 fu la 46\u00aa edizione del campionato NBA. La stagione si concluse con la vittoria dei Chicago Bulls, che sconfissero i Portland Trail Blazers per 4-2 nelle finali NBA."}
{"id": "776127", "revid": "170423", "url": "https://it.wikipedia.org/wiki?curid=776127", "title": "National Basketball Association 1992-1993", "text": "La stagione della National Basketball Association 1992-1993 fu la 47\u00aa edizione del campionato NBA. La stagione si concluse con la vittoria dei Chicago Bulls, che sconfissero i Phoenix Suns per 4-2 nelle finali NBA."}
{"id": "776129", "revid": "170423", "url": "https://it.wikipedia.org/wiki?curid=776129", "title": "National Basketball Association 1993-1994", "text": "La stagione della National Basketball Association 1993-1994 fu la 48\u00aa edizione del campionato NBA. La stagione si concluse con la vittoria degli Houston Rockets, che sconfissero i New York Knicks per 4-3 nelle finali NBA."}
{"id": "776132", "revid": "50026", "url": "https://it.wikipedia.org/wiki?curid=776132", "title": "Tartaruga di Hermann", "text": ""}
{"id": "776133", "revid": "305330", "url": "https://it.wikipedia.org/wiki?curid=776133", "title": "Molly (zoologia)", "text": "Molly \u00e8 il nome usato principalmente nel mondo anglosassone per indicare alcune specie di Pecilidi, dalle simili caratteristiche, in vendita nei negozi di acquariofilia.\nLe specie di Molly.\nIl nome deriva dal genere Mollienisia ormai non pi\u00f9 usato, che indicava le specie:\nQuest'ultima, con \"Poecilia mexicana\" presenta una variet\u00e0 melanica conosciuta come Black Molly ed \u00e8 spesso indicata come la vera Molly.\nIl soprannome Molly si \u00e8 poi esteso a molte delle specie del genere \"Poecilia\":\nIn Italia solo alcune specie sono conosciute con questo nome (\"P. mexicana, P. sphenops, P. latipinna e P. velifera\") le altre non sono nemmeno commercializzate.\nLa selezione umana.\nLa selezione operata dall'uomo ha permesso di creare numerosissime variet\u00e0 di queste specie, apportando cambiamenti nella colorazione ma anche nella fisionomia stessa. &lt;br&gt;\nUn esempio \u00e8 la variet\u00e0 chiamata \"Molly Balloon\", dal corpo tozzo, ventre gonfio e piccole dimensioni. &lt;br&gt;\nAlcuni ritengono questa variet\u00e0 una forzatura e un inutile accanimento umano sulla natura, ma questi pesci sono normalmente commercializzati e venduti senza particolari remore dai negozianti."}
{"id": "776137", "revid": "170423", "url": "https://it.wikipedia.org/wiki?curid=776137", "title": "National Basketball Association 1994-1995", "text": "La stagione della National Basketball Association 1994-1995 fu la 49\u00aa edizione del campionato NBA. La stagione si concluse con la vittoria degli Houston Rockets, che sconfissero gli Orlando Magic per 4-0 nelle finali NBA."}
{"id": "776143", "revid": "170423", "url": "https://it.wikipedia.org/wiki?curid=776143", "title": "National Basketball Association 1995-1996", "text": "La stagione della National Basketball Association 1995-1996 fu la 50\u00aa edizione del campionato NBA. La stagione si concluse con la vittoria dei Chicago Bulls, che sconfissero i Seattle SuperSonics per 4-2 nelle finali NBA.\nSquadre partecipanti.\nCon l'ingresso delle due squadre canadesi, i Toronto Raptors e i Vancouver Grizzlies, il numero di team arriva a 29."}
{"id": "776150", "revid": "170423", "url": "https://it.wikipedia.org/wiki?curid=776150", "title": "National Basketball Association 1996-1997", "text": "La stagione della National Basketball Association 1996-1997 fu la 51\u00aa edizione del campionato NBA. La stagione si concluse con la vittoria dei Chicago Bulls, che sconfissero gli Utah Jazz per 4-2 nelle finali NBA.\nLa NBA consider\u00f2 questa come la stagione del suo cinquantesimo anniversario; per l'occasione redasse la lista dei 50 migliori giocatori del cinquantenario."}
{"id": "776155", "revid": "287204", "url": "https://it.wikipedia.org/wiki?curid=776155", "title": "AIMS", "text": "Gli Standard per la Gestione dell'Informazione sull'Agricoltura (AIMS), sono un'iniziativa promossa dalla FAO allo scopo di migliorare la coerenza tra i sistemi informativi agricoli. Primo obiettivo del progetto \u00e8 la creazione di un \"clearing house\" per gli standard di gestione dell'informazione. Ci\u00f2 servir\u00e0 a rendere interoperabili i sistemi informativi agricoli esistenti e quelli nuovi e a condividere e promuovere l'adozione di metodologie, standard e applicazioni comuni.\nObiettivi.\nAIMS fornisce agli utenti servizi semantic-based e rende disponibili i sistemi di organizzazione della conoscenza, gli standards, i metadati, le metodologie e gli strumenti di funzionalit\u00e0, i servizi online, i servizi web a:\nStandard.\nAGROVOC.\nL'AGROVOC Thesaurus \u00e8 un vocabolario multilingue, destinato a coprire la terminologia di tutti i campi nell`agricoltura, silvicoltura, pesca, prodotti alimentari e ambiti affini.\nl`AGROVOC Thesaurus \u00e8 il fondamento del concetto AGROVOC Server (CS). Si tratta di un sistema concept-based che permette la rappresentazione di specifiche relazioni tra i concetti e le loro lessicalizzazioni multilingue. Il CS AGROVOC \u00e8 stato progettato per essere gestito da una rete distribuita di maintainers ed editors.\nIl CS Workbench \u00e8 un ambiente di lavoro web-based per la gestione dei contenuti di CS AGROVOC. Si tratta di uno strumento che costruisce e struttura ontologie multilingue e sistemi di terminologia.\nKOS (Sistemi di Organizzazione della Conoscenza).\nAll'interno del settore agricolo, ci sono diverse knowledge organizations systems (KOS). Alcune tra le pi\u00f9 importanti sono raggruppate e presentate presso il KOS Registry, con collegamenti ai loro siti originali.\nAg-Standards.\nUn set di metadati \u00e8 costituito da elementi in cui ognuno si riferisce ad un'etichetta che descrive una particolare informazione di una risorsa. Laddove per \u201crisorsa\" si intende \u201ctutto ci\u00f2 che ha un'identit\u00e0\". Nel contesto del \u201cDocument-like Information Objects\u201d, una risorsa potrebbe essere, ad esempio, un documento, una monografia, una pagina web, una relazione di progetto, ecc\nAgMES (Agricultural Metadata Element Set) \u00e8 stato lanciato nel novembre 2000 durante un seminario a Bruxelles, organizzato congiuntamente dalla FAO (Food and Agriculture Organization (FAO) of the United Nations ) e da OneWorld Europe. Il progetto mira a comprendere i problemi degli standard semantici nel settore agricolo per quanto riguarda la descrizione, la scoperta di risorse, l'interoperabilit\u00e0 e lo scambio di dati per diversi tipi di risorse informative.\nAgMES lavorer\u00e0 come un ombrello sotto il quale possono essere definiti i \u201cname space\u201dper elementi nuovi che sono ritenuti necessari e sono utilizzati per le diverse risorse (Document like Information Objects o DLIOs, progetti, eventi, ecc) in tutte le aree rilevanti per la produzione alimentare, per la nutrizione e per lo sviluppo rurale.\nStrumenti.\nAgriDrupal.\nAgriDrupal \u00e8 al tempo stesso sia una suite di soluzioni per la gestione dell'informazione agricola sia una comunit\u00e0 che si interroga su queste soluzioni. La comunit\u00e0 AgriDrupal \u00e8 composta da persone che lavorano nella comunit\u00e0 degli specialisti di gestione informativa agricola e che sperimentano soluzioni IM in Drupal. La comunit\u00e0 interagisce utilizzando la piattaforma AIMS community.\nLa comunit\u00e0 lavora su soluzioni modulari:\nTali soluzioni possono essere integrate in ogni installazione di Drupal.\nWebAgris.\nWEBAGRIS \u00e8 un sistema completo e multilingue basato sul Web per distribuire dati di input, di elaborazione e di diffusione (attraverso Internet o su CD-Rom), di informazioni bibliografiche di prodotti agricoli. Essa si basa su standard comuni di dati in ingresso e formati di diffusione (XML, HTML, ISO2709), nonch\u00e9 dello schema di categorizzazione soggetto e thesaurus AGROVOC. WEBAGRIS permette anche di collegarsi ipertestualmente a documenti che sono disponibili in formato elettronico.\nComunit\u00e0.\nIl sito AIMS attraverso un wiki, un forum e un blog incoraggia la collaborazione tra le istituzioni e le persone che desiderano condividere le competenze su come utilizzare gli strumenti, gli standard e le metodologie. Inoltre, notizie ed eventi sono pubblicati su AIMS come parte del suo 'accesso one-stop' per l'interoperabilit\u00e0 e la riusabilit\u00e0 delle risorse informative.\nLa piattaforma Aims si rivolge alle comunit\u00e0 globali agricole, compresi i fornitori di informazioni, dagli istituti di ricerca alle istituzioni accademiche, istituzioni scolastiche e al settore privato."}
{"id": "776156", "revid": "1573940", "url": "https://it.wikipedia.org/wiki?curid=776156", "title": "Stelle principali della costellazione dei Cani da Caccia", "text": "Segue un prospetto delle stelle principali della costellazione dei Cani da Caccia, elencate per magnitudine decrescente."}
{"id": "776159", "revid": "50026", "url": "https://it.wikipedia.org/wiki?curid=776159", "title": "Testudo hermanni hermanni", "text": ""}
{"id": "776161", "revid": "125849597", "url": "https://it.wikipedia.org/wiki?curid=776161", "title": "Hymne \u00e0 l'amour", "text": "Hymne \u00e0 l'amour \u00e8 una canzone interpretata da \u00c9dith Piaf con musica di Marguerite Monnot; fu registrata il 2 maggio 1950.\nLa Piaf la scrisse in memoria del grande amore della sua vita, il pugile francese Marcel Cerdan, morto nel 1949 in un incidente aereo. Questa canzone dai toni tristi e profondi costituisce uno dei maggiori successi di Edith Piaf ed \u00e8 tutt'oggi associata ai ricordi della Parigi esistenzialista del dopoguerra e simbolo di un certo modo di affrontare la vita. La canzone, in qualche maniera, deve la sua fortuna anche per esser riuscita a rispecchiare la reale situazione di moltissime coppie divise dal secondo conflitto mondiale, allora da poco cessato.\nDopo Edith Piaf questa canzone venne ripresa in tempi successivi da altri cantanti (con piccole variazioni del testo nel caso il cantante fosse un uomo, come avvenne con la versione di Johnny Hallyday). Nel Qu\u00e9bec francofono la cantante Nicole Martin l'ha usata come titolo per il suo album del 1976 e l\"'Hymne \u00e0 l'amour\" divenne uno dei suoi maggiori successi. Nel 2010 ne \u00e8 stata registrata una cover dalla cantante giapponese Utada Hikaru, con testo parte originale in francese e parte nuovo in giapponese. La canzone \u00e8 stata anche reinterpretata da vari artisti americani, tra i quali Jeff Buckley, grande ammiratore della chanteuse.\nIl titolo di questa canzone ha ispirato il titolo al romanzo omonimo di Anne Wiazemsky.\nCover di Utada Hikaru.\n\"Hymne \u00e0 l'amour\" \u00e8 stata reinterpretata nel 2010 dalla cantante giapponese Utada Hikaru, e con il titolo \"Hymne \u00e0 l'amour (Ai no Anthem)\" \u00e8 stata pubblicata come primo singolo estratto dalla raccolta \"Single Collection Vol. 2\"."}
{"id": "776162", "revid": "50026", "url": "https://it.wikipedia.org/wiki?curid=776162", "title": "Testudo hermanni boettgeri", "text": ""}
{"id": "776164", "revid": "50026", "url": "https://it.wikipedia.org/wiki?curid=776164", "title": "Testudo boettgeri", "text": ""}
{"id": "776168", "revid": "50026", "url": "https://it.wikipedia.org/wiki?curid=776168", "title": "Testudo di Hermann", "text": ""}
{"id": "776173", "revid": "50026", "url": "https://it.wikipedia.org/wiki?curid=776173", "title": "Testuggine di Hermann", "text": ""}
{"id": "776175", "revid": "1573940", "url": "https://it.wikipedia.org/wiki?curid=776175", "title": "Genetta servalina", "text": "La genetta servalina (Genetta servalina ) \u00e8 un carnivoro della famiglia dei viverridi diffusa in Africa centrale.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 370 e 531\u00a0mm, la lunghezza della coda tra 365 e 520\u00a0mm, la lunghezza del piede tra 70 e 80\u00a0mm e un peso fino a 2\u00a0kg.\nAspetto.\nLa pelliccia \u00e8 corta e molto soffice. Le parti superiori sono fulve. Le parti inferiori sono ocra-grigiastre. La gola \u00e8 pi\u00f9 giallastra dell'addome. Lungo i fianchi sono presenti diverse file di numerose macchie scure. 4 strisce sottili attraversano la nuca. Gli arti sono relativamente lunghi e scuri. La parte centrale tra i cuscinetti della pianta della mano \u00e8 ricoperta di peluria. La coda \u00e8 lunga circa quanto la testa ed il corpo, di forma cilindrica, ricoperta di peli corti e soffici e con 9-11 anelli biancastri, intervallati da anelli neri larghi circa il triplo, mentre la punta \u00e8 chiara. Le femmine hanno un paio di mammelle.\nBiologia.\nAlimentazione.\nSi nutre di roditori, Procavie, insetti, uccelli e frutta.\nRiproduzione.\nIn Uganda si riproduce da febbraio ad agosto.\nDistribuzione e habitat.\nQuesta specie \u00e8 diffusa nell'Africa centrale e orientale dal Camerun fino alla Tanzania centro-orientale e Zanzibar.\nVive nelle foreste primarie e secondarie di pianura, sub-montane e montane fino a 4.400 metri di altitudine. Si trova anche in foreste umide, boschi di bamb\u00f9 e in boscaglie su terreno corallino sull'isola di Zanzibar.\nTassonomia.\nSono state riconosciute 5 sottospecie:\nStato di conservazione.\nLa IUCN Red List, considerato il vasto areale, la presenza in diversi tipi di habitat e la popolazione numerosa, classifica \"G.servalina\" come specie a rischio minimo (LC). Potrebbe essere in atto un declino in alcune zone dovuto alla caccia ed alla perdita del proprio habitat, particolarmente nell'Arco montano centro-orientale della Tanzania e su Zanzibar."}
{"id": "776176", "revid": "599013", "url": "https://it.wikipedia.org/wiki?curid=776176", "title": "Round Midnight", "text": ""}
{"id": "776178", "revid": "50026", "url": "https://it.wikipedia.org/wiki?curid=776178", "title": "Testuggine boettgeri", "text": ""}
{"id": "776179", "revid": "50026", "url": "https://it.wikipedia.org/wiki?curid=776179", "title": "Tartaruga boettgeri", "text": ""}
{"id": "776184", "revid": "19933", "url": "https://it.wikipedia.org/wiki?curid=776184", "title": "Round About Midnight (album)", "text": ""}
{"id": "776185", "revid": "50026", "url": "https://it.wikipedia.org/wiki?curid=776185", "title": "Tartaruga sarda", "text": ""}
{"id": "776186", "revid": "50026", "url": "https://it.wikipedia.org/wiki?curid=776186", "title": "Testuggine sarda", "text": ""}
{"id": "776188", "revid": "115421202", "url": "https://it.wikipedia.org/wiki?curid=776188", "title": "Girolamo da Praga", "text": "Biografia.\nDopo aver studiato all'Universit\u00e0 di Praga, ottenne nel 1398 il titolo di baccelliere: nel 1399 \u00e8 a Oxford, in Inghilterra, per completare gli studi di teologia. Torna a Praga nel 1401, recando con s\u00e9 scritti di John Wyclif, di cui \u00e8 fervido sostenitore, facendoli conoscere, in particolare, a Jan Hus.\nL'anno seguente era di nuovo a Oxford e propagandava le tesi di Wyclif: finito in carcere, alla liberazione si rec\u00f2 in Palestina nel 1403 e l'anno dopo a Parigi, dove visse poveramente ma riusc\u00ec a conseguire una laurea alla Sorbona nel 1405; guardato con sospetto per le sue posizioni, giudicate eterodosse, prefer\u00ec allontanarsi, stabilendosi nel 1406 a Colonia, dove consegu\u00ec la laurea in lettere; a seguito di un discorso, tenuto nell'Universit\u00e0 di Heidelberg, in cui aveva difeso le teorie wycliffiane e attaccato la corruzione delle gerarchie ecclesiastiche, venne espulso e torn\u00f2 a Praga nel 1407.\nNel 1410, a Buda, rivolse un appello a re Sigismondo perch\u00e9 si mettesse a capo di un movimento riformatore della Chiesa; dopo esser stato fatto imprigionare per breve tempo dall'arcivescovo di Esztergom, fu a Vienna, dove venne ancora arrestato con l'accusa d'eresia e interrogato dall'Inquisizione. Riuscito a fuggire a Jindrichuv Hradec, vi denunci\u00f2 il mercato delle indulgenze; lo stesso fece nel giugno 1412 a Praga, dove guid\u00f2 i funerali di tre manifestanti, decapitati a seguito delle proteste popolari per la vendita delle indulgenze promosse dall'antipapa Giovanni XXIII; nel marzo 1413 era a Cracovia, invitato dal re di Polonia, Ladislao II a occuparsi dell'Universit\u00e0 di Cracovia e, al seguito del fratello del re, giunse fino in Russia.\nPersona generosa, volle recarsi a Costanza, dov'era in svolgimento il Concilio in cui si giudicava anche dell'ortodossia delle tesi dell'amico Hus, allo scopo di difenderlo. Alla condanna e all'esecuzione al rogo di Hus, avvenuta il 6 luglio 1415, Girolamo fugg\u00ec ma, arrestato in Baviera, fu ricondotto a Costanza. Malgrado dichiarasse di rinnegare le sue idee, fu tenuto in carcere per quasi un anno.\nIl processo e la condanna.\nIl 16 maggio 1416, di fronte ai suoi inquisitori, ritratt\u00f2 la precedente abiura. Gi\u00e0 nel 1409, scrivendo all'amico Matteo da Knin, aveva sottolineato come la mente \u00abquando \u00e8 oppressa interiormente dall'angoscia e dalle tribolazioni e incalzata dall'obbrobrio delle lingue degli accusatori, come pu\u00f2 restar salda la tua fiducia davanti ai tuoi avversari? Bramosi della tua morte, spalancano le fauci come leoni, agitando la testa e fissandoti negli occhi; se guardi indietro vedi molti becchi di cicogna che aumentano la tua angoscia. Tutti o quasi tutti ti hanno abbandonato. Ma Dio ti accoglie, Lui che solleva gli eletti e dissolve gli ostacoli. E nessuno ti disprezzi, se sotto il peso gravissimo, abbandonato da tutti, non hai saputo rimanere in piedi, perch\u00e9 il giusto cade sette volte al giorno, ma si risolleva, mentre l'empio, se cade una volta sola, non sapr\u00e0 pi\u00f9 sollevarsi\u00bb.\nL'umanista Poggio Bracciolini, presente in quei giorni a Costanza, ha lasciato una diretta testimonianza del processo e dell'esecuzione di Girolamo, attraverso una lettera in latino indirizzata a Leonardo Bruni il giorno stesso della condanna al rogo.\n\u00abCondotto in pubblico e comandato di rispondere a ciascuna accusa, per lungo tempo si rifiut\u00f2 di rispondere, affermando di voler prima chiarire la sua posizione piuttosto che rispondere alle accuse specifiche sostenute dai suoi avversari [...] Negatagli per\u00f2 questa possibilit\u00e0, cos\u00ec disse di seguito: \"Che iniquit\u00e0 \u00e8 questa, che per ben 340 giorni sono stato in un carcere durissimo, in mille brutture, nella sporcizia, nei ceppi, nella mancanza d'ogni cosa, mentre voi avete sempre ascoltato i miei accusatori e detrattori, e ora non mi volete ascoltare un'ora sola? Avendo dato loro udienza per tanto tempo, vi hanno persuaso che io sia eretico, nemico della fede e persecutore della chiesa. Voi avete giudicato nelle vostre menti che io sia un uomo scelleratissimo, prima di aver potuto sapere quale uomo io sia in realt\u00e0. Ma io vi ricordo che voi siete uomini, non d\u00e8i, siete mortali, non immortali, potete trascorrere, errare, essere ingannati e sedotti [...]\"\nMa essendo stato pi\u00f9 volte interrotto dallo strepito e dal rumore di molti, alla fine si decise nel Concilio che Girolamo rispondesse principalmente sugli errori dei quali era accusato, e che poi gli fosse concessa la facolt\u00e0 di poter parlare quanto volesse [...]\u00bb\nRespinte le accuse di essere detrattore del papato e del papa romano, nemico dei cardinali, persecutore dei prelati e del clero e nemico della religione cristiana, sulla dottrina dell'eucaristia ribad\u00ec l'ortodossia dottrinale, ma fu insultato con appellativi di ipocrita, di cane e d'asino.\nRinviata l'udienza a tre giorni dopo, gli fu concesso di parlare: ricord\u00f2 la sorte di Socrate, la prigionia di Platone, le torture patite da Anassagora e da Zenone, la morte di Boezio e le condanne di Giovanni Battista, del Cristo e di santo Stefano. \u00abMa essendo tutto il peso della causa posto sui testimoni dell'accusa, con molte ragioni dimostr\u00f2 che non si dovesse prestar loro fede, mostrando che avevano detto tutte quelle cose non per amore di verit\u00e0 ma per odio, malevolenza e invidia [...] Erano le menti dei circostanti contratte e si piegavano quasi a misericordia [...]\u00bb.\nTutti aspettavano che ammettesse e ritrattasse i suoi errori e chiedesse perdono ma \u00aballa fine cominci\u00f2 a lodare un certo Giovanni Hus, che era stato condannato al rogo e diceva che era stato un uomo buono, giusto, santo e non degno di quella morte. Preparato con forte e costante animo a sostenere qualunque sospetto piuttosto che a cedere ai suoi nemici, a quei falsi testimoni, i quali non potranno mentire davanti a Dio, quando dovranno render conto delle cose dette. Il dolore dei circostanti era grande e tutti desideravano che gli fosse risparmiata la morte, se veramente fosse stato sincero. Girolamo, perseverante nelle sue convinzioni, lodava quel Giovanni e confermava di non avergli mai sentito dire alcuna cosa contro lo stato della chiesa di Dio, ma contro le perverse consuetudini dei chierici, contro la superbia e la pompa dei prelati, anche devastatori dei beni delle chiese. Dal momento che i beni delle chiese dovevano prima distribuirsi ai poveri, poi ai pellegrini e alla fabbrica delle chiese, non era cosa degna spenderli con le prostitute, nei banchetti, nei cavalli, nei cani, nella pompa dei vestiti e in tante altre cose indegne della religione di Cristo\u00bb.\nGli furono ancora concessi due giorni per confessare le sue presunte colpe; dopo i quali, il 30 maggio 1416, fu dal Concilio giudicato eretico e condannato al rogo.\n\u00abAl quale venne con fronte gioconda e con viso lieto, non spaventato dal fuoco, non dai tormenti, non dalla morte, e non vi fu mai nessuno stoico che come lui sostenesse la morte con animo cos\u00ec forte e costante. Quando giunse nel luogo del supplizio, si spogli\u00f2 da solo dei vestiti e, inginocchiatosi, salut\u00f2 il palo al quale fu poi legato con molte funi e fu stretto, nudo, con una catena. Dopo che gli fu posta intorno al petto e alle reni molta legna, mista a paglia, e fu appiccato il fuoco, Girolamo cominci\u00f2 a cantare un certo inno, che fu interrotto dal fumo e dalle fiamme\u00bb."}
{"id": "776189", "revid": "62988", "url": "https://it.wikipedia.org/wiki?curid=776189", "title": "Syracuse, Ohio", "text": ""}
{"id": "776192", "revid": "1013865", "url": "https://it.wikipedia.org/wiki?curid=776192", "title": "Rabat (Malta)", "text": "Rabat (in maltese Ir-Rabat; in italiano storico \"Rabato della Notabile\") \u00e8 una citt\u00e0 e consiglio locale di Malta, situato vicino a Medina, con una popolazione di 11.462.\nIl Consiglio Locale di Rabat amministra anche il villaggio di Bahrija.\nEtimologia.\nLa citt\u00e0 in italiano \u00e8 nota come Rabato e spesso viene designata nei testi come \"Rabato della Notabile\", distinguendosi in tal modo dall'omonima Rabat sull'isola di Gozo, che \u00e8 invece denominata \"Rabato del Castello\".\n\"Rabat\" \u00e8 parola araba che indica il sobborgo posto oltre la cinta muraria della citt\u00e0 (\"medina\").\nMonumenti e luoghi d'interesse.\nLa grotta di San Paolo.\nA Rabat ha sede uno dei pi\u00f9 importanti santuari dedicati a San Paolo: l'omonima grotta. Secondo la tradizione in tale luogo \u00e8 vissuto l'apostolo durante il suo soggiorno a Malta, prima di continuare il viaggio verso Roma.\nAmministrazione.\nGemellaggi.\nPer via del patrono San Giuseppe, Rabat \u00e8 gemellata con:\nSport.\nCalcio.\nLa squadra principale della citt\u00e0 \u00e8 il Rabat Ajax."}
{"id": "776195", "revid": "838137", "url": "https://it.wikipedia.org/wiki?curid=776195", "title": "Venstre (Danimarca)", "text": "Venstre (in italiano: \"Sinistra\", abbreviato in V), il cui nome completo \u00e8 Venstre - Danmarks Liberale Parti (Sinistra - Partito Liberale di Danimarca), \u00e8 un partito politico danese fondato nel 1870.\n\u00c8 membro dell'Internazionale Liberale e dell'ALDE. Dal 1985 in poi il partito \u00e8 andato assumendo posizioni pi\u00f9 conservatrici, in particolare dopo il 1998, quando Anders Fogh Rasmussen ne ha preso la guida.\nStoria.\nIl partito \u00e8 nato, nel 1870, con il nome di \"Det Forenede Venstre\" (La Sinistra Unita), dalla fusione di tre gruppi parlamentari di \"sinistra liberale\". Nel 1885 il partito cambi\u00f2 il proprio nome in \"Venstrereformpartiet\" (Partito della Sinistra Riformista), salvo poi, nel 1910, assumere semplicemente il nome di Sinistra.\nL'appellativo \"Sinistra\", come nel caso dell'omonimo partito norvegese, dipende dal fatto che, come anche in Gran Bretagna, per tutta la fine dell'Ottocento a contendersi il governo del paese erano i Conservatori (Partito Popolare Conservatore) e i Liberali, con i primi a essere definiti \"Hoyre\" (destra) e i secondi \"Venstre\" (sinistra). Il Venstre si faceva portatore delle istanze dei piccoli proprietari terrieri e delle politiche di libero mercato, oltre che assumere posizioni pi\u00f9 laiche in campo etico. Nel 1905 il Venstre sub\u00ec la scissione della componenti pi\u00f9 progressista, che diede vita alla Sinistra Radicale.\nDal 1901 al 1913 i Liberali guidarono quasi ininterrottamente il governo. Guidarono, poi, il governo dal 1920 al 1924 (Niels Neergaard) e dal 1926 al 1929 (Thomas Madsen-Mygdal). Dal 1945 al 2000, invece, il Venstre, ha espresso il primo ministro solo tra il 1945 ed il 1947 (Knud Kristensen), tra il 1950 ed il 1953 (Erik Eriksen) e tra il 1973 ed 1975 (Poul Hartling) (in tutto 7 anni).\nCon l'affermarsi del processo di urbanizzazione, il V, infatti, aveva subito un lento declino, a causa dell'erosione della propria base elettorale. Dal 1945 al 1964, i Liberali poterono contare su risultati alle elezioni politiche sempre compresi tra il 20 ed il 25% dei voti. Dal 1966 al 1971, per\u00f2, il partito si posizion\u00f2, invece, tra il 15 ed il 19% dei consensi. Dal 1973 al 1988 i Liberali calarono su risultati intorno al 12% dei voti, fatta eccezione delle elezioni del 1975 quando il V ottenne il 23% dei voti, a tutto svantaggio di Conservatori e Democratici Cristiani. Il buon risultato fu, del resto, dovuto al fatto che Poul Hartling aveva guidato il governo nei due anni precedenti e pertanto i liberali erano divenuti il riferimento per gli elettori \"non socialisti\".\nTra il 1982 ed il 1993, i Liberali presero parte ai governi di centro-destra guidati dal conservatore Poul Schl\u00fcter. Dal 1994 i Liberali hanno visto notevolmente incrementare i propri consensi, anche se sono rimasti all'opposizione di governi a guida socialdemocratica fino al 2001, quando conquistarono il 31% (24% nel 1998). Alle elezioni parlamentari del 2005 il partito \u00e8 calato di poco, scendendo al 29% dei consensi.\nDal 2001 Venstre \u00e8 alla guida di un governo di centro-destra. Dal 27 novembre 2001 al 5 aprile 2009, il partito \u00e8 stato guidato da Anders Fogh Rasmussen, che ha anche ricoperto la carica di Primo ministro; nell'aprile 2009, Rasmussen \u00e8 stato nominato Segretario Generale della NATO, e si \u00e8 pertanto dimesso da entrambe le cariche; \u00e8 stato succeduto, sia come Primo Ministro che come leader di Venstre, da Lars L\u00f8kke Rasmussen. Alle elezioni parlamentari del 2011 ottenne il 26,7% (0,5%) e 47 seggi (+ 1). Nonostante il lieve incremento i Liberali passarono all'opposizione a causa del calo dei loro alleati, il Partito Popolare Conservatore (- 5,5%).\nNelle elezioni politiche del 2015, nonostante il calo di preferenze attestandosi al solo 19,5% e con 34 seggi al Folketing la coalizione del centro-destra ha vinto le elezioni e il leader del Venstre, Lars L\u00f8kke Rasmussen, \u00e8 diventato il nuovo Primo Ministro di Danimarca. Con la vittoria del \"blocco rosso\" alle successive elezioni del 2019 il Venstre, pur avendo aumentato di 9 seggi la propria rappresentanza parlamentare, \u00e8 tornato all'opposizione del governo guidato dalla socialdemocratica Mette Frederiksen."}
{"id": "776201", "revid": "170423", "url": "https://it.wikipedia.org/wiki?curid=776201", "title": "National Basketball Association 1997-1998", "text": "La stagione della National Basketball Association 1997-1998 fu la 52\u00aa edizione del campionato NBA. La stagione si concluse con la vittoria dei Chicago Bulls, che sconfissero gli Utah Jazz per 4-2 nelle finali NBA."}
{"id": "776202", "revid": "115112040", "url": "https://it.wikipedia.org/wiki?curid=776202", "title": "Non c'\u00e8 pi\u00f9 scampo", "text": "Non c'\u00e8 pi\u00f9 scampo (\"Murder in Mesopotamia\") \u00e8 un romanzo giallo scritto da Agatha Christie e pubblicato per la prima volta nel 1936. Questa \u00e8 la dodicesima avventura del celebre Hercule Poirot.\nTrama.\nAmy Leatheran, infermiera e narratrice della storia, viene assunta dal professor Eric Leidner, eminente archeologo, con l'incarico di prendersi cura della moglie Louise. L'infermiera ha l'impressione che si tratti di esaurimento nervoso. La signora Leidner le confessa per\u00f2 che da qualche tempo riceve delle lettere che la minacciano di morte. Qualche giorno pi\u00f9 tardi la signora Leidner viene trovata morta a seguito di un colpo alla testa nella sua stanza, dove si era ritirata per riposare dopo pranzo. Poirot, che si trova nelle vicinanze, viene incaricato di affiancare la polizia nelle indagini...\nAmbientazione.\nIl romanzo \u00e8 ambientato in Iraq e pi\u00f9 precisamente in un sito archeologico. La scrittrice si \u00e8 ispirata al viaggio compiuto nel 1930 in Oriente, durante il quale conobbe il secondo marito, l'archeologo Max Mallowan. Non \u00e8 l'unico romanzo ad essere stato scritto a seguito di questo viaggio: fanno parte della cosiddetta serie esotica altri tre romanzi, ovvero \"La domatrice\", \"Poirot sul Nilo\" e \"C'era una volta\".\nRiferimenti ad altri romanzi di Poirot.\nNelle ultime battute del libro viene fatto un accenno al viaggio di ritorno di Poirot in Inghilterra con l'Orient - Express, durante il quale ha risolto un altro assassinio. \u00c8 uno dei rari casi in cui la scrittrice fa esplicito riferimento ad un altro dei suoi libri."}
{"id": "776203", "revid": "57342", "url": "https://it.wikipedia.org/wiki?curid=776203", "title": "Ottotipi", "text": ""}
{"id": "776204", "revid": "339392", "url": "https://it.wikipedia.org/wiki?curid=776204", "title": "Maigret \u00e0 New-York", "text": ""}
{"id": "776207", "revid": "339392", "url": "https://it.wikipedia.org/wiki?curid=776207", "title": "Maigret a Nuova York", "text": ""}
{"id": "776211", "revid": "767487", "url": "https://it.wikipedia.org/wiki?curid=776211", "title": "Audience response system", "text": "L'Audience Response \u00e8 un metodo di trasmissione di informazioni da un relatore al suo pubblico e viceversa, in tempo reale, basato su un sistema integrato software-hardware. \nI sistemi che prevedono un'interazione tra un pubblico e un relatore presenti nello stesso luogo combinano hardware wireless con software di presentazione, mentre i sistemi per gestire l'interazione a distanza possono sfruttare linee telefoniche o collegamenti web, in questi casi il pubblico pu\u00f2 seguire l'evento attraverso trasmissioni televisive o connessioni internet.\nI processi di Audience Response con pubblico presente.\nIl relatore usa un computer e un proiettore per mostrare la propria presentazione al pubblico. Le slide di presentazione costruite attraverso i software di audience response mostrano i quesiti con le varie risposte possibili. Il pubblico partecipa selezionando la risposta che ritiene pi\u00f9 opportuna premendo un pulsante sul dispositivo di voto di cui \u00e8 stato dotato. Le risposte fornite sono quindi inviate- attraverso un apparecchio ricevente \u2013 al computer del relatore. Il software di audience response raccoglie ed analizza i dati forniti dal pubblico mostrando in tempo reale i risultati, attraverso grafici o tabelle, all'interno della stessa presentazione del relatore.\nA seconda delle necessita del relatore e del tipo di presentazione i dati possono essere raccolti anonimamente (p.e. in caso di votazione con parit\u00e0 di poteri di voto) o si pu\u00f2 individuare l'autore di una specifica risposta ad una specifica domanda (p.e. in caso di quiz a premi o verifiche dell'apprendimento). I dati acquisiti sono anche raccolti in un database gestito sempre dal software di audience response e possono essere utilizzati per ulteriori analisi successive allo svolgimento della presentazione.\nI benefici dell'Audience Response.\nUno dei principali benefici di un Audience Response System (ARS) \u00e8 la possibilit\u00e0 di ridurre l'influenza della folla sulle scelte individuali perch\u00e9, diversamente dall'alzata di mano, per esempio, \u00e8 difficile intuire da parte di chi sta votando quali risposte il resto del pubblico stia fornendo. L'Audience Response consente anche una pi\u00f9 veloce organizzazione e gestione dei risultati delle scelte di preferenza rispetto ai pi\u00f9 tradizionali sistemi manuali. Inoltre, sempre pi\u00f9 eventi di formazione professionale e scolastica usano sistemi di Audience Response per gestire la verifica delle nozioni apprese, velocizzando e semplificandola la raccolta di dati necessari alle valutazioni.\nL'Audience response offre molti benefici soprattutto durante meeting in cui partecipa un gran numero di persone. \nI benefici pi\u00f9 evidenti sono:\nApplicazioni.\nL'Audience response viene utilizzato in svariati campi e con diverse finalit\u00e0. Alcuni esempi possono includere:\n\"Audience Response System (ARS)\".\nUn Audience Response System (ARS) consente che grandi gruppi di persone si esprimano su una questione o rispondano ad una domanda. Ogni persona ha un telecomando con cui pu\u00f2 selezionare una scelta. Ogni telecomando comunica a distanza con un computer attraverso i dispositivi riceventi situati nel luogo dell'evento. Dopo un determinato tempo - o quando tutti i partecipanti hanno risposto - il sistema raccoglie ed elabora i risultati. Di solito i risultati sono immediatamente messi a disposizione dei partecipanti attraverso un grafico visualizzato sul proiettore. \nIn situazioni in cui \u00e8 richiesta l'identificazione dei votanti, ad esempio durante un quiz o un test di valutazione, il numero identificativo del telecomando viene associato al partecipante cui viene assegnato. In questo modo \u00e8 possibile risalire alla risposta fornita da ciascun partecipante sia in tempo reale sia in un secondo tempo.\nOltre ad un proiettore ed alla presentazione preparata dal relatore, un tipico audience response system \u00e8 costituito dai seguenti componenti:\nHardware.\nLa maggior parte degli audience response system usa un sistema hardware wireless. Le due principali tecnologie utilizzate nella trasmissione di dati dai telecomando al sistema di elaborazione delle preferenze sono: la trasmissione in radio frequenza e la trasmissione ad infrarossi. Un piccolo numero di sistemi offre anche un software basato su un browser che distribuisce i dati attraverso un indirizzo IP.\nRadio frequenza (RF).\nIdeali per un gran numero di ambienti, i sistemi in RF possono gestire centinaia di preferenze espresse attraverso una singola antenna. Alcuni sistemi consentono di utilizzare pi\u00f9 antenne per estendere l'ampiezza del numero dei votatori e velocizzare i tempi di raccolta dati. Poich\u00e9 i dati viaggiano attraverso le frequenze radio i partecipanti devono stare semplicemente a portata di una delle antenne (50-100 metri). Alcuni sistemi avanzati consentono una serie di opzioni tra cui risposte multi-tasto, risposte multiple, invio di SMS, brevi risposte di testo (Si, No, Astensione) e persino votazioni in multi sala.\nInfrarossi (IR).\nI sistemi di audience response via infrarossi danno il meglio di s\u00e9 per situazioni che coinvolgono piccoli gruppi di persone. L'infrarosso utilizza la stessa tecnologia di un telecomando televisivo, per esempio, e quindi richiede una linea di vista tra il dispositivo ricevente e il telecomando che emette il segnale di voto. Questo tipo di interazione funziona bene per un singolo telecomando di voto ma rischia di creare interferenze se due segnali di voto giungono in contemporanea. Tipicamente, per\u00f2, un sistema ad infrarossi risulta essere pi\u00f9 affidabile dal punto di vista della sicurezza della trasmissione dei dati, ma non pu\u00f2 consentire il ritorno di informazioni dall'antenna al dispositivo di voto.\nSoftware.\nUn software di audience response consente al relatore di raccogliere i dati dei partecipanti, mostrare graficamente i risultati del voto in tempo reale ed esportare i dati per future analisi o valutazione dei voti. Di solito un relatore pu\u00f2 creare e mostrare la sua intera presentazione utilizzando esclusivamente un software ARS, sia che la piattaforma software lavori da sola sia che possa gestire presentazioni in formato Microsoft PowerPoint o Keynote3."}
{"id": "776216", "revid": "170423", "url": "https://it.wikipedia.org/wiki?curid=776216", "title": "National Basketball Association 1998-1999", "text": "La stagione della National Basketball Association 1999 fu la 53\u00aa edizione del campionato NBA.\nA causa del primo \"lockout\" della storia della NBA, la stagione inizi\u00f2 solamente il 5 febbraio 1999 dopo una trattativa tra la National Basketball Players Association e la Lega, che si concluse con un rinnovo del contratto collettivo per sei anni.\nIl lockout ha avuto come effetto l'annullamento di molte partite e dell'All-Star Weekend.\nTutte le 29 squadre giocarono un campionato ridotto di 50 partite, e le 16 squadre che si qualificarono disputarono regolarmente i playoff. La stagione si concluse il 25 giugno, con la vittoria dei San Antonio Spurs, che sconfissero i New York Knicks per 4-1 nelle finali NBA."}
{"id": "776219", "revid": "1564499", "url": "https://it.wikipedia.org/wiki?curid=776219", "title": "Lucio Vibullio Rufo", "text": "Biografia.\nGuerra Civile.\nDurante la guerra civile, troviamo una prima volta Lucio Vibullio Rufo ad \"Ausculum\", l'odierna Ascoli Piceno, impegnato a reclutare soldati per conto di Pompeo; si \u00e8 nel febbraio del 49 a.C., circa un mese dopo che Cesare aveva varcato il Rubicone, dando inizio alla guerra civile.\nAll'arrivo di Cesare alle porte della citt\u00e0 con la \"legio XII\" e \"XIII\" questa si arrende senza combattere; i soldati pompeiani, in parte si uniscono alle legioni di Cesare, in parte fuggono da Ascoli con a capo Publio Cornelio Lentulo Spintere, riparando a Corfinio dove si riorganizzano, sotto il comando di Lucio Vibullio Rufo e di Lucio Domizio Enobarbo.\nUn messaggero di Rufo fu spedito a Brindisi per chiedere aiuto a Pompeo, che invece prefer\u00ec imbarcarsi verso e partire per Durazzo. Abbandonati da Pompeo e dal loro comandante Lucio Domizio Enobarbo, che avevano imprigionato dopo che aveva tentato di fuggire nascostamente, assediati dalla \"legio VIII\", che ormai aveva terminato di costruire un vallo intorno a Corfinio, i soldati posti a difesa della citt\u00e0, si arresero senza combattere.\nCome suo costume Cesare fu generoso con i vinti; evit\u00f2 il saccheggi\u00f2 della citt\u00e0, incluse i soldati nelle sue legioni e lasci\u00f2 liberi tutti i nobili romani presenti in citt\u00e0, arrivando anche a restituire i sei milioni di sesterzi che L.D. Enobarbo aveva in citt\u00e0.\nLasciato libero da Cesare, Lucio Vibullio Rufo rimane per\u00f2 legato alla fazione degli ottimati, ed \u00e8 mandato in Spagna, per raggiungere i soldati pompeiani l\u00e0 stanziati."}
{"id": "776220", "revid": "170423", "url": "https://it.wikipedia.org/wiki?curid=776220", "title": "National Basketball Association 1999-2000", "text": "La stagione della National Basketball Association 1999-2000 fu la 54\u00aa edizione del campionato NBA. La stagione si concluse con la vittoria dei Los Angeles Lakers, che sconfissero gli Indiana Pacers per 4-2 nelle finali NBA."}
{"id": "776223", "revid": "599013", "url": "https://it.wikipedia.org/wiki?curid=776223", "title": "Tuta (calciatore 1974)", "text": "Durante la sua ventennale carriera da professionista, ha giocato per 23 squadre diverse di 3 continenti, segnando pi\u00f9 di 160 gol tra i professionisti. Nel corso della sua avventura calcistica ha vestito prestigiose maglie, tra le quali quelle di Flamengo, Fluminense, Gremio, Coritiba e Palmerais. In Italia ha brevemente giocato con la casacca del Venezia.\nCarriera.\nInizi\u00f2 la sua carriera nell'Ara\u00e7atuba, ma la prima squadra nella quale si mise in evidenza fu il Portuguesa con il quale realizz\u00f2 5 reti in 22 incontri, sufficienti a farlo notare agli osservatori del Venezia che lo acquist\u00f2 nel 1998 come alternativa in attacco a Maniero. La sua esperienza in Italia si concluse dopo una sola stagione con 18 presenze e 3 reti, ma il suo nome \u00e8 rimasto nella storia del campionato per le vicende seguite al gol segnato il 24 gennaio 1999 nella partita contro il Bari: lo scontro-salvezza si stava trascinando senza scossoni verso il novantesimo sul risultato di 1-1 che faceva comodo a entrambe le squadre quando Tuta, entrato nel finale, segn\u00f2 il 2-1 al 45' del secondo tempo. Il brasiliano fu il solo ad esultare insieme a F\u00e1bio Bilica, mentre i suoi compagni sembravano quasi stizziti per il gol segnato e nel tunnel degli spogliatoi si sfior\u00f2 la rissa con i giocatori del Bari imbufaliti contro l'attaccante. Nacquero subito sospetti di \"combine\", e lo stesso Tuta dichiar\u00f2: \"\u201cManiero mi ha detto che non dovevo segnare perch\u00e9 era meglio che la partita finisse 1-1\u201d\". Scoppi\u00f2 uno scandalo, ma il presidente Maurizio Zamparini e Maniero gettarono acqua sul fuoco attribuendo le dichiarazioni a un fraintendimento delle parole del compagno di squadra a causa della scarsa comprensione della lingua italiana da parte del brasiliano. Lo stesso Tuta ritratt\u00f2 in seguito le sue dichiarazioni facendo archiviare con un nulla di fatto l'inchiesta aperta da parte della magistratura.\nAl termine della stagione Tuta torn\u00f2 in Brasile all'Atletico Paranaense prima, e poi al Flamengo. Dopo una breve parentesi nel campionato coreano torn\u00f2 nuovamente in patria confermandosi come uno dei pi\u00f9 affidabili attaccanti del campionato.\nVita privata.\nIl 5 aprile 2012 venne arrestato prima dell'allenamento della Uniao Barbarense, squadra della serie A/2 Paulista in cui militava; il motivo del provvedimento era stato il mancato pagamento degli alimenti alla ex moglie, a causa del quale il calciatore avrebbe dovuto scontare 30 giorni di carcere. Grazie all'operato dei suoi legali trascorse una sola notte in cella, e poche ore dopo essere stato rilasciato realizz\u00f2 il secondo gol della sua squadra nella vittoria per 4-1 contro l'Atletico Sorocaba."}
{"id": "776226", "revid": "170423", "url": "https://it.wikipedia.org/wiki?curid=776226", "title": "National Basketball Association 2000-2001", "text": "La stagione della National Basketball Association 2000-2001 fu la 55\u00aa edizione del campionato NBA. La stagione si concluse con la vittoria dei Los Angeles Lakers, che sconfissero i Philadelphia 76ers per 4-1 nelle finali NBA."}
{"id": "776227", "revid": "26630", "url": "https://it.wikipedia.org/wiki?curid=776227", "title": "Questione omerica", "text": "La questione omerica si riferisce al dibattito che interessa filologi e storici della lingua greca arcaica circa l'attendibilit\u00e0 della composizione dell'Iliade e dell'Odissea da parte di Omero e sull'esistenza stessa di quest'ultimo.\nIl dibattito ha origini molto antiche, perch\u00e9 gi\u00e0 in et\u00e0 classica si discuteva sulla paternit\u00e0 dell'Odissea di Omero. Negli ultimi secoli del medioevo, e nei primi del rinascimento, vi sar\u00e0 uno sviluppo di questo dibattito, ma si potr\u00e0 parlare di \"questione omerica\" solo con Wolf e con la suddivisione degli studiosi in unitari ed analitici (i primi riconoscono Omero come autore di almeno uno dei poemi o entrambi; i secondi disconoscono completamente la paternit\u00e0 omerica dei poemi).\nEssa \u00e8 motivata, anzitutto, dall'interesse per la figura del poeta Omero, di cui gli antichi non dubitavano ma, allo stesso tempo, di cui avevano notizie insicure e che era al centro di vere e proprie rivendicazioni (per esempio sul luogo di nascita); soprattutto, per\u00f2, trae origine dai dubbi testuali suscitati dagli stessi poemi omerici: in essi, infatti, si riscontrano incongruenze (per esempio l'uso del duale nel libro IX dell'Iliade, quando i membri dell'ambasceria sono in realt\u00e0 tre), contraddizioni (per esempio Pilemene, condottiero dei Paflagoni, che muore in Iliade V 576 ma ritorna in XIII 658), frequenti ripetizioni di espressioni e interi blocchi di versi.\nIl dibattito presso gli antichi.\nTutti gli autori antichi ci informano che una fissazione per iscritto dei due poemi era avvenuta gi\u00e0 al tempo di Pisistrato, ad Atene nel VI secolo a.C.: si tratt\u00f2 di una sorta di edizione nazionale che fin\u00ec per prevalere su quelle dovute a singole comunit\u00e0 cittadine, che gi\u00e0 da tempo circolavano in tutta la Grecia affiancate da quelle nate a cura di privati. La suddivisione dei poemi in 24 canti, contrassegnati da lettere maiuscole per l'Iliade e da minuscole per l'Odissea, \u00e8 di et\u00e0 alessandrina. \nProprio a partire dalla redazione pisistratea e dalla composizione orale dei due poemi, nasce e si sviluppa la questione omerica. \nInoltre, a seguito di studi, si \u00e8 scoperto che tra la scrittura dell'Iliade e dell'Odissea passarono alcuni secoli.\nSi pensa dunque che Omero possa aver scritto solo uno dei due poemi. \nI grammatici alessandrini.\nChi propende per un'origine antica fa risalire la questione omerica al III secolo a.C., in epoca ellenistica, quando due grammatici alessandrini, Xenone ed Ellanico, basandosi su discrepanze di contenuto fra Iliade e Odissea, giunsero a pensare che fossero stati scritti da due persone diverse, meritandosi cos\u00ec l'appellativo di \u03c7\u03c9\u03c1\u03af\u03b6\u03bf\u03bd\u03c4\u03b5\u03c2 (\"chorizontes\"), ovvero separatori. Le loro idee, che non arrivavano quindi alla decostruzione dei poemi, furono aspramente contrastate qualche secolo dopo da Aristarco di Samotracia insieme a Zenodoto di Efeso e Aristofane di Bisanzio. Questi, dall'alto della sua autorit\u00e0 di direttore della Biblioteca di Alessandria, con lo scritto \"Contro il paradosso di Xenone\", liquid\u00f2 le tesi come eresie. Le diversit\u00e0 fra i due poemi, per\u00f2, permasero e furono spesso giustificate con motivazioni fantasiose ed ingenue; ad esempio l'anonimo autore del \"Sul sublime\" (chiamato Pseudo-Longino, del I secolo d.C.), attribuisce l'Iliade ad un Omero pi\u00f9 giovane e l'Odissea ad una fase matura e senile della vita del poeta, giustificando questa affermazione con la diversit\u00e0 caratteriale dei protagonisti dei due poemi: da un lato l'irruente e iroso Achille e dall'altra il saggio ed accorto Odisseo.\nD'Aubignac e Vico.\nNel 1664 Fran\u00e7ois H\u00e9delin, abate d'Aubignac, lesse in pubblico un suo scritto dal titolo \"Conjectures accad\u00e9miques ou dissertation sur l'Iliade\". La dissertazione, che fu pubblicata postuma solo nel 1715, nasceva dall'esigenza di difendere la qualit\u00e0 letteraria del poema dalla sottovalutazione e dal disprezzo allora imperante in Francia. D'Aubignac credeva che Omero non esistesse e che l'Iliade fosse una incoerente mescolanza di vari canti (\"petite tragedie\") composti in et\u00e0 diverse; il valore letterario non andava quindi valutato con riferimento all'opera complessiva ma ricercato in relazione alle singole parti. \nD'Aubignac non conosceva il greco, ed aveva avuto, con i poemi omerici, solo rapporti mediati da traduzioni latine (in particolare quelle di Jean de Sponde), e basterebbe questo a indebolire le sue argomentazioni. Egli sosteneva inoltre che, dato che al tempo di Omero la scrittura non esisteva, l'Iliade, a motivo della sua lunghezza, non avrebbe potuto essere tramandata oralmente. Tuttavia d'Aubignac basava la sua intera tesi su una visione assolutamente antistorica (come del resto fecero altri dopo di lui).\nFu invece opposto il giudizio di Giambattista Vico che, anticipando teorie riprese poi dai Romantici, affermava che la poesia omerica non potesse essere opera di un solo autore ma di tutto il popolo greco nel suo Tempo Favoloso. Dopo aggiunte da parte di intere generazioni di cantori popolari, che si celavano sotto il nome di Omero, sarebbero nati i poemi omerici. Entrambi quindi, pur avendo visioni diverse della creazione dei poemi sostengono l'inesistenza di Omero.\nWolf.\nL'incomprensione del razionalismo dominante di Vico, da parte dei contemporanei, rese scarsamente popolare il pensiero del filosofo, e quindi le sue supposizioni sui poemi omerici. La stessa cosa non accadde per gli scritti di D'Aubignac, che coinvolsero la celebre opera del filologo tedesco Friedrich August Wolf (1759 \u2013 1824), \"Prolegomena ad Homerum\" (Introduzione ad Omero), apparsa nel 1795 e considerata ancora oggi la prima trattazione del poema a livello scientifico.\nL'opera, che vuole essere un'introduzione ad un'edizione critica dei due poemi, \u00e8 per circa met\u00e0 costituita da un'approfondita omerologia antica, mentre nella seconda met\u00e0 si affronta pi\u00f9 direttamente la questione; la tesi dell'abate francese (l'inesistenza della scrittura e la cucitura di piccole rapsodie) \u00e8 accompagnata da citazioni e testimonianze, che danno originalit\u00e0 all'opera laddove invece essa, senza ammetterlo esplicitamente, \u00e8 sostanzialmente debitrice all'opera non solo di D'Aubignac, ma anche di T. Blackwell e R. Wood. Le quotazioni dell'opera wolfiana, dopo un'iniziale freddezza, cominciarono a salire fino a far proclamare Wolf padre della questione omerica.\nLa fortuna del filologo tedesco fu anche accidentalmente legata ad un evento letterario che aveva avuto un'influenza particolare sulla cultura contemporanea: l'anno successivo alla pubblicazione dello scritto di Wolf moriva il poeta scozzese James MacPherson, autore dei Canti di Ossian, una raccolta di poemetti che egli diceva esser stati tramandati per via orale da Ossian, un bardo (il corrispondente celtico dell'aedo greco) vissuto molti secoli prima (III secolo d.C.). MacPherson affermava di aver raccolto quei canti dalla viva voce dei contadini e pastori della sua terra: in realt\u00e0 l'opera era un abile falso letterario, che ricreava l'atmosfera delle saghe celtiche, ma che era quasi integralmente dovuta alla mano dello scrittore moderno.\nQuesta opera offriva una precisa conferma della tesi di Wolf, equiparando Omero ad Ossian e colui che riport\u00f2 in forma scritta i due poemi all'epoca di Pisistrato a MacPherson. Tuttavia, va riconosciuto a Wolf il merito di aver sviluppato tesi e spunti offertigli dai suoi predecessori e di aver indicato ai suoi successori una strada analitica. Da lui deriv\u00f2 un'intera corrente di filologi che port\u00f2 ad una vera e propria vivisezione dei due poemi con l'intento di individuare qualsiasi elemento che potesse avvalorare la tesi anti-unitaria. Inoltre si delineeranno due strade diverse di pensiero che faranno da base agli studi omerici dell\u2019'800 e '900. Nacquero cos\u00ec gli unitari (studiosi che attribuiscono ad Omero almeno uno dei due canti, generalmente l'Iliade, se non entrambi) e gli analitici (coloro che disconoscono Omero come padre dei due poemi).\nLa critica analitica.\nSi delineano, all'interno della critica analitica, due teorie, una di un nucleo a cui si legano altri canti, l'altra di canti autonomi uniti insieme. Secondo la teoria del nucleo primitivo inaugurata da Hermann, in origine ci sarebbero stati due canti sull'ira di Achille e sul ritorno di Odisseo, poco per volta ampliati da intere generazioni di rapsodi.\nBethe e Mazon sostengono che questo primo nucleo dovesse contenere almeno quattordici libri: l'ira di Achille, la cacciata dei Greci da Troia, l'uccisione di Ettore e la celebrazione di un eroe (i canti XIX, XX, XXI, XXII sono incentrati su quella di Achille). Secondo la teoria dei canti sparsi introdotta da Karl Lachmann e dal suo discepolo Kirchhoff, vi erano canti autonomi o poemetti minori, che formarono un agglomerato di canti che, ad opera di un ulteriore poeta, sarebbero stati cuciti nei due poemi epici attuali.\nVi \u00e8 poi il tentativo di conciliare le teorie analitiche e quelle unitarie, da parte di Ulrich von Wilamowitz-Moellendorff, con il suo scritto del 1916 \"Die Ilias und Homer\". Egli accetta le teorie di Lachmann e Kirchhoff, afferma che, attorno all'VIII secolo, in ambiente ionico, un poeta (forse di nome Omero) attingendo alla tradizione rapsodica della sua terra avrebbe fuso i Kleinepen (primi nuclei) in un Grossepos (grande poema epico). A questo lavoro si sarebbero aggiunti poi nuovi canti; in questo modo si prova l'esistenza di Omero e della sua opera, al di l\u00e0 delle aggiunte e del materiale gi\u00e0 esistente.\nParry: la teoria oralistica.\nLa questione omerica ebbe un'importante svolta con le teorie di Milman Parry (1902-1935). Secondo tale studioso i poemi omerici nacquero in una cultura orale, ossia in una societ\u00e0 che non conosceva la scrittura. Egli esamin\u00f2 le cosiddette \"formule\" dei poemi omerici, ossia gruppi di due o pi\u00f9 parole (talvolta svariati versi) che si ripetono in numerosi punti dei poemi omerici, immutati o con minime variazioni per adeguarsi al racconto e alla metrica. Tali formule erano spesso legate a temi anch'essi ricorrenti (la battaglia, il consiglio, lo scudo dell'eroe e altri) e spesso prevedibili. In questo modo Parry e i successivi studiosi arrivarono a dimostrare che le parti dei poemi omerici non legate a formule erano in realt\u00e0 molto poche. Secondo tali studiosi, le formule erano legate alla cultura dell'oralit\u00e0, poich\u00e9 facilitavano ai rapsodi la memorizzazione di lunghi poemi.\nTali rapsodi infatti non imparavano i poemi a memoria, ma erano in grado di ripeterli, ogni volta con poche variazioni, appunto cucendo insieme la varie formule. Questo sistema formulare non poteva essere il risultato della composizione (puramente orale) da parte di un singolo autore, ma era venuto formandosi col passare dei secoli e con il contributo di un numero indefinito di anonimi rapsodi. Secondo la teoria di Parry insomma i poemi omerici sono il prodotto della cultura di tutto un popolo e non avrebbero dunque un autore preciso.\nQuesto modo di poetare favorirebbe quindi la ripetizione di formule precostituite, ossia gli stereotipi. L'idea che opere poetiche di eccelso valore fossero essenzialmente costituite da stereotipi risult\u00f2 sorprendente e poco credibile a molti studiosi, ma Parry spieg\u00f2 che in una cultura orale, che non pu\u00f2 mettere nulla per iscritto, le nozioni devono essere costantemente ripetute per evitare che vadano perse, e questo porta quindi allo stereotipo, al continuo ribadire concetti e parole gi\u00e0 espressi. Insomma i poemi omerici contenevano stereotipi per il semplice fatto che la cultura orale era essenzialmente basata sullo stereotipo."}
{"id": "776228", "revid": "124569540", "url": "https://it.wikipedia.org/wiki?curid=776228", "title": "Lazzaro Bonamico", "text": "Biografia.\nDopo aver compiuto i primi studi nella sua citt\u00e0 natale, Bonamico (\"Bonamigo\") pass\u00f2 all'Universit\u00e0 di Padova, dove fu allievo e amico di Pietro Pomponazzi, di Reginald Pole di Pietro Bembo; nel 1510 fu precettore a Mantova di Francesco Cantelmo e di Galeazzo Gonzaga. Andato a Roma chiamato da Papa Leone X nel 1521, in conseguenza del Sacco della citt\u00e0, nel 1527 pass\u00f2 a Venezia e, nel 1530, fu nominato lettore di greco e latino nell'Universit\u00e0 di Padova, sostenendo la superiorit\u00e0 del latino sul volgare e dello stile classico di Cicerone e di Virgilio.\nNel 1540 suo allievo fu anche Giovanni Michele Bruto.\nFu seguace della filosofia del Pomponazzi e membro, come l'Aretino, il Ruzante, Sperone Speroni, Benedetto Varchi e Luigi Alamanni, dell'Accademia degli Infiammati che, fondata nel 1540 da Leone Orsini, ebbe breve vita e fu ispirata alle teorie materialistiche del filosofo mantovano.\nFu sepolto nella chiesa di San Giovanni di Verdara. Il monumento sepolcrale \u00e8 stato spostato dopo il 1866 nel chiostro del Noviziato presso la Basilica del Santo."}
{"id": "776229", "revid": "170423", "url": "https://it.wikipedia.org/wiki?curid=776229", "title": "National Basketball Association 2001-2002", "text": "La stagione della National Basketball Association 2001-2002 fu la 56\u00aa edizione del campionato NBA. La stagione si concluse con la vittoria dei Los Angeles Lakers, che sconfissero i New Jersey Nets per 4-0 nelle finali NBA."}
{"id": "776230", "revid": "339392", "url": "https://it.wikipedia.org/wiki?curid=776230", "title": "Potenza deformante", "text": ""}
{"id": "776231", "revid": "230489", "url": "https://it.wikipedia.org/wiki?curid=776231", "title": "Campionato italiano femminile di pallacanestro", "text": ""}
{"id": "776238", "revid": "547992", "url": "https://it.wikipedia.org/wiki?curid=776238", "title": "Tetrico", "text": "La sua sconfitta per mano dell'imperatore romano Aureliano coincise con la riunificazione delle Gallie all'Impero romano. \u00c8 elencato tra i Trenta Tiranni della \"Historia Augusta\".\nBiografia.\nTetrico nacque da una famiglia aristocratica gallo-romana. Di rango senatoriale, ricopriva il ruolo amministrativo di \"praeses provinciae\" (governatore provinciale) della Gallia Aquitania al tempo dell'assassinio dell'imperatore gallico Vittorino. La madre di Vittorino, Vittoria, fece un donativo all'esercito affinch\u00e9 acclamasse Tetrico imperatore, nei pressi di \"Burdigalia\" (Bordeaux, Francia), nella primavera del 271: il nuovo imperatore fu riconosciuto in Gallia e Britannia, mentre l'Hispania e la citt\u00e0 di Strasburgo ritornarono all'impero romano.\nSubito dopo l'elezione, Tetrico fu impegnato a respingere una incursione dei Germani, intenzionati a sfruttare il caos susseguente la morte di Vittorino; dopo questa campagna celebr\u00f2 la \"Victoria Germanica\". Successivamente si rec\u00f2 ad \"Augusta Treverorum\" (moderna Treviri, Germania), e la fece sua capitale, al posto di Colonia, verso la fine del 271: la citt\u00e0, infatti, si trovava vicino al vitale confine renano, e permetteva di intervenire pi\u00f9 tempestivamente in caso di sconfinamento delle trib\u00f9 germaniche. Per stabilizzare il proprio regno, combatt\u00e9 nuovamente con i Germani nel 272; nel 273 fu console per la seconda volta, e nello stesso anno elev\u00f2 il figlio Tetrico iunior al rango di \"cesare\". Tetrico non tent\u00f2 di espandere l'impero, se si esclude la riacquisizione dell'Aquitania, che era tornata sotto il controllo di Roma durante il regno di Claudio il Gotico.\nNel 273, dopo aver riconquistato le province orientali, l'imperatore romano Aureliano inizi\u00f2 la sua campagna contro l'Impero delle Gallie, allo scopo di riportare le province secessioniste all'interno dell'impero. Tetrico, dopo aver assunto il primo consolato congiunto con il figlio nel 274, si mosse a sud con l'esercito. e si scontr\u00f2 con Aureliano nella Battaglia di Chalons (febbraio o marzo 274), nei pressi di Ch\u00e2lons-sur-Marne, nella quale fu catturato assieme al figlio. Dopo essere stato pubblicamente esposto nel trionfo celebrato da Aureliano a Roma assieme a Zenobia, Tetrico fu risparmiato assieme al figlio; mantenne anzi il proprio rango, e ricevette il titolo di \"corrector Lucaniae et Bruttiorum\", morendo alcuni anni dopo.\nSecondo alcune fonti, Tetrico, forse preoccupato dalla usurpazione di Faustino, contatt\u00f2 Aureliano prima della battaglia decisiva, citando Virgilio e promettendogli di arrendersi in cambio della vita; l'esercito di Tetrico, abbandonato dal proprio comandante, lott\u00f2 ma fu sconfitto; Tetrico fu invece premiato con il posto di \"corrector\". Gli storici moderni ritengono che questa sia la versione della propaganda di Aureliano, che Tetrico non abbia tradito i propri uomini, ma che anzi sia stato fiducioso nella vittoria; la sua nomina a \"corrector\" sarebbe stata dovuta alla necessit\u00e0 di Aureliano di disporre di amministratori capaci in occidente, oltre che della volont\u00e0 di ingraziarsi l'aristocrazia senatoriale mostrandosi clemente con un suo rappresentante."}
{"id": "776239", "revid": "170423", "url": "https://it.wikipedia.org/wiki?curid=776239", "title": "National Basketball Association 2002-2003", "text": "La stagione della National Basketball Association 2002-2003 fu la 57\u00aa edizione del campionato NBA. La stagione si concluse con la vittoria dei San Antonio Spurs, che sconfissero i New Jersey Nets per 4-2 nelle finali NBA.\nClassifica finale.\nEastern Conference.\nAtlantic Division\nCentral Division\nWestern Conference.\nMidwest Division\nPacific Division"}
{"id": "776242", "revid": "287204", "url": "https://it.wikipedia.org/wiki?curid=776242", "title": "Ganodermataceae", "text": "Ganodermataceae \u00e8 una famiglia di funghi basidiomiceti appartenente all'ordine Polyporales.\nTassonomia.\nGeneri.\nIl genere tipo \u00e8 Ganoderma , gli altri generi inclusi sono:"}
{"id": "776243", "revid": "170423", "url": "https://it.wikipedia.org/wiki?curid=776243", "title": "National Basketball Association 2003-2004", "text": "La stagione della National Basketball Association 2003-2004 fu la 58\u00aa edizione del campionato NBA. La stagione si concluse con la vittoria dei Detroit Pistons, che sconfissero i Los Angeles Lakers per 4-1 nelle finali NBA.\nClassifica finale.\nEastern Conference.\nAtlantic Division\nCentral Division\nWestern Conference.\nMidwest Division\nPacific Division"}
{"id": "776245", "revid": "287204", "url": "https://it.wikipedia.org/wiki?curid=776245", "title": "Maigret e la vecchia signora", "text": "Maigret e la vecchia signora (titolo in lingua originale: \"Maigret et la vieille dame\") \u00e8 un romanzo di Georges Simenon con protagonista il Commissario Maigret.\nIl romanzo \u00e8 stato scritto a Carmel-by-the-Sea, California (USA dal 29 novembre all'8 dicembre 1949, apparso per la prima volta in Francia il 28 febbraio dell'anno successivo, pubblicato dall'editore Presses de la Cit\u00e9.\n\u00c8 il trentatreesimo romanzo dedicato al celebre commissario.\nTrama.\nDurante la festa di compleanno, per la quale si sono riuniti i figli, di un'anziana signora, Valentine Besson, abitante a \u00c9tretat, la cameriera, Rose Trochu, muore avvelenata. La vecchia chiama Maigret sostenendo che il veleno fosse riservato a lei, e che vogliono ucciderla. Maigret esclude che il movente possa essere l'eredit\u00e0 in quanto la donna, una volta ricca, non possiede che la casa e pochi gioielli di poco valore. Il marito Ferdinand, farmacista, quando era vivo aveva infatti accumulato una fortuna con l'invenzione e la vendita di una crema di bellezza, ma ora non era rimasto quasi pi\u00f9 niente. I sospetti comunque si indirizzano verso i figli, Arlette (sposata con Julien Sudre), Th\u00e9o (scapolo) e Charles (con moglie e quattro figli). Mentre Maigret indaga sulle loro vite, piuttosto complicate (tranne quella del \"noioso\" Charles), trova un anello con uno smeraldo vero, tra gli oggetti di Rose. Capisce che i gioielli non sono falsi, come si credeva e come qualcuno doveva aver saputo e nascosto agli altri.\nUn nuovo delitto viene poi commesso in casa. La vecchia ha sparato a Henri, fratello di Rose, al cancello, credendolo un ladro. Maigret capisce tutto: Rose sapeva, Th\u00e9o in qualche modo suo complice o comunque coinvolto, e Valentine voleva ucciderlo, ma per sbaglio ha ucciso il fratello di lei. Torna a Parigi lasciando che la polizia locale arresti la vecchia signora.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1949.\nIn Italia \u00e8 apparso per la prima volta nel 1957, tradotto da Bruno Just Lazzari e pubblicato da Mondadori nella collana \"Il girasole. Biblioteca economica Mondadori\" (n\u00b0 70). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1991 nella traduzione di Donatella Zazzi). Nel 2000 il romanzo \u00e8 stato pubblicato presso Adelphi, sempre con il titolo \"Maigret e la vecchia signora\", tradotto da Massimo Scotti, nella collana dedicata al commissario (parte de \"gli Adelphi\", al n\u00b0 173).\nFilm e televisione.\nTre adattamenti del romanzo per la televisione:"}
{"id": "776246", "revid": "767487", "url": "https://it.wikipedia.org/wiki?curid=776246", "title": "Il porto delle nebbie (film)", "text": "Il porto delle nebbie (\"Le Quai des brumes\") \u00e8 un film del 1938 diretto da Marcel Carn\u00e9, scritto da Jacques Pr\u00e9vert adattando per il cinema l'omonimo romanzo del 1927 di Pierre Mac Orlan. \u00c8 stato presentato in concorso alla 6\u00aa Mostra internazionale d'arte cinematografica di Venezia, dove Carn\u00e9 ha ricevuto un premio speciale per la regia.\nTrama.\nJean, un disertore dell'esercito coloniale francese, \u00e8 arrivato a Le Havre con la ferma intenzione di lasciare la Francia. Nel bar \"Panama\", gestito dall'eccentrico individuo omonimo, incontra la bella Nelly, una malinconica ragazza terrorizzata dal suo tutore Zabel, che ella sospetta essere l'assassino del suo fidanzato Maurice. Per difendere Nelly dalle insidie del tutore, che si rivela essere un losco individuo e che si conferma essere l'autore del delitto, Jean uccide Zabel. Mentre sta per lasciare il paese, pronto a fuggire in Venezuela con una nuova identit\u00e0, viene per\u00f2 assassinato in mezzo alla strada a colpi di pistola da Lucien, un giovane gangster locale del quale aveva scatenato l'odio, umiliandolo e prendendolo a schiaffi pubblicamente in diverse occasioni.\nProduzione.\nPoich\u00e9 Jean Gabin aveva un contratto con l'Ufa, il film avrebbe dovuto essere girato in Germania, ma i tedeschi non apprezzarono il progetto, che fu quindi rilevato da un produttore francese. Le riprese si svolsero nei mesi di gennaio e febbraio 1938 negli studi di Joinville e per gli esterni a Le Havre.\nDistribuzione.\nLa prima del film avvenne il 18 maggio 1938 al cinema Marivaux di Parigi. Originariamente vietato ai minori di sedici anni, fu poi vietato completamente dalla censura francese durante l'occupazione. Malgrado il premio ottenuto alla Mostra del cinema di Venezia nel 1938, il film fu distribuito in Italia solo nel 1943 e in edizione integrale solo nel 1959.\nSul mercato italiano sono uscite diverse edizioni Home-Video del film in Dvd. Le prime, nel formato originale 1.33:1, distribuite da DCULT, ERMITAGE e DYNIT, ora sono fuori-catalogo. Attualmente \u00e8 disponibile un dvd prodotto da DNA Srl, in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, anche un altro film con Jean Gabin: \"Alba tragica\" (Le jour se l\u00e8ve, 1939).\nAccoglienza.\nJean Renoir defin\u00ec questo film fascista, suscitando la dura replica di Pr\u00e9vert."}
{"id": "776247", "revid": "28026", "url": "https://it.wikipedia.org/wiki?curid=776247", "title": "Maigret e il porto delle nebbie", "text": ""}
{"id": "776249", "revid": "339392", "url": "https://it.wikipedia.org/wiki?curid=776249", "title": "Liberali (Danimarca)", "text": ""}
{"id": "776262", "revid": "170423", "url": "https://it.wikipedia.org/wiki?curid=776262", "title": "National Basketball Association 2004-2005", "text": "La stagione della National Basketball Association 2004-2005 fu la 59\u00aa edizione del campionato NBA. La stagione si concluse con la vittoria dei San Antonio Spurs, che sconfissero in finale i Detroit Pistons per 4-3 nelle finali NBA.\nSquadre partecipanti.\nLe squadre salgono a 30 con l'arrivo dei Charlotte Bobcats, divise in 6 gironi (\"Division\"), 3 per ogni \"Conference\" rispetto alle 4 \"Division\" (2 per \"Conference\") della stagione precedente.\nClassifica finale.\nEastern Conference.\nAtlantic Division\nCentral Division\nSoutheast Division\nWestern Conference.\nNorthwest Division\nPacific Division\nSouthwest Division"}
{"id": "776264", "revid": "125382069", "url": "https://it.wikipedia.org/wiki?curid=776264", "title": "Partito Popolare Conservatore", "text": "Il Partito Popolare Conservatore (\"Det Konservative Folkeparti\", KF) \u00e8 un partito politico danese.\nIl partito conservatore \u00e8 stato fondato nel 1915. Fin dalla data della sua fondazione \u00e8 comunemente detto H\u00f8jre (Destra). I conservatori nacquero, infatti, in contrapposizione al Venstre (Sinistra), i liberali. Tra il 1901 ed il 1929, infatti, i liberali governarono quasi ininterrottamente il paese. La nascita del partito conservatore venne preceduta (1904) dalla nascita dei \"Konservativ Ungdom\" (giovani conservatori), l'attuale movimento giovanile del partito, che ha mantenuto, per\u00f2, la sua autonomia organizzativa.\nTra il 1945 d il 1971 il KF ha ottenuto, alle elezioni politiche, percentuali sempre comprese tra il 16,6 ed il 20,4%, eccezion fatta per il 12,4% del 1947. Nel 1975, i conservatori vissero una profonda crisi crollando al 5,5%. Ne trassero vantaggio i liberali, che dal 1945 in poi erano divenuti gli alleati dei conservatori in chiave anti-socialdemocratica. Tra il 1973 ed il 1981, del resto, i conservatori subirono la concorrenza del Partito del Progresso, nazional-conservatore, che raccolse tra l'8,9 ed il 15% e dalle cui file nascer\u00e0 il Partito Popolare Danese. Dal 1974 al 1993 il partito venne ininterrottamente guidato da Poul Schl\u00fcter, che riusc\u00ec a recuperare lentamente l'insuccesso (1977: 8,5; 1979: 12,5; 1981: 14,5), giungendo a guidare il governo. Schl\u00fcter manterr\u00e0 l'incarico di primo ministro dal 1982 al 1993. Il KF alle politiche del 1984 ottenne il 23,4% dei voti. Nonostante i governi Schl\u00fcter, il KF cominci\u00f2 nuovamente a perdere consensi, scendendo fino al 15% del 1994, crollando poi all'8,9% del 1998. Nel 2001, i conservatori (9,1%) tornarono al governo, sostenendo il liberale Anders Fogh Rasmussen, confermato alle elezioni del 2005, quando il KF sal\u00ec al 10,3%. Alle elezioni politiche del 2011, il KF cal\u00f2 al 4,9% dei consensi e a 8 seggi, passando all'opposizione.\nAlle elezioni politiche del 2015, il KF cal\u00f2 al 3,4% dei consensi e a 6 seggi."}
{"id": "776270", "revid": "117883673", "url": "https://it.wikipedia.org/wiki?curid=776270", "title": "Poena cullei", "text": "La poena cullei (dal latino \"pena del sacco\") era la pena inflitta, nel diritto romano, a colui che si era reso responsabile di parricidio.\nDescrizione.\nImmediatamente dopo la condanna, il reo veniva tradotto in carcere con \"soleae ligneae\" (zoccoli di legno) ai piedi e un cappuccio di pelle di lupo in testa; il parricida veniva poi frustato con \"virgae sanguineae\" (verghe colore del sangue) e quindi veniva cucito in un \"culleus\" (sacco) di cuoio impermeabile insieme ad un cane, un gallo, una vipera e una scimmia. Dopo essere stato trasportato attraverso la citt\u00e0 su di un carro trainato da un bue nero, veniva infine gettato nel Tevere o in mare.\nIl bestiario.\nIl fattore che faceva della pena del sacco forse la pi\u00f9 particolare fra le esecuzioni dell'antichit\u00e0 era certamente la presenza degli animali: che fossero tre e proprio quelli pi\u00f9 spesso associati al supplizio nelle fonti poco conta, in quanto ci\u00f2 che si voleva era che esse straziassero e dilaniassero il reo, che non di rado giungeva gi\u00e0 morto nel luogo in cui sarebbe stato gettato in acqua, rendendo i suoi ultimi momenti di vita particolarmente dolorosi.\nLa ragione pi\u00f9 importante era quasi certamente di natura simbolica: le caratteristiche attribuite alla vipera, alla scimmia, al cane e al gallo, infatti, richiamavano direttamente per i Romani il carattere e il gesto del parricida.\nIl gallo.\nIl gallo cucito nel sacco era il cappone, il \"gallo gallinaccio\", che nell'antichit\u00e0 era considerato particolarmente feroce, \"un animale talmente battagliero da terrorizzare persino i leoni\" riporta Plinio il Vecchio. Dal punto di vista funzionale ci\u00f2 giustifica la sua inclusione nel bestiario del parricida, mentre dal punto di vista simbolico la spiegazione pi\u00f9 attendibile sarebbe la presenza non contemporanea nel sacco della vipera e del gallo che, secondo Columella, uccideva le serpi. Questa doppia presenza simboleggiava una catena di uccisioni senza fine e la riproduzione nel \"culleus\" di quella rottura della regola fondamentale del vivere civile che il parricida aveva infranto.\nIl cane.\nA differenza del pensiero odierno, per il quale il cane \u00e8 il miglior amico dell'uomo grazie alle sue molteplici qualit\u00e0, nell'antichit\u00e0 greca e romana quest'animale godeva invece di una pessima fama: secondo Giovanni Crisostomo, infatti, il cane \u00e8 \"l'animale pi\u00f9 vile\"; Virgilio definisce le cagne \"oscene\"; Orazio lo considera un animale \"immondo\"; Agostino \"disprezzabile e ignobile, l'ultimo degli uomini e delle bestie\": non stupisce quindi che un animale a cui gli antichi attribuivano tali vizi venisse associato al parricida. Anche nella cultura greca al cane era paragonata una persona sfrontata e nell'Antico Testamento il cane \u00e8 un animale impuro.\nLa scimmia.\nLa scimmia era legata al parricida per un duplice motivo: secondo Plinio, infatti (ma l'idea \u00e8 presente anche in una favola di Esopo), le scimmie amavano a tal punto i loro piccoli da soffocarli nel loro abbraccio; per la loro somiglianza con l'uomo, inoltre, erano considerate la sua orripilante caricatura. Nonostante l'animale fosse noto a Roma sin da un'epoca antica non era certo facilmente reperibile come gli altri tre: ci\u00f2 sta a indicare che l'inserzione delle bestie non era affatto tassativa, n\u00e9 nel numero n\u00e9 nel tipo, ma che avveniva di volta in volta a seconda dei casi, delle possibilit\u00e0 e dei luoghi.\nLa vipera.\nSecondo Plinio la vipera femmina partoriva una piccola vipera al giorno per un totale di circa venti: le altre \nquindi, spazientite dall'attesa, uscivano dal fianco della madre uccidendola. Questa credenza popolare era molto radicata nel mondo antico, non solo a Roma ma anche in Grecia, e il riferimento simbolico con il parricida \u00e8 evidentissimo.\nEvoluzione dell'istituto nel tempo.\nErennio Modestino afferma, al pari di Cicerone, che la \"poena cullei\" fu istituita \"more maiorum\", cio\u00e8 appartiene al nucleo pi\u00f9 antico delle regole giuridiche romane: secondo la tradizione, infatti, fu il re etrusco Tarquinio a usarla per primo per punire il decemviro M. Atinio, colpevole di aver divulgato i sacri riti civili. L'estensione della pena ai parricidi sarebbe avvenuta solo successivamente, non si sa se per consuetudine o per intervento legislativo.\nLa \"poena cullei\", tipica dell'et\u00e0 arcaica e successivamente abolita dalla \"Lex Pompeia de parricidio\", venne ripristinata dall'Imperatore Augusto. Questo delitto \u00e8 sempre stato molto frequente nell'antica Roma: Tacito e Svetonio raccontano che all'epoca dell'imperatore Claudio la pena del sacco era applicata addirittura pi\u00f9 spesso della crocifissione.\nAll'epoca dell'Imperatore Costantino, fra le novelle che portano una chiara impronta delle concezioni cristiane del legislatore, si evidenzia quella che abrog\u00f2 \"de facto\", anche se non \"de iure\", l'antico diritto del padre di disporre della vita dei figli (lo \"ius vitae ac necis\"), stabilendo una punizione in forma di \"poena cullei\" sia per l'uccisione del padre da parte del figlio che viceversa.\nMazzeratura.\nAnaloga alla \"poena cullei\" \u00e8 la mazzeratura, di cui si hanno testimonianze medievali come punizione verso i traditori: essa in particolare consisteva nell'annegamento in un sacco zavorrato, senza necessariamente la ritualit\u00e0 del bestiario.\nUna menzione di essa ricorre nella \"Divina Commedia\" di Dante Alighieri, nel Canto XXVIII dell'\"Inferno\"; altre se ne conoscono dal \"Decameron\" di Boccaccio () e ).\nFu anche adottata, con l'aggiunta dell'uso romano dei serpenti, da Federico II di Svevia per punire alcuni dei traditori che avevano cospirato contro di lui nella congiura di Capaccio del 1246. Stando alla \"Nova Cronica\" del cronista fiorentino Giovanni Villani, Federico II vi avrebbe fatto ricorso gi\u00e0 cinque anni prima per punire alcuni alti prelati fatti prigionieri nella battaglia dell'isola del Giglio del 1241.\nLa stessa pena tocc\u00f2 ad Alaimo di Lentini, eroe dei Vespri siciliani e marito di Macalda di Scaletta, caduto in disgrazia presso gli Aragonesi: insieme a suo nipote Adinolfo da Mineo, infatti, fu gettato in mare presso Marettimo dopo aver rivisto la Sicilia all'orizzonte, condannati sommariamente per tradimento da Giacomo II di Aragona."}
{"id": "776271", "revid": "1528507", "url": "https://it.wikipedia.org/wiki?curid=776271", "title": "Valutazione del personale", "text": "La valutazione del personale, in economia aziendale, indica il sistema operativo dell'azienda avente lo scopo di far s\u00ec che per ciascun lavoratore venga espresso, periodicamente e in base a criteri omogenei, un giudizio sul rendimento e le caratteristiche professionali che si estrinsecano nell'esecuzione del lavoro.\nNormalmente si fa rientrare questo sistema operativo nel pi\u00f9 ampio sistema di gestione e sviluppo delle risorse umane.\nFinalit\u00e0 e metodologie.\nLa valutazione del personale ha molteplici finalit\u00e0, tra le quali si possono ricordare:\nLa valutazione pu\u00f2 incentrarsi su diversi aspetti, in funzione dei quali si identificano tre metodologie comunemente note come le \"3 P\":\nLa valutazione \u00e8 aperta anche al contributo delle organizzazioni sindacali, sia in sede di definizione dei criteri di valutazione e del \"quantum\" degli incentivi, sia del merito della valutazione del singola lavoratore.\nLa valutazione ha la funzione di garantire il diritto del lavoratore ad una equa retribuzione, proporzionale a qualit\u00e0 e quantit\u00e0 del lavoro svolto, e alla partecipazione al valore economico aggiunto creato per il lungo periodo in azienda.\nValutazione delle posizioni.\nLa \"valutazione delle posizioni\" (\"job evaluation\") concentra la sua attenzione sulle \"posizioni organizzative\", individuando:\nLa valutazione della posizione viene normalmente fatta al momento dell'assegnazione al lavoratore della posizione a seguito di reclutamento dall'esterno o di mobilit\u00e0 interna. Sarebbe peraltro opportuno che l'azienda fosse in grado di attivare un monitoraggio costante e sistematico, in modo da assicurare nel tempo l'ottimale collocazione delle risorse umane.\nLa valutazione della posizione pu\u00f2 essere altres\u00ec utilizzata per definire il livello retributivo correlato alla posizione stessa (tramite il processo di \"pesatura\" della posizione), in modo da assicurare un'equa politica retributiva, rispettosa del principio che ad uguale lavoro deve corrispondere uguale retribuzione e che le differenze retributive tra un lavoro e l'altro devono trovare giustificazione nella diversa complessit\u00e0 o importanza.\nValutazione delle prestazioni.\nLa \"valutazione delle prestazioni\" concentra la sua attenzione sulla \"prestazione\" (o \"performance\") del lavoratore, intesa come il contributo da lui fornito all'organizzazione, ci\u00f2 che ha fatto, quale titolare della posizione, utilizzando le sue competenze. La prestazione pu\u00f2 essere valutata sotto due diversi aspetti:\nIn ambito militare la formazione e impiego del Personale Militare utilizza i metodi della valutazione del personale con l'obiettivo di \"collocare l'uomo giusto al posto giusto\", considerando questo stato come primario e perseguibile solo attraverso una continua opera di valutazione, che in questo caso deve comprendere non solo le \"skills\" e attitudini professionali ma anche e soprattutto le qualit\u00e0 morali.\nPer valutare la prestazione \u00e8 necessario definire la \"prestazione attesa\", ossia quello che ci si attende, in termini di risultati e comportamenti organizzativi, dalla persona che ricopre una determinata posizione, e metterla a confronto con la \"prestazione resa\", ossia i risultati effettivamente raggiunti e i comportamenti organizzativi effettivamente tenuti dalla medesima persona. Molti sistemi di valutazione basano il confronto su di un \"mix\" di risultati e comportamenti organizzativi; va peraltro tenuto presente che per le posizioni caratterizzate da ampia autonomia decisionale (bassa specializzazione verticale) \u00e8 pi\u00f9 adeguata una valutazione incentrata prevalentemente sui risultati, mentre laddove l'autonomia \u00e8 minore (alta specializzazione verticale) si rivela pi\u00f9 adeguata una valutazione basata prevalentemente sui comportamenti organizzativi.\nLa valutazione delle prestazioni avviene con cadenza periodica, tipicamente annuale (il \"periodo di valutazione\"), o in occasione di eventi particolari, quali una promozione o un trasferimento. Pu\u00f2 essere effettuata anche in occasione del cambio del responsabile valutatore.\nSe la valutazione \u00e8 basata sui risultati, i dati sugli stessi possono provenire dal controllo di gestione e, in particolare, da quella fase del medesimo detta \"controllo susseguente\", mentre gli obiettivi con i quali raffrontare i risultati possono essere fissati in sede di pianificazione aziendale. La stretta integrazione del sistema di valutazione del personale con il sistema di pianificazione e controllo \u00e8 uno dei capisaldi della metodica nota come \"gestione per obbiettivi\".\nValutazione del potenziale.\nLa \"valutazione del potenziale\" (o \"potential evaluation\") concentra la sua attenzione sul \"potenziale\" del lavoratore, ossia le competenze inespresse che il lavoratore possiede ma non sono utilizzate nella posizione da lui attualmente ricoperta (perch\u00e9 non richieste o richieste in misura inferiore al posseduto).\nSebbene l'oggetto della valutazione siano anche in questo caso le competenze del lavoratore, la valutazione del potenziale \u00e8 rivolta al futuro, mentre la valutazione della posizione (e, in particolare, del profilo) \u00e8 rivolta al presente; d'altra parte, mentre la valutazione delle prestazioni \u00e8 rivolta al passato, perch\u00e9 si basa sul contributo gi\u00e0 fornito dal lavoratore, la valutazione del potenziale cerca di prevedere il contributo che lo stesso potrebbe fornire in futuro, magari in una differente collocazione. La sua finalit\u00e0 \u00e8 quella di far emergere le possibilit\u00e0 di impiegare con successo il lavoratore in altre posizioni, anche di maggiore responsabilit\u00e0, attraverso la mobilit\u00e0 interna e percorsi di carriera.\nLa valutazione del potenziale pu\u00f2 prendere forma di \"\"assessment\" (generalmente pratica in \"assessment centers\"\") come attivit\u00e0 di misurazione della performance con test cognitivi, psicometrici e della personalit\u00e0, oppure di \"capacit\u00e0 latenti\" secondo una prospettiva di identificazione del potenziale umano che la persona pu\u00f2 esprimere, data una formazione e un ambiente motivazionale supportivo adeguato. Come esposto nella letteratura sul potenziale umano, qualsiasi valutazione del potenziale del personale deve individuare prima di tutto 1) se si vuole analizzare la potenzialit\u00e0 rispetto ad una specifica azione o ruolo, o 2) la potenzialit\u00e0 in termini pi\u00f9 ampi, le abilit\u00e0 spendibili in ruoli multipli, ed in questo caso compiere valutazioni ad ampio spettro, che comprendono anche l'intelligenza sociale della persona e non le sole competenze esecutive. Per compiere valutazioni ad ampio raggio, \u00e8 possibile utilizzare il concetto delle intelligenze multiple di Howard Gardner, l'intelligenza emotiva ed altri elementi valutativi ad ampio spettro, e soprattutto non escludere nessuno dalla valutazione."}
{"id": "776275", "revid": "344503", "url": "https://it.wikipedia.org/wiki?curid=776275", "title": "Golden Globe per la miglior miniserie o film per la televisione", "text": "Il Golden Globe per la miglior miniserie o film per la televisione viene assegnato alla miglior miniserie o film per la televisione dalla HFPA (\"Hollywood Foreign Press Association\"). \u00c8 stato assegnato per la prima volta nel 1972.\nVincitori e candidati.\nL'elenco mostra la vincitrice di ogni anno, seguita dalle miniserie o film per la televisione che hanno ricevuto una candidatura. Per ogni miniserie televisive o film per la televisione viene indicato il titolo italiano, titolo originale tra parentesi e il regista."}
{"id": "776277", "revid": "1318658", "url": "https://it.wikipedia.org/wiki?curid=776277", "title": "La prima inchiesta di Maigret", "text": "La prima inchiesta di Maigret (titolo originale francese \"La premi\u00e8re enqu\u00eate de Maigret (1913)\") \u00e8 un romanzo poliziesco di Georges Simenon con protagonista il commissario Maigret.\n\u00c8 stato scritto nel 1949, a Tumacacori-Carmen, in Arizona.\n\u00c8 il trentesimo romanzo dedicato al celebre commissario. In realt\u00e0 questo romanzo \u00e8 un vero e proprio \"flashback\" dove Maigret non \u00e8 ancora commissario di divisione, ma \u00e8 un semplice agente di polizia di ventisei anni.\nIl romanzo si svolge nell'aprile del 1913 e sebbene Simenon non conoscesse la Parigi dell'epoca (a quel tempo l'autore era un bambino di dieci anni che viveva a Liegi coi genitori e il fratello minore Christian), d\u00e0 al lettore una buona atmosfera del periodo. Molti sono gli \"indizi\" che l'autore d\u00e0 sul suo personaggio: ne \"La prima inchiesta di Maigret\" infatti abbiamo una delle prime descrizioni fisiche del (futuro) commissario: magro, dall'aspetto quasi adolescenziale e con dei baffi che poi, da \"adulto\", spariranno. Nel romanzo appare per la prima volta l'amata stufa del \"Quai des Orf\u00e8vres\", che lo accompagner\u00e0 fino a fine carriera, anche quando nel palazzo di giustizia parigino installeranno un sistema di riscaldamento centralizzato. Ed \u00e8 anche la prima volta che Maigret sperimenta ed utilizza gli alcolici per gestire la sua \"pesantezza\" quando si avvicina alla soluzione del caso.\nNel romanzo c'\u00e8 un'intensa descrizione, quasi un'idealizzazione, del mestiere del poliziotto o, meglio, dell'investigatore:\nL'espressione \"accomodatore di destini\" (traduzione di \"raccommodeur de destin\u00e9es\") torner\u00e0 nei romanzi successivi ed \u00e8 diventata un segno distintivo del personaggio nato dalla fantasia di Simenon. Due anni dopo aver scritto questo romanzo, Simenon scriver\u00e0 un altro romanzo dedicato al commissario Maigret, \"Le memorie di Maigret\", che \u00e8 in qualche modo paragonabile a questo per l'esplorazione nel passato del personaggio da lui creato.\nTrama.\nNella notte tra il 15 al 16 aprile 1913, Justin Minard, un giovane flautista, entra nel commissariato di quartiere di Saint-Georges nel IX \"arrondissement\". Dice al segretario del commissario, tale \"Jules Maigret\", di avere udito un grido di donna e poi uno sparo provenire dall'interno di una villa in rue Chaptal. Maigret accompagna Minard alla villa per effettuare lui stesso un sopralluogo. Richard Gendreau, della potente famiglia Gendreau-Balthazar, lo guida in modo molto ironico e beffardo nella visita alle stanze e ai luoghi della sua propriet\u00e0. Maigret non nota nulla di sospetto, eccetto la paura malcelata del vecchio F\u00e9licien Gendreau, ma \u00e8 comunque persuaso che nulla sia completamente chiaro in quel caso che diventer\u00e0 a tutti gli effetti la sua prima inchiesta e si concluder\u00e0 con un vero e proprio successo per il giovane poliziotto di quartiere, tanto che Maigret verr\u00e0 promosso ed entrer\u00e0 al \"Quai des Orf\u00e8vres\" nella squadra del commissario Barodet, un suo \"eroe\".\nEdizioni.\nIl romanzo \u00e8 stato scritto presso la tenuta Stud Barn di Tumac\u00e0cori, antica sede di tre comunit\u00e0 missionarie spagnole, ora parco storico naturale nei dintorni di Tucson, Arizona (USA) dal 22 al 30 settembre 1948, pubblicato per la prima volta in Francia il 15 febbraio 1949, presso l'editore Presses de la Cit\u00e9. In precedenza era apparso come romanzo d'appendice sul settimanale \"Point de Vue/Image du monde\".\nIn Italia \u00e8 apparso per la prima volta nel 1957, tradotto da Enzo De Michele e pubblicato da Mondadori nella collana \"Il girasole. Biblioteca economica Mondadori\" (n\u00b0 73). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1990 nella traduzione di Lea Grevi). Nel 2001 il romanzo \u00e8 stato pubblicato sempre con il titolo \"La prima inchiesta di Maigret\", presso Adelphi, tradotto da Alessio Catania, nella collana dedicata al commissario (parte de \"gli Adelphi\", al n\u00ba 196).\nFilm e televisione.\nUn solo adattamento del romanzo per la televisione:"}
{"id": "776288", "revid": "287204", "url": "https://it.wikipedia.org/wiki?curid=776288", "title": "Bartolomeo Panciatichi", "text": "Biografia.\nFu figlio naturale del mercante, di origine pistoiese, Bartolomeo il Vecchio, proprietario della principale azienda commerciale fiorentina che operasse in Francia, a Lione, citt\u00e0 di fiorenti iniziative commerciali e culturali, poich\u00e9 al crocevia con la Svizzera, l'Italia e la Germania.\nIl padre aveva finanziato le imprese militari di Luigi XII, che portarono alla provvisoria conquista del Ducato di Milano, e il giovane Bartolomeo, accolto come paggio alla corte di Francesco I, si form\u00f2 culturalmente tanto a Lione che a Padova, il cui Studio frequent\u00f2 dal 1529 al 1531, trascurando gli interessi commerciali dell'azienda che, alla morte del padre, lasci\u00f2 alla cura dei parenti.\nFu amico di Jean de Vauzelles, abate di Montrottier, nominato da Margherita d'Angoul\u00eame, regina di Navarra e sua protettrice, maestro di suppliche; il de Vauzelles ader\u00ec al movimento spirituale francese del ritorno al Vangelo, promosso in Francia dal vescovo di Meaux, Guillaume Bri\u00e7onnet, da Jacques Lefr\u00e8vre d'\u00c9taples e da Louis de Berquin, e tradusse le opere religiose di Pietro Aretino, l\"Umanit\u00e0 di Cristo\" e la \"Passione di Cristo\", le cui prime copie furono mandate a Venezia nel 1539 dal Panciatichi al letterato italiano.\nNel 1534 Panciatichi spos\u00f2 Lucrezia Pucci e si stabil\u00ec nel 1539 a Firenze, dove il 20 gennaio 1541 divenne membro dell'Accademia degli Umidi; il 31 gennaio fu scelto tra i riformatori dei suoi Statuti e nel 1545 il duca di Firenze Cosimo I de' Medici lo nomin\u00f2 console mandandolo nel 1549 in Francia, per riallacciare i rapporti con la monarchia francese retta allora da Enrico II e da Caterina de' Medici.\nQui Bartolomeo s'interess\u00f2 alla Riforma protestante, portando a Firenze, nei circoli intellettuali che facevano capo a Benedetto Varchi, a Pier Francesco Riccio e a Marcantonio Flaminio, libri proibiti dalla Chiesa romana, come l\"Institution de la religion chr\u00e9tienne\" di Calvino.\nIl 17 ottobre 1551 l'anabattista pentito Pietro Manelfi present\u00f2 all'inquisitore di Bologna una lunga lista di nomi di riformati, indicando, tra i fiorentini, anche \u00abMaestro Bartolomeo Panzatico, luterano, et ha libri eretici\u00bb. Furono 35 gli arrestati fra il dicembre 1551 e il gennaio del 1552: mentre quelli non nobili, vestiti dell\"abitello\" giallo degli eretici, furono costretti, il 6 febbraio, a bruciare in piazza San Giovanni i libri proibiti e poi a mostrarsi per le vie di Firenze in processione, il Panciatichi usc\u00ec di prigione dietro pagamento di un riscatto; dovette promettere di non occuparsi pi\u00f9 di questioni religiose al duca Cosimo, grande fautore della Controriforma cattolica, se pochi giorni dopo, il 24 febbraio, fu eletto consigliere dell'Accademia fiorentina.\nRientrato cos\u00ec nelle grazie della corte medicea, anche sposando per convenienza l'ex-amante di Cosimo I, Eleonora degli Albizzi. Riprese dunque la sua carriera politica: nel 1567 fu senatore, nel 1568 commissario a Pisa e nel 1578 a Pistoia."}
{"id": "776289", "revid": "1573940", "url": "https://it.wikipedia.org/wiki?curid=776289", "title": "Genetta tigrina", "text": "La genetta del Capo (Genetta tigrina ) \u00e8 un carnivoro della famiglia dei viverridi diffuso in Sudafrica\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 480 e 540\u00a0mm, la lunghezza della coda tra 380 e 540\u00a0mm, la lunghezza del piede tra 60 e 105\u00a0mm, la lunghezza delle orecchie tra 41 e 65\u00a0mm e un peso fino a 3,2\u00a0kg.\nAspetto.\nIl colore del corpo varia dal biancastro al bianco-grigiastro, spesso con dei riflessi giallo-ocra. Una striscia dorsale scura mediana si estende dalle spalle alla base della coda. Lungo i fianchi si estendono diverse file di macchie grandi e ben distanziate, che variano dal nerastro al rossastro. Inoltre sono presenti due bande scure che si estendono dalla nuca per curvarsi verso il basso lungo le spalle, dove si trasformano in una fila di macchie. Ognuna di queste bande \u00e8 affiancata da una pi\u00f9 indistinta. Sul muso sono presenti due macchie bianche sotto gli occhi e una marrone scura alla base delle vibrisse. Una banda longitudinale si estende dal lato interno di ogni occhio fino alla fronte. Le parti ventrali sono pi\u00f9 chiare. Il mento \u00e8 bianco. Le parti inferiori degli arti anteriori sono privi di macchie e dello stesso colore delle parti dorsali. Le parti inferiori delle zampe posteriori sono simili. I piedi sono solitamente nerastri. La coda \u00e8 lunga quanto la testa ed il corpo, varia dal nerastro al rossastro ed ha 6-8 anelli bianco-grigiastri. L'estremit\u00e0 \u00e8 nera. Le femmine hanno 2 paia di mammelle addominali.\nBiologia.\nComportamento.\n\u00c8 una specie notturna e solitaria. Durante il giorno si rifugia in crepacci, buche, alberi caduti e altri luoghi simili. Si nutre principalmente al suolo, tuttavia \u00e8 un'agile arrampicatrice.\nAlimentazione.\nSi nutre principalmente di insetti e piccoli mammiferi, incluse le talpe dorate e i pipistrelli. Inoltre fanno parte della sua dieta piccoli invertebrati, uccelli, rane e frutta. Talvolta fa irruzione nei pollai.\nRiproduzione.\nLa gestazione dura 70 giorni. Le femmine danno alla luce fino a 5 piccoli alla volta, principalmente tra agosto e marzo. I nascituri aprono gli occhi dopo 10 giorni. Diventano adulti dopo 11 mesi.\nDistribuzione e habitat.\nQuesta specie \u00e8 diffusa nel Sudafrica.\nVive in zone densamente alberate e con presenza d'acqua come il fynbos. Talvolta \u00e8 presente anche in boscaglie, praterie e arbusteti durante la ricerca di cibo.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale, la popolazione numerosa e la presenza in diverse aree protette, classifica \"G.tigrina\" come specie a rischio minimo (\"Least Concern\")."}
{"id": "776292", "revid": "114118", "url": "https://it.wikipedia.org/wiki?curid=776292", "title": "Castellamare Adriatico", "text": ""}
{"id": "776297", "revid": "256896", "url": "https://it.wikipedia.org/wiki?curid=776297", "title": "Guardie ambientali volontarie", "text": ""}
{"id": "776299", "revid": "118237595", "url": "https://it.wikipedia.org/wiki?curid=776299", "title": "Tribunale della funzione pubblica dell'Unione europea", "text": "Il Tribunale della funzione pubblica, creato nel (2004), era uno dei tre organi giurisdizionali - insieme alla Corte di giustizia dell'Unione europea e al Tribunale dell'Unione europea - che compongono il sistema giurisdizionale dell'Unione europea. Era un tribunale specializzato competente a conoscere in primo grado alcune categorie di ricorsi in materie specifiche determinate dal proprio Statuto. Ha cessato le sue attivit\u00e0 il 1\u00ba settembre 2016.\nLa facolt\u00e0 di creare tribunali specializzati (in precedenza, \"camere giurisdizionali\") era stata istituita con il Trattato di Nizza, il quale, a seguito della modifica dell'art. 225A del TCE, aveva previsto che il Consiglio dell'Unione europea, su proposta della Commissione europea, o della Corte di giustizia dell'Unione europea, potesse deliberare con propria decisione sulla creazione di un'apposita sezione specializzata, stabilendo la composizione, e la portata delle competenze di cognizione. Al fine di alleggerire il carico di lavoro del Tribunale di primo grado, il Consiglio dell'Unione europea aveva deciso di creare il Tribunale della funzione pubblica, competente a decidere le controversie tra l'Unione europea e i propri dipendenti.\nComposizione e struttura.\nIl Tribunale della funzione pubblica era composto di sette giudici designati dal Consiglio, per un periodo rinnovabile di sei anni. I giudici del Tribunale designavano tra loro il proprio presidente, per un periodo rinnovabile di tre anni. Il Tribunale si riuniva normalmente in sezioni composte di tre giudici. Tuttavia, una causa poteva essere rinviata dinanzi al Tribunale riunito in seduta plenaria, qualora ci\u00f2 fosse giustificato dalla difficolt\u00e0 o dall'importanza delle questioni di diritto.\nCompetenze e procedura.\nIl Tribunale decideva le controversie in materia di pubblico impiego dell'Unione europea, competenza che \u00e8 stata precedentemente esercitata dalla Corte di giustizia e in seguito, dal 1989, dal Tribunale di primo grado (oggi, Tribunale dell'Unione europea). Esso non poteva pronunciarsi sulle controversie tra le amministrazioni nazionali e i loro dipendenti.\nLe decisioni emanate dal Tribunale potevano essere oggetto, entro un termine di due mesi, di un'impugnazione dinanzi al Tribunale di primo grado limitata alle questioni di diritto. In casi eccezionali, quando ricorra un grave rischio per l'unit\u00e0 o la coerenza del diritto dell'Unione europea, poi, la decisione del Tribunale di primo grado poteva essere oggetto di riesame da parte della Corte di giustizia. In linea di principio, il procedimento consta di una fase scritta e di una fase orale, durante la quale ha di regola luogo un'udienza pubblica. In qualsiasi fase del procedimento il Tribunale poteva tentare di agevolare una composizione amichevole delle controversie.\nAltri organi giurisdizionali dell'Unione europea.\nGli altri organi giurisdizionali dell'Unione europea sono la Corte di giustizia dell'Unione europea e il Tribunale dell'Unione europea."}
{"id": "776302", "revid": "123167124", "url": "https://it.wikipedia.org/wiki?curid=776302", "title": "Cercando l'oro", "text": "Cercando l'oro \u00e8 il decimo album del cantautore italiano Angelo Branduardi. Come l'album precedente \u00e8 stato pubblicato in lingua italiana e in lingua francese.\nI testi sono sempre scritti in collaborazione con \"Luisa Zappa\" e con \u00c9tienne Roda-Gil per la versione francese. \"Piano piano\" \u00e8 la versione italiana del tradizionale inglese Barbara Allen (la Child Ballads numero 84), inciso anche da Joan Baez e da Alan Stivell che, tra l'altro, partecipa all'incisione di questo disco. Lo stesso brano avr\u00e0 una seconda rielaborazione dal titolo \"Barbriallen\" nell'album \"Cos\u00ec \u00e8 se mi pare\" del 2011. La musica del brano \"Cercando l'oro\" \u00e8 liberamente ispirata dalla canzone \"Under the mango tree\" tratta dal primo Bond movie \"Agente 007 - Licenza di uccidere\" \"(senza fonte)\". I disegni di copertina sono di Emanuele Luzzati.\nTracce.\nTesti di Luisa e Angelo Branduardi, Musiche di Angelo Branduardi "}
{"id": "776304", "revid": "73125", "url": "https://it.wikipedia.org/wiki?curid=776304", "title": "Distribuzione di Fermi-Dirac", "text": ""}
{"id": "776308", "revid": "287204", "url": "https://it.wikipedia.org/wiki?curid=776308", "title": "Le memorie di Maigret", "text": "Le memorie di Maigret (titolo originale francese \"Les m\u00e9moires de Maigret\") \u00e8 un romanzo di Georges Simenon con protagonista il Commissario Maigret.\nIl romanzo \u00e8 stato scritto alla tenuta Shadow Rock Farm di Lakeville (Connecticut), negli Stati Uniti d'America, dal 19 al 27 settembre 1950, pubblicato per la prima volta in Francia nel gennaio del 1951 presso l'editore Presses de la Cit\u00e9.\n\u00c8 il trentacinquesimo romanzo dedicato al celebre commissario.\nTrama.\nMaigret si sostituisce al suo autore e racconta di un incontro avuto al Quai des Orf\u00e8vres con lo scrittore e giornalista \"Georges Sim\" (uno degli pseudonimi pi\u00f9 utilizzati da Simenon), venuto per conoscere i metodi di indagine \"reali\". Il commissario parla del padre e della sua infanzia in campagna, della morte di parto della madre quando lui aveva otto anni, quando il padre lo ha affidato a una zia, sposa di un panettiere di Nantes, dove ha studiato, riuscendo a vedere il padre solo durante le vacanze. Avrebbe voluto studiare medicina, ma ha dovuto interrompere gli studi per ragioni economiche, alla morte del padre. Ricorda l'incontro con Louise Maigret, che ha poi sposato, e alcune delle prime indagini svolte in polizia, ma anche delle indagini pi\u00f9 famose. Esprime il suo disappunto per il ritratto che Simenon fa del suo personaggio, bench\u00e9 dichiara di sentire per lui amicizia, ed espone le sue opinioni sugli attori che lo hanno interpretato al cinema o su alcune contraddizioni rilevate ai romanzi che lo vedono protagonista.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1951. Una parte era uscita lo stesso anno sul mensile \"Constellation\", nn\u00b0 34-37, da febbraio a maggio.\nIn Italia \u00e8 apparso per la prima volta nel 1957, tradotto da Paolo Braccialarghe e pubblicato da Mondadori nella collana \"Il girasole. Biblioteca economica Mondadori\" (n\u00b0 93). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1990 nella traduzione di Marianna Basile). Nel 2000 il romanzo \u00e8 stato pubblicato presso Adelphi, sempre con il titolo \"Le memorie di Maigret\", tradotto da Marco Bevilacqua, nella collana dedicata al commissario (parte de \"gli Adelphi\", al n\u00b0 207). \u00c8 stato poi incluso nella raccolta \"Romanzi II\" (2010) presso lo stesso editore nella collana \"La nave Argo\" (n\u00b0 12).\nFilm e televisione.\nIl romanzo non \u00e8 mai stato portato sullo schermo, ma c'\u00e8 stata una versione radiofonica: \"Le canzoni di casa Maigret\", sceneggiatura di Umberto Ciappetti, regia di Andrea Camilleri, in 13 puntate dal 9 gennaio al 3 aprile 1972."}
{"id": "776314", "revid": "933835", "url": "https://it.wikipedia.org/wiki?curid=776314", "title": "Simone Veil", "text": "Nata in una famiglia ebrea, fu deportata nel campo di concentramento di Auschwitz\u00a0durante la seconda guerra mondiale. Sopravvissuta, divent\u00f2 magistrato, venendo nominata poi ministro della Salute, incarico durante il quale fece adottare la legge francese di depenalizzazione dell'aborto. Fu poi europarlamentare, diventando la prima presidente del Parlamento europeo dal 1979 al 1982. Venne quindi nominata ministro di Stato, per diventare infine membro del Consiglio costituzionale dal 1998 al 2007.\nBiografia.\nInfanzia.\nIl padre, Andr\u00e9 Jacob, era architetto. La madre, Yvonne Steinmetz, figlia di un pellicciaio, abbandon\u00f2 dopo il matrimonio gli studi in chimica, su richiesta del marito. Dopo la nascita di due figlie, Madeleine e Denise, la famiglia lascia Parigi per stabilirsi a Nizza, dove nascono Jean, l'unico figlio maschio, e Simone. A causa della crisi del 1929 il padre fatica a trovare lavoro per mantenere la famiglia.\nLa deportazione.\nDi religione ebraica, durante l'Occupazione nazista sub\u00ec dure persecuzioni. Nonostante questo riusc\u00ec a conseguire la maturit\u00e0 nel marzo 1944 ma subito dopo fu deportata insieme alla famiglia nel Campo di concentramento di Auschwitz. Con la sorella, fu l'ultima sopravvissuta, con il numero 78651 tatuato sul braccio, ad Auschwitz, da cui fu liberata il 27 gennaio 1945, attuale Giorno della Memoria in tutti gli Stati dell'Unione europea.\nLaureata in giurisprudenza, magistrato, spos\u00f2 nel 1946 Antoine Veil dal quale ebbe tre figli. Fu tra i soci fondatori e presidente onoraria della Fondation pour la M\u00e9moire de la Shoah, organizzazione no-profit che si occupa della promozione della memoria e degli studi sulla tragedia della Shoah.\nCarriera politica.\nAbbandonata nel 1974 la carriera di magistrato, dopo l'elezione di Val\u00e9ry Giscard d'Estaing a Presidente della Repubblica francese, fu nominata ministra della salute nel governo di Jacques Chirac, confermata nell'incarico in quello successivo di Raymond Barre. Ebbe anche l'incarico della Famiglia e della Sicurezza Sociale. La nomina di Simone Veil rappresent\u00f2 una novit\u00e0, anche perch\u00e9 fu una delle prime donne ministra. In quel periodo riusc\u00ec a ottenere l'approvazione della legge sull'aborto, sia pure subendo nel corso di un lungo ed estenuante dibattito all'Assembl\u00e9e Nationale violenti attacchi da parte dei deputati pi\u00f9 oltranzisti (un parlamentare del centrodestra arriv\u00f2 a deporre un feto sotto formalina sul banco dei ministri).\nNel luglio 1979, lasci\u00f2 il governo Barre per guidare la lista dell'Unione per la Democrazia Francese alle prime elezioni a suffragio universale per il Parlamento Europeo. Fu la capofila dello schieramento europeista, liberale e centrista, sostenuto apertamente da Giscard d'Estaing. Alla prima riunione del Parlamento Europeo a Strasburgo nel luglio del 1979 fu eletta Presidente dell'assemblea. Durante il suo discorso d'investitura rende omaggio a Louise Weiss e dichiara esplicitamente di voler ridare prestigio e rinforzare i poteri del Parlamento europeo. Venne eletta al secondo turno ottenendo 192 voti, tre pi\u00f9 della maggioranza richiesta, dal blocco comprendente liberali, democristiani, conservatori inglesi e una parte dei gollisti. Rest\u00f2 in carica fino al gennaio 1982. Fu rieletta al Parlamento Europeo nel 1984, stavolta con la lista unitaria di centro-destra RPR-UDF capeggiata da lei (in qualit\u00e0 di illustre esponente dell'UDF) e da Jacques Chirac (in qualit\u00e0 di leader del RPR). Alle elezioni del 1989 si ripresent\u00f2 nella formazione \"Le Centre pour l'Europe\", lista concorrente con l'Unione UDF-RPR. Il suo percorso l'ha portata a essere ormai considerata una delle madri dell'Europa.\nNel marzo del 1993 fu nominata ministra di Stato, ministra della Sanit\u00e0, degli Affari Sociali e delle Aree Urbane nel governo di \u00c9douard Balladur. In quanto ministra di Stato, aveva una posizione protocollare che la collocava immediatamente dopo il primo ministro. Rest\u00f2 in carica fino al maggio 1995: avendo sostenuto la candidatura di \u00c9douard Balladur alla presidenza della Repubblica, fu esclusa dal neoeletto presidente Chirac dal nuovo governo. Nel marzo 1998 fu nominata membro del Consiglio costituzionale dal presidente del Senato Ren\u00e9 Monory. Il suo mandato dur\u00f2 nove anni e termin\u00f2 nel marzo del 2007.\nIn occasione del referendum per l'approvazione della Costituzione europea del 29 maggio 2005 chiese di essere sospesa temporaneamente dal Consiglio costituzionale per fare campagna per il voto favorevole dei francesi. Nel febbraio 2007 espresse il suo sostegno alla candidatura di Nicolas Sarkozy alla Presidenza della Repubblica, smarcandosi dal candidato dell'UDF Fran\u00e7ois Bayrou. Il 9 aprile 2008 fu designata dal consiglio dei ministri alla presidenza del \"Comit\u00e9 de r\u00e9flexion sur le pr\u00e9ambule de la Constitution\". Nell'ottobre 2012 battezz\u00f2 come \"madre nobile\" la neonata formazione di centrodestra UDI, capeggiata da Jean-Louis Borloo.\nAccademica di Francia.\nIl 20 novembre 2008 fu eletta all'Acad\u00e9mie fran\u00e7aise al primo turno dello scrutinio, con 22 voti su 29 (5 schede bianche e 2 nulle), occupando il seggio che fu di Pierre Messmer, deceduto il 29 agosto 2007.\nUltimi anni.\nNel 2013, dopo il decesso del marito e della sorella, decise di ritirarsi dalla vita pubblica. Mor\u00ec a Parigi il 30 giugno 2017 poco prima di compiere 90 anni. Diversi esponenti politici chiesero che fosse tumulata nel Pantheon, una sorta di cimitero laico delle grandi personalit\u00e0 francesi. Nel febbraio 2018 il presidente francese Emmanuel Macron annunci\u00f2 che sia lei che il marito avrebbero riposato nel Pantheon dal 1\u00ba luglio 2018: si tratta della prima coppia di sposi e della quinta donna dopo circa 100 anni."}
{"id": "776320", "revid": "110157", "url": "https://it.wikipedia.org/wiki?curid=776320", "title": "State buoni se potete (album)", "text": "State buoni se potete \u00e8 un album di Angelo Branduardi pubblicato nel 1983 dall'etichetta discografica Musiza.\nIl disco.\nPrima colonna sonora affidata ad Angelo Branduardi per il film omonimo diretto da Luigi Magni, dedicato alla vita di san Filippo Neri, in cui lo stesso Branduardi recita nella parte di Spiridione, un personaggio di fantasia.\nLe musiche sono di Angelo Branduardi e i testi di Luisa Zappa, escluso il brano \"Capitan Ges\u00f9\", scritta da Luigi Magni. Gli arrangiamenti sono di Gianfranco Lombardi. L'attrice Iris Peynado interpreta il brano \"Canzone di Cadigia\". Il Piccolo Coro Akademia canta nei brani \"Capitan Ges\u00f9\" e \"Vanit\u00e0 di vanit\u00e0\".\nLa musica di \"Vanit\u00e0 di vanit\u00e0\" \u00e8 tratta dalla canzone tradizionale scozzese e irlandese \"The Raggle Taggle Gypsy\".\nDell'album esistono due sole edizioni pubblicate entrambe da Musiza nel 1983, una in LP con numero di catalogo 811 797-1 e una in musicassetta con numero di catalogo 811 797-4."}
{"id": "776325", "revid": "287204", "url": "https://it.wikipedia.org/wiki?curid=776325", "title": "Terfeziaceae", "text": "Terfeziaceae \u00e8 una famiglia non accettata di funghi ascomiceti ipogei, detti volgarmente tartufi del deserto, appartenente all'ordine Pezizales. Il nome accettato di questa famiglia \u00e8 Pezizaceae.\nLe terfeziacee hanno un corpo fruttifero a forma di tubero con peridio rugoso o liscio e parte interna (gleba) carnosa, di colore chiaro divisa in concamerazioni non comunicanti fra loro; tale ultima caratteristica le differenzia dalle Tuberaceae che invece hanno concamerazioni intercomunicanti.\nLe specie di tartufi incluse in questa famiglia sono endemiche di aree desertiche e semi-desertiche dei paesi che si affacciano sul Mediterraneo (soprattutto Marocco), dove vivono in associazione ectomicorrizica con specie del genere Helianthemum.\nGeneri di Terfeziaceae.\nIl genere tipo \u00e8 \"Terfezia\", altri generi inclusi sono:"}
{"id": "776326", "revid": "325224", "url": "https://it.wikipedia.org/wiki?curid=776326", "title": "Stefano Arduini", "text": "Biografia.\n\u00c8 professore ordinario di Linguistica all'Universit\u00e0 di Roma Link Campus dove dirige il DAMS. Insegna Teoria della Traduzione all'Universit\u00e0 di Urbino. \u00c8 presidente della Fondazione Unicampus San Pellegrino di Rimini.\nDal 2005 \u00e8 \"profesor honorario\" della \"Universidad Nacional Mayor de San Marcos\" di Lima in Per\u00f9. \u00c8 stato \"profesor visitante\" nell'Universit\u00e0 di Alicante e nell'Universit\u00e0 Autonoma di Madrid in Spagna.\n\u00c8 \"senior advisor\" del \"Nida Institute for Biblical Scholarship\" e condirettore della Nida School of Translation Studies.\nCon Ilide Carmignani organizza dal 2003 le \"Giornate della Traduzione Letteraria\"."}
{"id": "776330", "revid": "30232", "url": "https://it.wikipedia.org/wiki?curid=776330", "title": "Locomotiva 9000 Eurotunnel", "text": ""}
{"id": "776332", "revid": "1522738", "url": "https://it.wikipedia.org/wiki?curid=776332", "title": "Socialdemocratici (Danimarca)", "text": "I Socialdemocratici (- SD) sono un partito politico danese di orientamento socialdemocratico fondato nel 1871.\n\u00c8 membro dell'Alleanza Progressista e del Partito Socialista Europeo.\nStoria.\nDal 1871 al 1924 i socialdemocratici non hanno mai guidato il governo. Tra il 1924 ed il 1926 i socialdemocratici guidarono il governo con Thorvald Stauning e poi ancora dal 1929 al 1942. Fino alla prima met\u00e0 degli anni venti la Danimarca, come il Regno Unito e la Norvegia, vide l'alternanza tra Conservatori, Liberali e Social-liberali. Solo dalla seconda met\u00e0 degli anni venti i socialdemocratici, dato l'aumento della classe operaia e della popolazione urbana, cominciarono ad assumere un peso maggiore nella vita della nazione.\nNella seconda met\u00e0 del Novecento, i socialdemocratici hanno guidato il Paese per ben 36 anni:\nDal 1947 al 1966 SD ha conseguito alle elezioni politiche una percentuale di voti compresa sempre tra il 38,2% ed il 42,1%. Dal 1966 al 1988 vi \u00e8 stato un primo declino di consensi. I socialdemocratici, infatti, in quel ventennio non hanno pi\u00f9 raggiunto il 40% dei voti toccando anche percentuali intorno al 29%. Nel 1973 scesero, addirittura, al 25,3%. Nonostante il sostanziale divario tra il miglior ed il peggior risultato (1960: 42,1%; 1973: 25,3%) nei 40 anni in esame i Socialdemocratici rimasero sempre il primo partito danese.\nTra il 1990 ed il 1998 i socialdemocratici migliorarono decisamente i propri consensi, superando sempre il 34% dei voti. Nel 2001 e nel 2005, invece, si \u00e8 assistito ad un nuovo calo del partito, che ha ottenuto rispettivamente il 29,1% ed il 25,8% dei suffragi, perdendo entrambe le volte il primato a favore dei Liberali. Alle elezioni politiche del 2011 gli SD ottennero il 24,9% dei voti e 44 seggi. Nonostante il leggero calo, SD espresse il nuovo premier, Helle Thorning-Schmidt. Il governo venne sostenuto anche dalla Sinistra Radicale, socio-liberali, e dal Partito Popolare Socialista.\nNel elezioni parlamentarie del 2015, nonostante i Socialdemocratici si confermano primo partito di Danimarca con il 26,3% di preferenze e 47 seggi al Folketing non riescono comunque ad ottenere la maggioranza, che passa al centro-destra, tanto che il Premier Helle Thorning-Schmidt \u00e8 costretta a rassegnare le dimissioni."}
{"id": "776333", "revid": "121705309", "url": "https://it.wikipedia.org/wiki?curid=776333", "title": "Teorema di Wigner-Eckart", "text": "Il teorema di Wigner-Eckart \u00e8 un importante teorema della meccanica quantistica che permette di semplificare il calcolo degli elementi di matrice di un tensore sferico. Sia formula_1 la componente q-esima di un tensore sferico di rango \"k\", (formula_2) un insieme completo di osservabili che commutano e formula_3 una base di autostati simultanei delle stesse. Allora:\nIl primo termine al secondo membro \u00e8 un coefficiente di Clebsch-Gordan corrispondente alla composizione di due momenti angolari \"j\" e \"k\" con terza componente \"m\" e \"q\" rispettivamente. Il secondo termine \u00e8 detto elemento di matrice ridotto e non dipende da \"m\", \"m\"' e \"q\". Nel caso in cui abbiamo k=0, cio\u00e8 il tensore sferico \u00e8 uno scalare, allora\ndi conseguenza otteniamo le regole di selezione j=j' e m=m' (per avere un elemento di matrice non nullo).\nNel caso in cui \"k=1\", cio\u00e8 il tensore sferico \u00e8 un operatore vettoriale, si ottiene\nda cui seguono le regole di selezione formula_7 e formula_8 \u2208 j \u2297 1.\nDal teorema di Wigner-Eckart, nel caso formula_9 e formula_10, segue facilmente un ulteriore importante teorema, il teorema di proiezione:"}
{"id": "776335", "revid": "1573940", "url": "https://it.wikipedia.org/wiki?curid=776335", "title": "Bui Tuong Phong", "text": "Biografia.\nRicercatore e pioniere nel campo della computer grafica, i suoi lavori vengono spesso indicizzati sotto il nome di B\u00f9i, che nella convenzione vietnamita viene posto davanti al nome. Le sue invenzioni, invece, vengono ricordate con il nome di \"Phong\", dal momento che questa \u00e8 la convenzione internazionale utilizzata per riferirsi ai vietnamiti.\nIl dottor Phong fu l'inventore del modello di riflessione di Phong e del metodo di interpolazione chiamato Phong shading, tecniche ancora attuali in computer grafica 3D. Bui Tuong pubblic\u00f2 la descrizione dei suoi algoritmi nella discussione della propria tesi, nel 1973, e in un articolo del 1975. Si laure\u00f2 presso l'Universit\u00e0 dello Utah nel luglio 1973.\n\u00c8 scomparso a seguito di leucemia nel 1975 a soli 33 anni."}
{"id": "776336", "revid": "1077968", "url": "https://it.wikipedia.org/wiki?curid=776336", "title": "Maigret al night-club", "text": "Maigret al night-club (titolo originale francese \"Maigret au Picratt's\", pubblicato in traduzione italiana anche col titolo Maigret al Picratt's) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto alla tenuta Shadow Rock Farm di Lakeville (Connecticut), negli Stati Uniti d'America, dal 30 novembre all'8 dicembre 1950, pubblicato per la prima volta in Francia nell'aprile dell'anno successivo presso l'editore Presses de la Cit\u00e9. Nel 1952, sempre in Francia, apparve anche una versione ridotta, a fumetti.\n\u00c8 il trentaseiesimo romanzo dedicato al celebre commissario; ad esso \u00e8 ispirato il film franco-italiano del 1967 \"Maigret a Pigalle\", adattamento di Sergio Amidei per la regia di Mario Landi. Il commissario \u00e8 interpretato da Gino Cervi.\nTrama.\nArlette, una giovanissima spogliarellista di un infimo locale, il Picratt's, piuttosto alticcia, si reca a notte fonda ad un commissariato di periferia per informare di avere sentito, mentre era seduta in un separ\u00e9 del locale con un suo spasimante, due uomini di cui uno di nome Oscar, complottare per uccidere una non ben precisata \u201ccontessa\u201d.\nCondotta al Quai des Orf\u00e8vres e ripresasi dalla sbronza, mentre viene condotta ad un nuovo interrogatorio incontra per caso un giovane poliziotto, Lapointe: i due si fissano, sembrano conoscersi. Poco dopo ritratta quanto detto dicendo di esserselo inventata sotto l'effetto dell'alcol e torna a casa: qualche ora dopo Arlette viene trovata strangolata. Dalla autopsia si evidenzia che era molto pi\u00f9 giovane di quanto i suoi documenti, falsi, dicevano e che si era sottoposta ad un aborto.\nIniziano le indagini. Lapointe confessa a Maigret di aver conosciuto per caso Arlette qualche tempo prima nel locale dove lavorava e di essersene innamorato tanto da insistere affinch\u00e9 lei smettesse e cambiasse vita. Era lui la persona con la quale si trovava la ragazza la sera prima ma n\u00e9 lui n\u00e9 il padrone del Picratt's dicono di aver visto i due uomini descritti da Arlette.\nUna certa contessa, ormai alla deriva e dedita alla morfina viene effettivamente trovata uccisa anche lei strangolata nella casa in cui abitava. Arlette aveva mentito sul luogo in cui aveva saputo dell'omicidio ma aveva rivelato un indizio, dicendo il nome Oscar e dandone la descrizione.\nDalla foto pubblicata sui giornali la giovane viene identificata da una lontana parente che fornisce a Maigret informazioni che si riveleranno utili ai fini della indagine. La personalit\u00e0 di Arlette emerge pian piano. Aveva assunto una falsa identit\u00e0 e aveva conosciuto molti uomini, senza essere una vera prostituta. Tutte le persone che l'avevano conosciuta confessano la sensualit\u00e0 che emanava e che lo spogliarello per lei era una specie di atto narcisista e che per questo era particolarmente brava e, che nonostante i molti spasimanti, doveva essercene uno che la teneva particolarmente legata a s\u00e9: che nesso c'\u00e8 tra Arlette e la Contessa? E chi \u00e8 il fantomatico Oscar che nessuno nel quartiere conosce? La contessa, vedova da anni di un ricco austriaco dal quale aveva ereditato il titolo ed una fortuna dilapidata in eccessi, era stata sospettata a suo tempo di essere coinvolta nella morte del marito, indagine conclusa con il verdetto di suicidio.\nIspettore del quartiere in cui si sono verificati i due omicidi \u00e8 Lognon, tipo bilioso quasi invidioso di Maigret e che vuole a tutti i costi dimostrarsi all'altezza della situazione. Lognon scova un giovane travestito, Philippe, in procinto di scappare in Belgio che frequentava la contessa e che come lei era dedito alla droga: forse sa qualcosa ma nonostante l'interrogatorio di Maigret non molla.\nIndagando sul passato della contessa si scopre che ai tempi del matrimonio un certo Oscar era al servizio della coppia come autista. Si rintraccia altro personale allora alle dipendenze e i contorni di Oscar prendono forma: un uomo basso e muscoloso che suscita un fascino particolare sulle donne. Era originario di un paesino dove Arlette qualche anno prima aveva trascorso una specie di convalescenza. Maigret rilascia Philippe ma lo fa pedinare certo che se esiste un legame che lo lega all'omicidio, si recher\u00e0 da Oscar per ricattarlo. Maigret ipotizza che Oscar abbia sedotto Arlette e che, a conoscenza delle cause della vera morte del conte austriaco, da tempo ricattasse la contessa suggerendo ad Arlette, sua amante, l'idea di derubare la contessa degli ultimi gioielli. A sua volta Arlette, forse desiderosa di cambiare vita e sotto le insistenze del giovane Lapointe, aveva pensato di rivelare alla polizia quello che sapeva; qualcosa per\u00f2 non era andata per il verso giusto. La scoperta che Lapointe era un poliziotto l'aveva fatta ritornare sui propri propositi e nello stesso tempo Oscar si era sentito tradito avendo visto Arlette andare dalla polizia?\nSono solo ipotesi che non avranno spiegazione perch\u00e9 Oscar verr\u00e0 ucciso da Lapointe, mentre tenta di sfuggire ai poliziotti che stavano cercando di arrestarlo.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1951.\nIn Italia \u00e8 apparso per la prima volta nel 1954, tradotto da Sarah Cantoni e pubblicato da Mondadori nella collana \"Il girasole. Biblioteca economica Mondadori\" (n\u00b0 15). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1991 nella traduzione di Emanuela Fubini). Nel 2000 il romanzo \u00e8 stato pubblicato presso Adelphi, con il titolo \"Maigret al Picratt's\", tradotto da Giulio Minghini, nella collana dedicata al commissario (parte de \"gli Adelphi\", al n\u00b0 200).\nFilm e televisione.\nDal romanzo \u00e8 stato tratto il film \"Maigret a Pigalle\" (1967), per la regia di Mario Landi, con Gino Cervi nella parte di Maigret.\nCinque sono stati gli adattamenti per la televisione:"}
{"id": "776338", "revid": "1305772", "url": "https://it.wikipedia.org/wiki?curid=776338", "title": "Sarah Elizabeth", "text": "Deve la sua notoriet\u00e0 al fatto di essere stata \"Cyber Girl of the week\" di \"Playboy\" nella quarta settimana del dicembre 2005 per venire poi eletta Cyber Girl of the Month nell'aprile 2006. Sarah in seguito \u00e8 stata scelta come playmate per il mese di novembre del 2006. Originaria di Glendale, Arizona, adesso risiede a Panama City, Florida."}
{"id": "776344", "revid": "110157", "url": "https://it.wikipedia.org/wiki?curid=776344", "title": "Canzoni d'amore (Angelo Branduardi)", "text": "Canzoni d'amore \u00e8 un album raccolta di Angelo Branduardi, pubblicato nel 1984.\nSi tratta del terzo album comprendente brani del cantautore gi\u00e0 pubblicati in precedenza.\n\"Tema di Leonetta\" \u00e8 presente in una versione suonata e cantata da Branduardi, diversamente che nel disco \"State buoni se potete\", dove era un brano strumentale.\nNel 1985 fu pubblicato \"Chansons d'amour\", la versione in francese dell'album, nella quale i brani sono inseriti in ordine diverso e manca il corrispettivo in francese di \"Donna ti voglio cantare\", sostituita con \"Les arbres ont grandi\"."}
{"id": "776350", "revid": "572415", "url": "https://it.wikipedia.org/wiki?curid=776350", "title": "Koninklijke Bibliotheek", "text": "Koninklijke Bibliotheek pu\u00f2 riferisci alla:"}
{"id": "776352", "revid": "110157", "url": "https://it.wikipedia.org/wiki?curid=776352", "title": "Distretto di Central Hawke's Bay", "text": " \nIl distretto di Central Hawke's Bay \u00e8 un'autorit\u00e0 territoriale della Nuova Zelanda che si trova entro i confini della regione di Hawke's Bay, nell'Isola del Nord. La sede del Consiglio distrettuale si trova nella citt\u00e0 di Waipawa.\nIl Distretto si trova poche decine di chilometri a sud delle citt\u00e0 di Hastings e Napier. Nel Distretto ci sono due citt\u00e0 principali (Waipukurau e Waipawa) e numerosi altri villaggi, alcuni di essi (quelli che si trovano sulle coste dell'Oceano Pacifico) dediti al turismo."}
{"id": "776353", "revid": "46291", "url": "https://it.wikipedia.org/wiki?curid=776353", "title": "Helianthemum", "text": "Helianthemum \u00e8 un genere di piante Spermatofite Dicotiledoni appartenenti alla famiglia delle Cistaceae, dall'aspetto di piccole erbacee annuali o perenni. Il nome deriva dal greco \"Helios\" = sole e \"anthos\" = fiore.\nSistematica.\nLa famiglia delle Cistaceae \u00e8 mediamente numerosa con 200 specie raggruppate in 9 generi. Al genere \"Helianthemum\" appartengono circa met\u00e0 delle specie della famiglia originate in prevalenza nella zona mediterranea e nell'Asia occidentale, una ventina delle quali sono presenti spontaneamente sul territorio italiano.\nIl Sistema Cronquist assegna la famiglia delle \"Cistaceae\" all'ordine delle Violales mentre la moderna classificazione APG (avvalendosi dei recenti progressi della sistematica molecolare) la colloca nell'ordine delle Malvales. Sempre in base alla classificazione APG sono cambiati anche i livelli superiori (vedi tabella a destra).&lt;br&gt;\nIl genere della pianta di questa scheda \u00e8 suddiviso in varie sezioni (e/o sottogeneri). Qui prendiamo in esame cinque di queste sezioni, definite dal botanico italiano Adriano Fiori (1865 \u2013 1950), relative alle specie spontanee della nostra flora. Anche se questa suddivisione risulta datata pu\u00f2 essere interessante esaminarla ugualmente:\nQui di seguito sono elencati altri sottogeneri di \"Helianthemum\" (l'elenco pu\u00f2 non essere completo):\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nA questa lista \u00e8 da aggiungere la specie \"Helianthemum sicanorum\" Brullo, Giusso &amp; Sciandrello \u2013 Eliantemo dei Sicani, pianta endemica della Sicilia di recente ritrovamento.\nEtimologia.\nL'etimologia del nome del genere \u00e8 abbastanza intuitiva ed \u00e8 formata da due semplici parole: \"h\u00e8lios\" (= sole) e \"\u00e0nthos\" (= fiore) indicando cos\u00ec la breve durata di un solo giorno dei fiori di questo genere, oppure (secondo altre etimologie) indica il fatto che questi fiori vogliono le zone soleggiate.&lt;br&gt;\nLa prima volta che si trova il termine \"Helianthemum\" \u00e8 in una stampa ad opera del fisico e botanico germanico Valerius Cordus (18 febbraio 1515\u00a0\u2013 25 settembre 1544); ma \u00e8 stato il botanico francese Joseph Pitton de Tournefort (5 giugno 1656\u201428 dicembre 1708) ad usarlo per primo come valore di genere. Un primo elenc\u00f2 abbastanza completo delle specie di questo genere, partendo ovviamente da quelle spontanee del proprio territorio, \u00e8 stato fatto dal botanico svizzero Von Haller (1705\u00a0\u2013 1777) in una pubblicazione del 1742.\nMorfologia.\nQueste piante sono legnose o sub-legnose, ma anche erbacee a portamento arbustivo (eretto o prostrato) oppure sono erbe perenni (raramente annuali). La forma biologica pi\u00f9 ricorrente (almeno per le specie europee) \u00e8 camefita suffruticosa (Ch suffr), ossia sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm. A seconda della latitudine possono essere sempreverdi o semi-sempreverdi ossia le porzioni erbacee si seccano annualmente e rimangono in vita soltanto le parti legnose.\nRadici.\nLe radici sono secondarie da fittone.\nFusto.\nI fusti sono ramosi-cespugliosi di tipo diffuso-ascendenti ma anche prostrato-ascendenti. Alla base sono quasi legnosi, ispidi e rugosi. I rami sono ascendenti.\nFoglie.\nLe foglie sono a disposizione opposta lungo il fusto (ma anche in modo alterno, ma raramente e solo in quelle superiori). Possono avere varie forme: ovali, ellittiche o lanceolate. Sono lunghe mediamente 1 \u2013 4\u00a0cm e larghe 0,5 \u2013 2\u00a0cm. La superficie pu\u00f2 essere pi\u00f9 o meno glabra; a volte sono anche tomentose. Il colore delle foglie pu\u00f2 essere verde (pi\u00f9 o meno lucido) o da biancastro a grigio-verde (se sono tomentose). Alla base delle foglie di alcune specie sono presenti delle stipole. \nInfiorescenza.\nL'infiorescenza si compone di racemi terminali pi\u00f9 o meno lassi con pochi ma anche con tanti fiori. A volte le infiorescenze sono anche a ombrella. Raramente i fiori sono solitari. In generale la fioritura \u00e8 molto breve in quanto i petali sono presto caduchi. In compenso questo tipo di piante presentano pi\u00f9 fioriture durante l'arco della stagione. Spesso si presenta un certo dimorfismo tra le varie fioriture: i primi fiori si presentano con larghi petali, gli ultimi con petali pi\u00f9 stretti se non addirittura apetali.\nFiori.\nI fiori sono ermafroditi e attinomorfi; sono pentameri (calice e corolla composta da 5 elementi). Il diametro medio dei fiori va da 2 a 4\u00a0cm. Il colore \u00e8 bianco o giallo, occasionalmente rosa o carnicino. A volte sono bicolori: il centro del fiore ha delle tonalit\u00e0 pi\u00f9 accese probabilmente per facilitare il raggiungimento del nettare degli insetti pronubi. I fiori generalmente sono pedicellati, raramente sessili.\nFrutti.\nIl frutto \u00e8 una capsula loculicida a tre valve con molti semi. Una membrana riveste internamente il frutto. La forma dell'embrione pu\u00f2 essere sia ricurvo (ad anello) che ad uncino, oppure dritto o ripiegato. I semi sono provvisti di albume amilaceo.\nDistribuzione e habitat.\nLe specie di questo genere sono diffuse in varie zone dell'America, Europa, Nordafrica e Asia minore e Asia centrale, ma soprattutto in quelle aree che si affacciano sul Mediterraneo occidentale ma anche le isole Canarie, le coste atlantiche francesi e quelle inglesi. In effetti questo \u00e8 un genere tipico della flora mediterranea e dell'Europa meridionale in genere le cui specie spesso sono caratteristiche di una determinata condizione ambientale come ad esempio certe zone aride (quasi da \u201csteppa\u201d, chiamate \u201cgarighe\u201d) dell'Italia meridionale o insulare, oppure come la vera \"steppa russo-asiatica\".&lt;br&gt;\nCome esempio si pu\u00f2 citare la degradazione che alcuni terreni mediterranei, anticamente coltivati ad uliveto, subisce attualmente e che la fitosociologia assegna alla comunit\u00e0 vegetale chiamata \"Helianthemion guttati\", costituiti quasi totalmente da un tappeto di erba irsuta a fiori gialli: \"Helianthemum guttatum\" (L.) P. Mill.&lt;br&gt;\nLe circa 20 specie rappresentate nella flora spontanea italiana (alcune delle quali endemiche) frequentano una vasta gamma di ambienti: dai luoghi rocciosi frammisti ai pascoli alpini di alta quota della montagna (sopra la zona delle Conifere e del Faggio) a quote pi\u00f9 basse vicino al mare in zone tipiche dell'ulivo ma anche in aree aride e sassose.\nDella trentina di specie spontanee della nostra flora 7 (pi\u00f9 varie sottospecie) vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.&lt;br&gt;\nPer il \u201csubstrato\u201d con \u201cCa-Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nUsi.\nGiardinaggio.\nSe alcune specie si presentano in modo \u201cmodesto\u201d, altre hanno delle sicure dote di eleganza tanto da giustificare attorno al 1656 l'entrata nei giardini europei di queste piante. Secondo le prime documentazioni si tratta dell\"'Heliantemum halimifolium\" trasferito dalla coste italiane e spagnole ai ricchi giardini centro-europei e inglesi (questa specie per\u00f2 attualmente \u00e8 stata spostata nel genere \"Halimium\" (Dunal) Spach). Attualmente si possono contare ad una ventina le specie che vengono proposte dai commercianti di fiori sui mercati europei, senza contare le moltissime cultivar.&lt;br&gt;\nTra le nostre specie spontanee quella che pi\u00f9 viene sfruttata nel giardinaggio \u00e8 la \"Helianthemum nummularium\". Con questa specie si sono generate una dozzina di cultivar sfruttando le sue caratteristiche di estrema variabilit\u00e0.&lt;br&gt;\nPer il giardinaggio queste piante sono adatte per i muri fioriti o giardini rocciosi, in tutti i casi in posizione ben soleggiate. Non hanno grandi esigenze, basta che il terreno sia ben drenato un po' ghiaioso e di tipo calcareo.\nAltro.\nAlcune larve di lepidotteri (della famiglia delle Bucculatricidae e delle Coleophoridae) si cibano di queste piante."}
{"id": "776355", "revid": "287204", "url": "https://it.wikipedia.org/wiki?curid=776355", "title": "Wielun", "text": ""}
{"id": "776358", "revid": "729019", "url": "https://it.wikipedia.org/wiki?curid=776358", "title": "Battaglia di Chalons (274)", "text": "La battaglia di Chalons fu combattuta nel febbraio o marzo 274 a Ch\u00e2lons-sur-Marne, Francia, tra le truppe dell'Impero delle Gallie e quelle dell'Impero romano. La vittoria delle seconde segn\u00f2 il ritorno dei territori dell'impero secessionista sotto il controllo di Roma.\nContesto storico.\nL'Impero delle Gallie fu uno stato secessionista, che si separ\u00f2 dall'Impero romano all'indomani della cattura dell'imperatore romano Valeriano da parte dei Sasanidi (260). Dopo alcuni anni, in cui il suo territorio si ridusse, l'Impero delle Gallie sub\u00ec l'attacco decisivo ad opera dell'imperatore romano Aureliano, il quale nel 274 penetr\u00f2 in Gallia col proprio esercito; immediatamente gli si fece incontro l'imperatore gallico Tetrico, uscito dalla capitale \"Augusta Treverorum\" (Treviri).\nBattaglia.\nLa battaglia si svolse \"apud Catalaunos\", nei pressi di Ch\u00e2lons-sur-Marne. Tetrico e il figlio Tetrico iunior vennero sconfitti e fatti prigionieri, segnando cos\u00ec la fine dell'Impero delle Gallie.\nSecondo alcuni autori, Tetrico contatt\u00f2 Aureliano prima della battaglia e, forse preoccupato dalla contemporanea usurpazione di Faustino nella sua capitale, gli chiese di accoglierlo dalla sua parte: l'esercito di Tetrico, abbandonato dal suo comandante, sarebbe andato incontro alla sconfitta, mentre l'ex-imperatore delle Gallie, dopo aver partecipato come prigioniero al trionfo di Aureliano a Roma, sarebbe andato a fare il \"corrector Lucaniae et Bruttiorum\". Questa versione \u00e8 considerata inverosimile dagli alcuni storici moderni, che la ritengono frutto della propaganda di Aureliano: Tetrico avrebbe creduto nella vittoria e combattuto al fianco dei suoi uomini, mentre Faustino sarebbe stato il suo successore."}
{"id": "776361", "revid": "712828", "url": "https://it.wikipedia.org/wiki?curid=776361", "title": "Modo locrio", "text": "Il modo locrio, nella musica occidentale moderna, \u00e8 un modo musicale o, nell'uso moderno, una scala diatonica, il modo melodico con una serie di tonalit\u00e0 corrispondente a quella prodotta dai tasti bianchi del piano all'interno di un'ottava Si-Si."}
{"id": "776364", "revid": "6923", "url": "https://it.wikipedia.org/wiki?curid=776364", "title": "Hasan Salihamid\u017ei\u0107", "text": "Possiede il passaporto tedesco.\n\u00c8 soprannominato \"Brazzo\" (\"braco\" in lingua bosniaca, dove la \"c\", intesa come affricata alveolare sorda, si legge \"z\"), che significa \"fratello\".\nCaratteristiche tecniche.\nEra un centrocampista ambidestro. Nato come seconda punta, \u00e8 stato utilizzato da Ottmar Hitzfeld come esterno destro in un 3-5-2, ma quando al \u00e8 arrivato il suo maestro Felix Magath ha iniziato a giocare come esterno di fascia nel 4-4-2, convertendosi a centrocampista in modo definitivo. Inoltre era capace di ricoprire anche il ruolo di terzino in una difesa a quattro, sia a destra che a sinistra. Grazie a simili caratteristiche, alla veniva utilizzato come un vero e proprio \"jolly\", sia di difesa che di centrocampo.\nCarriera.\nClub.\nAmburgo.\nCresce in patria nelle giovanili di Turbina Jablanica e Velez Mostar ed arriva in Germania nel 1992 all' con la cui squadra amatoriale debutta nella Regionalliga tedesca nella stagione 1994/95. Ha esordito nella Bundesliga con la maglia dell' nel 1995 nel ruolo di punta, diventando ben presto un centrocampista esterno.\nBayern Monaco.\nNel 1998 passa a parametro zero al , squadra con la quale in dieci stagioni conquista sei campionati tedeschi, quattro edizioni della Coppa di Germania, una Champions League (con un'altra finale persa) ed una Coppa Intercontinentale. Nella squadra tedesca totalizza pi\u00f9 di 300 presenze tra campionato e coppe, divenendo in quegli anni uno dei giocatori pi\u00f9 rappresentativi del club. Con i bavaresi realizza tutte le 10 reti in carriera in Champions League, la prima delle quali nella vittoria esterna per 1-2 contro il nella fase a gironi 1998-99.\nJuventus.\nIn scadenza di contratto col , Il 16 gennaio 2007 ha firmato un contratto fino al 30 giugno 2011 con la Juventus, a partire dal 1\u00ba luglio seguente. L'esordio con la maglia \"bianconera\" in Serie A avviene il 25 agosto 2007 nella gara contro il Livorno (5-1) mentre un mese dopo segna il primo gol, 26 settembre contro la . Termina la prima stagione bianconera con 26 presenze e 4 gol, tra cui la doppietta decisiva nella partita del 12 aprile 2008 contro il vinta 3 a 2.\n Segna il suo primo gol stagionale il 14 marzo 2009, nella partita casalinga di campionato vinta 4-1 contro il , in cui regala anche due assist per la doppietta di Del Piero. Gioca la prima partita della stagione 2009-2010 contro il Chievo (1-0) ma nella stessa gara esce dal campo ed \u00e8 costretto a stare fuori dai campi di gioco per tre mesi. Torna nella gara casalinga persa contro il (1-2), in cui segna anche il gol del momentaneo pareggio e si ripete la giornata dopo al Tardini contro il (1-2) segnando il gol dell'iniziale 1-0.\nNon rientrando pi\u00f9 nei piani della societ\u00e0, in seguito alla mancata cessione nel calciomercato dell'estate 2010 viene messo fuori rosa. Torna in gruppo nei primi giorni di settembre venendo preso in considerazione soltanto per la sfida contro il , per sostituire dei giocatori infortunati, nonostante la resistenza di qualche dirigente. Debutta dunque in stagione il 7 novembre 2010 nella partita coi romagnoli vinta per 3-1, entrando al 78\u00ba e realizzando un assist per il gol di Iaquinta del 3-1 finale.\nWolfsburg.\nIl 4 luglio 2011 si accasa a parametro zero al Wolfsburg; il giocatore firma un contratto di un anno. Dopo aver segnato in Coppa di Germania, segna la sua prima doppietta in campionato il 19 novembre nel 4-1 all'Hannover. A fine stagione rimane svincolato e si ritira.\nNazionale.\nHa militato per dieci anni nella nazionale bosniaca, con cui ha esordito l'8 ottobre 1996 contro la Croazia in una gara valida per le qualificazioni ai mondiali di calcio Francia 1998. Proprio in questa manifestazione mette a segno il suo primo gol in nazionale. Si ripeter\u00e0 il 6 novembre 1996 in un'amichevole vinta per 2-1 a Sarajevo contro l'Italia. Il 4 giugno 2005 segna una doppietta contro San Marino.\nDopo il ritiro.\nHa lavorato come opinionista sportivo per alcune reti televisive tedesche, in particolare RTL e ZDF, per cui ha commentato la UEFA Champions League ed il campionato mondiale di calcio 2014.\nIl 13 gennaio 2017 ritorna al Bayern Monaco come ambasciatore del club insieme a Giovane \u00c9lber e Bixente Lizarazu. Il 31 luglio diventa il direttore sportivo dei bavaresi.\nStatistiche.\nPresenze e reti nei club.\n\"Statistiche aggiornate al aprile 2012.\""}
{"id": "776365", "revid": "1745361", "url": "https://it.wikipedia.org/wiki?curid=776365", "title": "Quadrifoglio (azienda)", "text": "Quadrifoglio Servizi Ambientali Area Fiorentina S.p.A. era una societ\u00e0 italiana attiva nel settore delle utility.\nGestiva i servizi di igiene urbana nell'area fiorentina, ovvero Firenze, Bagno a Ripoli, Calenzano, Campi Bisenzio, Fiesole, Greve in Chianti, Impruneta, Scandicci, San Casciano Val di Pesa, Sesto Fiorentino, Signa e Tavarnelle Val di Pesa. Le stesse amministrazioni comunali detenevano il 100% delle quote azionarie.\nL'area servita era di 297\u00a0km\u00b2 con circa 500.000 utenti per una produzione media annua di circa 420.000 tonnellate di rifiuti.\nNel 2012 l'azienda contava 988 dipendenti, un personale che saliva a 1.034 unit\u00e0 contando i contratti di somministrazione, e una flotta di 419 veicoli .\nStoria.\nLa societ\u00e0 nasce come \"Azienda Municipalizzata Servizi Nettezza Urbana\" (ASNU) a Firenze nel 1955, per volont\u00e0 del sindaco Giorgio La Pira per svolgere il servizio di raccolta rifiuti nel capoluogo.\nVerso la fine degli anni ottanta si trasforma in \"Azienda Servizi Speciali Ambientali - Fiorentinambiente S.p.A.\", andando poi a dare vita al \"Consorzio Quadrifoglio\" qualche anno pi\u00f9 tardi, insieme ai comuni di Campi Bisenzio, Calenzano, Sesto Fiorentino e Signa, unendo le forze per la gestione del ciclo dei rifiuti.\nNel 1997 il Consorzio diventa Quadrifoglio Servizi Ambientali Area Fiorentina S.p.A..\nNel 2007 incorpora Safi, la sua omologa per il servizio di nettezza urbana nei comuni di Bagno a Ripoli, Fiesole, Greve in Chianti, Impruneta, San Casciano Val di Pesa, Scandicci, Tavarnelle Val di Pesa.\nNel 2017 ASM di Prato, CIS di Montale, Publiambiente di Empoli vengono fuse in Quadrifoglio che assume la nuova denominazione di Alia Servizi Ambientali S.p.A., attiva in 59 comuni toscani, 1.5 milioni di clienti serviti e quinta societ\u00e0 italiana del settore con 1800 dipendenti e 225 milioni di euro di ricavi."}
{"id": "776366", "revid": "287204", "url": "https://it.wikipedia.org/wiki?curid=776366", "title": "Modo ipofrigio", "text": "Il modo ipofrigio (\"deuterus plagalis\"), che significa letteralmente \"al di sotto di frigio\", \u00e8 una modo musicale o scala diatonica nella teoria del canto piano medievale, il quarto modo della musica sacra. Questo modo \u00e8 la controparte (plagio) dell'autentico terzo modo, che era chiamato \"frigio\". \nStoria.\nNel Medioevo e nel Rinascimento questo modo \u00e8 stato descritto in maniera duplice: scala diatonica da Si a Si un'ottava sopra, divisa al modo finale Mi (Si \u2013 Do \u2013 Re \u2013 Mi + Mi \u2013 Fa \u2013 Sol \u2013 La \u2013 Si) e come modo con Mi e ambitus finali dal La in basso al Do in alto. La nota La sopra la finale (il tenor del corrispondente quarto tono di salmo) aveva un'importante funzione melodica. La gamma melodica del modo ipofrigio ecclesiastico va quindi dalla quarta giusta o quinta giusta, sotto la tonica, alla quinta giusta o sesta minore sopra. \nIl nome ipofrigio ha origine da una specie di ottava della teoria musicale dell'antica Grecia. Secondo Aristosseno, questa specie di ottava fu originariamente descritta, intorno al 400 a.C., dalla scuola armonica di Eratocle in termini di genere enarmonico del tetracordo: una serie di intervalli aumentati di due quarti di tono seguiti da un ditono, che attraversano insieme una quarta giusta. La specie di ottava dorica inizia con questo tetracordo, che \u00e8 seguito da un tono intero e da un altro tetracordo per completare l'ottava con uno schema di \u00bc, \u00bc, 2, 1, \u00bc, \u00bc e 2 toni. Questo schema \u00e8 ruotato verso il basso di un grado per l'ipolidico e uno in alto per l'ipofrigio, per una specie di ottava di 2, 1, \u00bc, \u00bc, 2, \u00bc e \u00bc toni.\nIl nome fu assegnato da Tolomeo d'Alessandria in uno dei suoi sette \"tonii\", o chiavi di trasposizione. Il sistema di Tolomeo differiva dal precedente modello aristosseno, che aveva tredici livelli di trasposizione ciascuno distante un semitono dai suoi vicini. Tolomeo sostitu\u00ec una sequenza diatonica di sette trasposizioni con un tono intero o un semitono separati. L'intero sistema di scala a doppia ottava \u00e8 stato quindi trasposto su ciascuno di questi livelli di tonalit\u00e0 relativi, richiedendo (in termini moderni) una diversa chiave in ciascun caso, e quindi una diversa sequenza di interi e mezzi nell'intervallo di ottava centrale fissa. La trasposizione ipofisica era il secondo pi\u00f9 basso di questi, un tono intero sopra l'ipodoriano. Un tono pi\u00f9 alto era l'ipolidico, seguito da un semitono pi\u00f9 alto ancora dal dorico, quindi dopo un altro tono intero dal frigio, e cos\u00ec via. Quattro secoli dopo, il termine fu preso da Tolomeo esattamente nello stesso senso di Boezio, che descrisse questi sette nomi come \"toni, tropi, vel modi\" (toni, tropi o modi) nel quarto libro della sua \"De institutione musica\". Alla fine del IX secolo, nei trattati carolingi \"Alia musica\" e in un commento su di essa chiamato \"Nova expositio\", questo insieme di sette termini, integrato da un ottavo nome, \"ipermissolidiano\", ebbe un nuovo significato, designando un insieme di specie di ottave diatoniche, descritte come incarnazioni tonali delle otto modalit\u00e0 del canto gregoriano. \n\"La Missa Mi-mi\" (\"Missa quarti toni\") di Johannes Ockeghem \u00e8 un noto esempio di un'opera scritta in modalit\u00e0 ipofrigia."}
{"id": "776367", "revid": "2205520", "url": "https://it.wikipedia.org/wiki?curid=776367", "title": "Bocchino (fumo)", "text": "Il bocchino \u00e8 un tubo in cui pu\u00f2 essere messa una sigaretta per fumare. Frequentemente sono fatti di argento, giada o bachelite (popolare in passato, ma oggi completamente sostituita con la plastica). I bocchini erano un essenziale dettaglio di moda tra le signore dal 1910 al 1960 (specialmente negli anni venti e trenta) e sono ancora molto popolari in molti aspetti della moda giapponese. Possono essere lunghi da pochi centimetri fino a 25 centimetri o oltre. Prima dell'avvento delle sigarette con filtro avevano anche una funzione pratica, in quanto evitavano l'ingiallimento delle dita che erano a contatto con la sigaretta e permettevano di filtrare il fumo; oggi possono essere usati per le sigarette a base di trinciato.\nPer quanto riguarda le varie possibili lunghezze di questo accessorio, viene utilizzato il termine \"lunghezza opera\" per indicarle.\nI bocchini possono essere visti in film d'epoca come \"Colazione da Tiffany\" o in film come \"Paura e delirio a Las Vegas\", nel quale Johnny Depp tiene quasi costantemente in bocca un bocchino; anche l'antagonista del film d'animazione \"La carica dei cento e uno\", Crudelia De Mon, utilizza un bocchino bianco e nero."}
{"id": "776372", "revid": "160144", "url": "https://it.wikipedia.org/wiki?curid=776372", "title": "Carlo Pistarino", "text": "Biografia.\nLa carriera artistica.\nDi professione autista di linea nel trasporto pubblico, nell'estate del 1981 partecipa, iscritto a sua insaputa dagli amici del bar, al concorso per cabarettisti indetto dalla \"Cantina Cabaret\" di Genova vincendolo e aggiudicandosi cos\u00ec il \"Gavettino 1981\". Il suo repertorio \u00e8 frutto semplicemente di ci\u00f2 che realmente vede svolgendo quel che \u00e8 il suo lavoro, ovvero l'autista di bus, o le burle che quotidianamente propina ai passeggeri \u2013 in pratica \u2013 uno spaccato della vita di tutti i giorni.\nApproda con il suo spettacolo al Teatro Instabile di Genova riuscendo ad ottenere il tutto esaurito per diversi mesi. Viene cos\u00ec segnalato da Pierluigi Delucchi ad una famosa Agenzia Artistica di Milano, la \"Gentile &amp; Marangoni\", e iniziano le serate in tutta Italia con notevoli difficolt\u00e0 per conciliare il lavoro di autista con quello di comico, fino al 1983, quando viene contattato per partecipare alla trasmissione televisiva \"Drive In\", per la quale viene scelto proprio dall'ideatore di quella trasmissione, Antonio Ricci.\nFinita l'esperienza del \"Drive In\", durata quattro stagioni, arrivano per lui altri importanti show come \"Help\", \"Help serale\", \"Emilio\", \"Buona Domenica\", \"Il gioco dei 9\", \"Dido... menica\", \"La sai l'ultima?\", \"Andy e Norman\", \"Campioni di ballo\", \"Scherzi a parte\", \"Bellezze al bagno\", \"Occhio allo specchio!\" e termina la sua presenza sulle reti Mediaset con la partecipazione a \"Ok, il prezzo \u00e8 giusto!\", nelle stagioni 1996-1998 affiancando Iva Zanicchi. Del 2000 \u00e8 il suo passaggio alla RAI con \"Torno sabato\", Torno Sabato la lotteria, Torno sabato e 3, \"Ma il cielo \u00e8 sempre pi\u00f9 blu\", nelle vesti di autore \u00e8 anche al \"Festival di Sanremo 2006\", \"Sabato italiano\" con Pippo Baudo, \"Amore\" con Raffaella Carr\u00e0, \"Ti lascio una canzone\" e \"Tutti pazzi per la tele\" con Antonella Clerici. Nel 2010 il suo ritorno alle reti Mediaset con lo show \"Io canto\", condotto da Gerry Scotti. Partecipa anche al programma \"Saturday Night Live from Milano\" su Italia 1. Per 4 stagioni, dal 2013 al 2016 \u00e9 Autore alla trasmissione Colorado su Italia 1\nNel 2012 ritorna a calcare il palcoscenico con \"Tutta colpa di Gino\", al Teatro Sipario Strappato di Arenzano (GE) L'esordio il 9 febbraio (per dieci repliche sino al 19 dello stesso mese) alla Sala H\u00e0rpago del Gatto Blu di Catania. \u00c8 utore e attore dello spettacolo \"Drive In the Reunion\" con il quale ha debuttato al Teatro Nuovo di Ferrara e poi al Casin\u00f2 Perla di Nova Gorica (SLO) il 7 Luglio 2017. Nel 2019 \u00e8 co-protagonista con Iva Zanicchi del film \"W gli sposi\", diretto da Valerio Zanoli, con Paolo Villaggio nel suo ultimo ruolo cinematografico.\nA teatro ha interpretato e scritto le commedie \"Te lo ricordi tu il pur\u00e8\" e \"Sete, l'allegria de perdersi\" con Zuzzurro e Gaspare regia di Alessandro Benvenuti e Andrea Brambilla. E come Attore \"La cena dei cretini\" regia di Andrea Brambilla e inoltre 3 stagioni del \"Borghese Gentiluomo di Moli\u00e8re per la regia di Gianpiero Solari.\nVita privata.\nDiplomato presso l'Istituto Professionale Alberghiero, prima di approdare al mondo dello spettacolo ha svolto diversi lavori tra cui il barista, il cameriere in Italia e Inghilterra, il vigile del fuoco e l'autista di linea nell'AMT di Genova per 11 anni (dal 1971 al 1982). Sposato dal 1974 con Irene, ha una figlia di nome Stefania.\nCarlo Pistarino \u00e8 tifoso del Genoa."}
{"id": "776378", "revid": "287204", "url": "https://it.wikipedia.org/wiki?curid=776378", "title": "Poirot non sbaglia", "text": "Poirot non sbaglia \u00e8 un romanzo giallo scritto da Agatha Christie e pubblicato nel 1940, stampato dalla Arnoldo Mondadori Editore nella collana Il Giallo Mondadori con il numero 117. Questo romanzo \u00e8 la diciannovesima avventura di Poirot. Il titolo inglese (\"One, two, buckle my shoe\") \u00e8 tratto da una filastrocca.\nTrama.\nAnche i grandi uomini hanno qualche paura, non fa eccezione Hercule Poirot. \u00c8 ci\u00f2 che capita quando si reca dal suo dentista, il dottor Morley. Un giorno capita per\u00f2 qualcosa di imprevisto, qualche ora dopo essere tornato a casa dalla visita semestrale dal dentista, viene richiamato dalla polizia perch\u00e9 a quanto pare il dottor Morley si \u00e8 suicidato. Non si capiscono le ragioni per\u00f2 che hanno portato a questo gesto. Quando per\u00f2 nel corso della giornata un paziente del dottor Morley muore per un errore commesso dal dentista tutto sembra trovare la giusta spiegazione. Ma non per Poirot, il quale continuer\u00e0 le sue investigazioni, dimostrando ancora una volta di avere ragione."}
{"id": "776379", "revid": "666668", "url": "https://it.wikipedia.org/wiki?curid=776379", "title": "Distretto del Rangitikei", "text": "Il distretto del Rangitikei \u00e8 un'autorit\u00e0 territoriale della Nuova Zelanda che si trova entro i confini delle regioni della Baia di Hawke e di Manawatu-Wanganui, nell'Isola del Nord. Prende nome dal fiume Rangitikei che scorre nella parte meridionale dell'isola.\nLa sede del consiglio distrettuale si trova nella citt\u00e0 di Marton, dove si concentra circa un terzo dei 15.000 abitanti del distretto. Altri centri importanti sono Taihape, Bulls, Hunterville e Mangaweka.\nStoria.\nIl 24 dicembre 1953 un lahar (un'improvvisa colata di fango da un vicino vulcano) caus\u00f2 seri danni strutturali a un ponte ferroviario sul fiume Whangaehu, nei pressi del villaggio di Tangiwai. Il treno della tratta fra Wellington e Auckland pass\u00f2 sul ponte pochi minuti dopo, e il peso fu sufficiente a farlo crollare nelle acque turbolente del fiume. Delle 285 persone che si trovavano sul treno, 151 rimasero uccise (20 corpi non furono mai ritrovati). Si tratta del peggior disastro ferroviario della storia della Nuova Zelanda."}
{"id": "776387", "revid": "6423054", "url": "https://it.wikipedia.org/wiki?curid=776387", "title": "Raimondo Ponzio di Tolosa", "text": ""}
{"id": "776389", "revid": "17351", "url": "https://it.wikipedia.org/wiki?curid=776389", "title": "Yak-23", "text": ""}
{"id": "776390", "revid": "1632387", "url": "https://it.wikipedia.org/wiki?curid=776390", "title": "Shades of God", "text": "Shades of God \u00e8 il terzo album in studio del gruppo musicale britannico Paradise Lost, pubblicato nel 1992 dalla Music for Nations."}
{"id": "776391", "revid": "827882", "url": "https://it.wikipedia.org/wiki?curid=776391", "title": "Stoglavyj sobor", "text": "Lo Stoglavyj Sobor (, a volte anche conosciuto come il Concilio dei cento capitoli) fu un concilio ecclesiastico (\"sobor\") tenutosi a Mosca nel 1551, con la partecipazione dello zar Ivan il Terribile, del Metropolita Macario, e di una rappresentanza della Duma dei boiardi. Inizi\u00f2 i propri lavori nel Gennaio-Febbraio del 1551 e le sue sessioni finali si svolsero alla fine del Maggio di quello stesso anno.\nLo Stoglavyj Sobor fu riunito per volont\u00e0 del governo, che intendeva in tal modo sia sostenere la Chiesa nella sua battaglia contro i movimenti eretici anti-feudali che si andavano diffondendo in quegli anni sia subordinare allo Stato il potere secolare di quest'ultima.\nIl nome \"Stoglavyj Sobor\" deriva dalla suddivisione dell'insieme delle decisioni assunte da questo concilio in 100 capitoli (o \"Sto glav\"); il nome completo era in realt\u00e0 \u0421\u043e\u0431\u043e\u0440\u043d\u043e\u0435 \u0423\u043b\u043e\u0436\u0435\u043d\u0438\u0435 \u0421\u043e\u0431\u043e\u0440\u0430 \u0420\u0443\u0441\u0441\u043a\u043e\u0439 \u041f\u0440\u0430\u0432\u043e\u0441\u043b\u0430\u0432\u043d\u043e\u0439 \u0426\u0435\u0440\u043a\u0432\u0438 (\"Codice sinodale del Sinodo della Chiesa ortodossa russa\" - \"Sobornoe Ulo\u017eenie Sobora Russkoj Pravoslavnoj Cerkvi\"). Tale codice era articolato come un verbale delle domande che zar e clero avevano posto al sinodo e delle sue successive risposte.\nLo Stoglavyj Sobor proclam\u00f2 l'inviolabilit\u00e0 delle propriet\u00e0 della Chiesa e l'esclusiva giurisdizione delle sue corti sugli ecclesiastici, prima sottoposta alla giurisdizione dello zar. In cambio di questa concessione da parte dello Stato russo i membri dello Stoglavi Sobor diedero facolt\u00e0 al governo di decidere su numerose aree riguardanti nello specifico le attivit\u00e0 della Chiesa ortodossa (si proib\u00ec, ad esempio, ai monasteri di fondare nuovi villaggi nei pressi delle citt\u00e0).\nLe cerimonie ecclesiastiche e i doveri dei membri della Chiesa furono unificati da questo sobor nell'intero territorio russo: le norme della vita ecclesiastica furono regolate in modo da elevare il livello morale ed educazionale del clero, permettendo la creazione di nuove scuole per l'educazione dei suoi membri, controlli delle autorit\u00e0 ecclesiastiche furono stabiliti per le attivit\u00e0 riguardanti la scrittura di nuovi libri e la produzione di icone, ecc.\nDurante la seconda met\u00e0 del XVI secolo lo \"Stoglav\" fu il codice che regolament\u00f2 l'attivit\u00e0 religiosa interna alla Chiesa e i mutui rapporti di questa con lo Stato."}
{"id": "776393", "revid": "73843", "url": "https://it.wikipedia.org/wiki?curid=776393", "title": "Hajja", "text": "\u1e24ajja () \u00e8 una citt\u00e0, capitale dell'omonimo governatorato, nello Yemen. Si trova a circa 1.800 metri di altezza."}
{"id": "776398", "revid": "1977557", "url": "https://it.wikipedia.org/wiki?curid=776398", "title": "Clelia Barbieri", "text": "Biografia.\nFiglia di Giuseppe e Giacinta Nannetti, contadini, nacque in localit\u00e0 Le Budrie di San Giovanni in Persiceto, piccolo centro della provincia di Bologna, e da adolescente divenne parte attiva dei catechisti del tempo chiamati \"Operai della Dottrina cristiana\".\nIl 1\u00ba maggio 1868 si un\u00ec con alcune compagne nella cosiddetta \"casa del maestro\", con il programma di fare delle riunioni periodiche per \u00abvivere una vita raccolta e fare del bene\u00bb, inserendosi a tutti gli effetti nella vita parrocchiale.\nIl gruppo fu molto solerte nell'insegnamento del catechismo ai giovani e nelle opere assistenziali ai poveri ed agli ammalati e ben presto la giovane Clelia ne assunse il ruolo di guida, tanto che sovente veniva chiamata \"Madre\".\nLo scopritore delle virt\u00f9 della giovane fu il cardinale Giorgio Gusmini, arcivescovo di Bologna dal 1914 al 1921, che fece uscire, nel 1917, l'opuscolo \"Appunti su Clelia\" che molta parte ebbe poi nel processo di canonizzazione.\nMor\u00ec di tubercolosi all'et\u00e0 di soli 23 anni, il 13 luglio 1870, pronunciando le sue ultime parole: \u00abMe ne vado in paradiso e tutte le sorelle che moriranno nella nostra famiglia avranno la vita eterna...\u00bb e anticipando cos\u00ec la fondazione della \"Congregazione delle Suore Minime dell'Addolorata\", avvenuta qualche anno dopo.\nFu beatificata il 27 ottobre 1968 da papa Paolo VI ed innalzata agli onori degli altari da Giovanni Paolo II, divenendo santa della Chiesa cattolica il 9 aprile 1989.\nA lei \u00e8 intitolata la Chiesa parrocchiale di Cavazzona di Castelfranco Emilia (Arcidiocesi di Bologna).\nLa sua festa liturgica si celebra il 13 luglio. In questa occasione viene celebrata, dall'arcivescovo di Bologna, una messa all'aperto nel paese natio.\nUn fatto singolare legato alla santa e che ancora oggi si verifica \u00e8 quello dell'udirsi della sua voce, sia nel convento dove \u00e8 vissuta sia in numerose parti del mondo. Il curioso episodio fu tenuto presente dalla Santa Sede nel processo di canonizzazione con la verifica di moltissime testimonianze."}
{"id": "776402", "revid": "2058375", "url": "https://it.wikipedia.org/wiki?curid=776402", "title": "Al-Hudayda", "text": "Al-\u1e24udayda (arabo: \u0627\u0644\u062d\u062f\u064a\u062f\u0629), anche nota come Hodeida o Hodeyda, \u00e8 la quarta citt\u00e0 dello Yemen, con una popolazione che si avvicina al mezzo milione di abitanti, capoluogo dell'omonimo governatorato.\nLa citt\u00e0, che sorge sulle rive del Mar Rosso, era conosciuta nei secoli XVIII e XIX come uno dei maggiori porti dello Yemen, famosa per il commercio del caff\u00e8 e delle perle.\nOggi la citt\u00e0 \u00e8 nota soprattutto per il suo affollato mercato del pesce, dove affluiscono da tutta la regione i pescatori di squali.\nLungo la costa, a breve distanza dalla citt\u00e0, ci sono numerose spiagge, tra le quali \"al-Ka\u1e6d\u012bb\"."}
{"id": "776403", "revid": "1632387", "url": "https://it.wikipedia.org/wiki?curid=776403", "title": "One Second (Paradise Lost)", "text": "One Second \u00e8 il sesto album in studio del gruppo musicale britannico Paradise Lost, pubblicato nel 1997 dalla Music for Nations."}
{"id": "776406", "revid": "106456", "url": "https://it.wikipedia.org/wiki?curid=776406", "title": "Bixa orellana", "text": "Bixa orellana (\"Achiote\") \u00e8 una pianta arbustiva appartenente alla famiglia Bixacee, originaria del Sud America (il Brasile \u00e8 il maggiore esportatore).\nDai semi di questa pianta si ricava l'annatto, colorante naturale (E160b).\nDescrizione.\nI suoi fiori sono di color rosa e d\u00e0 frutti rossi a spine piene di grani, anche loro rossi.\nLa grana di roucou non \u00e8 di per s\u00e9 commestibile . Essa viene raccolta poi seccata per estrarne la cera che avvolge i grani, molto ricchi di carotenoidi.\nIl \"roucou\" o \"annatto\" o \"achiote\", utilizzato nell'alimentazione, corrisponde a questa preparazione. Si tratta di un potente colorante e anche un condimento, dal sapore leggero di noce moscata pepata.\nDistribuzione e habitat.\nSebbene l'esatta origine della \"Bixa orellana\" sia ignota, essa \u00e8 nativa del Sudamerica settentrionale e dei tropici dell'America Centrale: \nInoltre la \"Bixa orellana\" si trova sia allo stato selvatico che coltivata tra Messico ed Ecuador, in Brasile e in Bolivia. Sebbene sia una specie invasiva, viene coltivata in molte regioni del mondo.\nDurante i secoli XVI e XVII, la tintura di annatto era distribuita nel Sudest Asiatico, in Africa, nei Caraibi, nelle Hawaii e nelle regioni tropicali e subtropicali del sudest americano attraverso scambi commerciali. Essa divenne coltivata nelle regioni tropicali dell'Asia, quali India, Sri Lanka e Giava principalmente per il colore fornito dai suoi semi.\nEcologia.\n\u00c8 una pianta mirmecofila che accoglie le formiche nei nettari extrafloreali e negli internodi.\nUso in cucina.\nLa pasta di achiote, favorita nella cucina dello Yucat\u00e1n e di Oaxaca, \u00e8 formata dai semi rossi di achiote, dal sapore leggermente amaro, con gusto di terra, mescolati con altre spezie e macinati fino a formare una pasta. L'achiote \u00e8 decisamente importante come colorante e aroma nella cucina messicana."}
{"id": "776408", "revid": "11959", "url": "https://it.wikipedia.org/wiki?curid=776408", "title": "Ibb", "text": "Ibb (), anche nota come \"Abb\" \u00e8 la capitale dell'omonimo governatorato nello Yemen. La citt\u00e0 si trova sul crinale di una montagna a circa 2.000 metri di altezza, circondata una fertile vallata. Si trova a 117\u00a0km da al-Mukh\u0101. La citt\u00e0 godette di larga autonomia fino al 1944, quando l'emirato che la governava fu abolito."}
{"id": "776411", "revid": "1452073", "url": "https://it.wikipedia.org/wiki?curid=776411", "title": "Picramato di sodio", "text": "Il Picramato di sodio \u00e8 un colorante sintetico di colore rosso.\n\u00c8 spesso addizionato alla polvere di henn\u00e9, per ottenere colorazioni per capelli pi\u00f9 intense e resistenti rispetto a quelle ottenibili col solo henn\u00e9, e per accelerare o annullare i tempi di ossidazione necessari per il rilascio del pigmento. \nSecondo uno studio tossicologico la percentuale dello 0,1% di picramato di sodio in una tintura per capelli risulta non tossica, mentre allo 0,2% potrebbero aversi delle reazioni cutanee.\nUn altro studio sulle tinture allo 0.1% di picrammato di sodio, le indica come non teratogene."}
{"id": "776412", "revid": "1632387", "url": "https://it.wikipedia.org/wiki?curid=776412", "title": "Bioluminescenza", "text": "In chimica la bioluminescenza \u00e8 un fenomeno per cui organismi viventi emettono luce attraverso particolari reazioni chimiche, nel corso delle quali l'energia chimica viene convertita in energia luminosa.\nGruppi tassonomici bioluminescenti.\nLa bioluminescenza \u00e8 legata soprattutto agli organismi marini a volte tassonomicamente distanti tra loro (Antozoi, Ctenofori, Anellidi, Molluschi, Pesci, Dinoflagellati), ma riguarda anche animali terricoli, ad esempio insetti, come i coleotteri delle famiglie Lampyridae (lucciole) o Phengodidae (i cosiddetti \"vermi luminosi\", in riferimento alle loro larve, come per esempio \"Phrixothrix hirtus\") e funghi (\"Omphalotus olearius\", \"Gerronema viridilucens\", specie appartenenti al genere \"Mycena\").\nNegli organismi marini gli organi produttori di luce prendono il nome di fotofori e sono presenti soprattutto nei pesci, nei cefalopodi, negli cnidari dell'ordine Siphonophora e in altri invertebrati viventi nel Piano batiale e nel Piano abissale nonch\u00e9 in numerosi organismi batipelagici.\nIl fenomeno della bioluminescenza \u00e8 diffuso anche in molti batteri, alcuni dei quali (es. \"Vibrio harveyi\") originano l'effetto \"milky sea\" (mare di latte) che si verifica soprattutto nell'Oceano Indiano, dove il mare assume una luminescenza intensa tale da conferirgli il colore bianco del latte.\nMeccanismo della bioluminescenza.\nIl principio alla base della \"bioluminescenza\" \u00e8 lo stesso di quello della chemiluminescenza, in cui alcune molecole, prodotte in uno stato elettronico eccitato, emettono parte di energia sotto forma di radiazione luminosa (fotoni) tornando allo stato fondamentale.\nStudi biochimici hanno dimostrato che i meccanismi di emissione di luce da parte di organismi viventi sono molto vari e quindi, con buona probabilit\u00e0, tale propriet\u00e0 si \u00e8 sviluppata in maniera indipendente nei vari gruppi biologici.\n\u00c8 stato accertato che in molti organismi viventi, tra i quali la lucciola, la \"bioluminescenza\" implica l'azione di almeno due composti chimici: un substrato organico che emette la luce, chiamato \"luciferina\", e un enzima catalizzatore chiamato \"luciferasi\". Nella maggior parte dei casi il fenomeno \u00e8 appunto dovuto alla luciferina, che in presenza di ATP (adenosintrifosfato), magnesio e dell'enzima luciferasi, cede elettroni, i quali, passando ad un livello minore di energia, liberano energia sotto forma di luce.\nNei batteri (\"Photobacterium\") la bioluminescenza \u00e8 associata al consumo di ossigeno (O2) e quindi avviene solo in condizioni di aerobiosi.\nRapha\u00ebl Dubois, un farmacologo francese, divenne noto per il suo lavoro sulla bioluminescenza e sull'anestesia. Coni\u00f2 i termini proteone e bioproteone, derivanti dal greco \"Proteon\", materia, e \"Bios\", vita; Bioproteone significa materia vivente. Concluse che non vi \u00e8 alcuna differenza tra i due."}
{"id": "776414", "revid": "827882", "url": "https://it.wikipedia.org/wiki?curid=776414", "title": "Discografia di Miles Davis", "text": "Discografia del jazzista statunitense Miles Davis.\nLe incisioni originali di Miles sono quasi tutte citate nel testo. La discografia \u00e8 per\u00f2 in continua espansione, sia per quello che riguarda la pubblicazione di lavori antologici, sia per quello che riguarda la pubblicazione di edizioni critiche e restaurate, di nastri ritrovati o comunque inediti (generalmente take secondari di sessioni gi\u00e0 pubblicate)\nPrime incisioni in studio, 1945-1956.\nPrima di \"Birth of the Cool\", Davis figur\u00f2 soprattutto come membro del quintetto di Charlie Parker.\nPoich\u00e9 il formato long playing (12 pollici, 33 giri) non divenne popolare fino alla met\u00e0 degli anni 1950, la maggior parte delle prime registrazioni fu fatta su dischi da sette o dieci pollici che furono poi ripubblicati nel nuovo formato, aggiungendo o ridistribuendo le tracce. Le moderne edizioni su CD riflettono generalmente le edizioni su LP, e sono quelle che vengono recepite in questa lista. La maggior parte del materiale fu pubblicato per la Prestige Records - su cui \u00e8 possibile trovare maggior dettaglio in questa lista di equivalenze: la pagina \u00e8 parte del pi\u00f9 ampio Miles Ahead database.\nIncisioni in studio per la Columbia, 1956-1975.\nLe registrazioni per la Columbia Records, identificano quello che \u00e8 probabilmente il \"periodo d'oro\" (artisticamente e finanziariamente parlando) della carriera di Davis. Gli anni si riferiscono alla data di registrazione, che spesso - ma non sempre - precede di poco quella di pubblicazione.\nIncisioni in studio 1980-1992.\nDopo il periodo di silenzio di cinque anni, Davis riprese a registrare con la Columbia poi, dalla fine del 1985 (cio\u00e8 da \"Tutu\" in poi), pass\u00f2 alla Warner Brothers.\nCofanetti.\nLe prime incisioni per la Prestige Records sono uscite nella raccolta \"Chronicle: The Prestige Recordings 1951-1956\".\nLa Columbia Records ha pubblicato una serie di 10 cofanetti con registrazioni degli anni 1950-1970. Il contenuto non \u00e8 generalmente disponibile su altre edizioni (e nel caso di \"Someday My Prince Will Come\" e degli album posteriori a \"A Tribute to Jack Johnson\", esistono tuttora registrazioni in studio che non sono incluse nella serie ). La serie fu pubblicata tra il 1996 e il 2004 e la sequenza elencata non \u00e8 in ordine di edizione, ma di anno di registrazione (in ordine di edizione, il n.2 fu il primo, il n.3 l'ultimo). Tre cofanetti contengono materiale dal vivo di concerti specifici e (bench\u00e9 abbiano la stessa copertina) non fanno parte della sequenza numerata. Si dice che un ulteriore cofanetto, che coprir\u00e0 il materiale registrato dopo \"On the Corner\" (fino al ritiro a met\u00e0 degli anni 1970) sar\u00e0 pubblicato nel 2007.\nCollezione numerata:\nCollezione dal vivo:"}
{"id": "776416", "revid": "2056951", "url": "https://it.wikipedia.org/wiki?curid=776416", "title": "Oxyuranus", "text": "I taipan (genere Oxyuranus) sono serpenti australiani, indonesiani e della Nuova Guinea estremamente velenosi, uno dei quali, l\"'inland taipan\" (\"taipan dell'interno\" o \"serpente fiero\"), \u00e8 una delle specie di serpente con il veleno pi\u00f9 tossico al mondo. Il taipan \u00e8 stato chiamato cos\u00ec da Donald Thompson il quale ha utilizzato la parola usata dagli aborigeni \"Wik Mungkan\" della penisola di Capo York, nel Queensland.\nDescrizione.\nIn Australia ne esistono tre specie: il taipan comune, il taipan dell'interno, meno comune (noto anche come serpente fiero e serpente piccolo-scalato) (\"Oxyuranus microlepidotus\"), e \"Oxyuranus temporalis\" scoperto in Australia nel 2007. Il taipan comune (\"Oxyuranus scutellatus\") si distingue in due sottospecie, il taipan continentale litoraneo (\"Oxyuranus scutellatus scutellatus\") ed il taipan papuano (\"Oxyuranus scutellatus canni\") che \u00e8 nativo della costa meridionale della Papua Nuova Guinea. La loro dieta consiste primariamente di piccoli roditori, specialmente i ratti e bandicoot.\nIl Taipan litoraneo \u00e8 di solito di colore marrone scuro, affievolendosi verso un color crema laterale, anche se da piccoli sono di colore chiaro. Il Papuan taipan \u00e8 nero o violaceo-grigio, con una striscia color rame sulla schiena. Vengono trovati facilmente nei campi di canna da zucchero a causa dell'abbondanza di ratti, la loro fonte di cibo principale.\nPossono superare i 3 metri in lunghezza.\nHabitat.\nI taipan vivono nelle foreste tropicali umide o asciutte e nelle savane.\nVeleno e tossicit\u00e0.\nSpesso si ritiene che il taipan dell'entroterra sia il serpente di terra pi\u00f9 velenoso. Con un LD50 di 0,025\u00a0mg/kg, \u00e8 approssimativamente 7 volte pi\u00f9 velenoso di un serpente a sonagli del Mojave e 50 volte pi\u00f9 velenoso di un cobra comune. I calcoli di dose letale sono fatti sui topi, la tendenza \u00e8, per\u00f2, forse enfatizzata in questa specie di serpente, poich\u00e9 abituato ad alimentarsi quasi esclusivamente di roditori. \u00c8 probabile che valori di LD50 calcolati non siano applicabili a specie non-mammifere, e pu\u00f2 essere anche impreciso per altri mammiferi che non siano topi, o altri roditori. \u00c8 probabile che il veleno di un singolo morso del taipan dell'entroterra sia potente abbastanza per uccidere circa 250.000 topi, l'equivalente di 100 uomini o 2 elefanti maschi. Questa specie generalmente vive in aree non densamente abitate. Come molti serpenti, i taipan dell'entroterra sono generalmente timidi e di solito non mordono a meno che si sentano minacciati o siano nel periodo riproduttivo, quando possono diventare molto aggressivi. Nessuna fatalit\u00e0 \u00e8 stata attribuita a questa specie, e tutti i morsi noti sono stati relativi a persone che li tenevano in prigionia o che li cercavano attivamente all'aperto.\nIl taipan comune \u00e8 il terzo serpente pi\u00f9 velenoso sulla Terra. Il pericolo portato dal taipan litoraneo fu portato a consapevolezza dell'opinione pubblica australiana nel 1950, quando il giovane erpetologo Kevin Budden fu fatalmente morso nel tentativo di estrarre il primo campione disponibile di veleno per la ricerca di un antidoto. Comunque, il trattamento antiveleno \u00e8 estremamente efficace se effettuato con tempestivit\u00e0, quando i danni delle varie tossine sono ancora limitati.\nSpecie.\nDella famiglia \"Oxyuranus\" sono conosciute tre specie:"}
{"id": "776417", "revid": "287204", "url": "https://it.wikipedia.org/wiki?curid=776417", "title": "Jibla", "text": "Jibla (arabo: \u062c\u0628\u0644) \u00e8 una citt\u00e0 nel sud-ovest dello Yemen, poco distante da Ibb. Si trova a circa 2.200 metri di altitudine.\nStoria.\nLa citt\u00e0 fu un importante centro del regno della regina Arwa.\nMonumenti e luoghi d'interesse.\nDi interesse la moschea Al-Janad, la pi\u00f9 antica dello Yemen costruita nel 632 e che \u00e8 anche un antico centro di insegnamento del corano tuttora operante.\nCuriosit\u00e0.\nAlcune scene del film \"Il fiore delle Mille e una notte\" di Pier Paolo Pasolini furono riprese a Jibla."}
{"id": "776427", "revid": "1543377", "url": "https://it.wikipedia.org/wiki?curid=776427", "title": "Distretto di New Plymouth", "text": " \nIl distretto di New Plymouth \u00e8 un'autorit\u00e0 territoriale della Nuova Zelanda che si trova entro i confini della regione di Taranaki, nell'Isola del Nord. La sede del Consiglio distrettuale si trova nella citt\u00e0 di New Plymouth.\nStoria.\nL'area in cui sorge la citt\u00e0 di New Plymouth, sulla costa occidentale dell'Isola del Nord, \u00e8 stata abitata per secoli da trib\u00f9 M\u0101ori prima che, tra il XVIII e il XIX secolo, cominciassero ad operare in quell'area alcuni cacciatori di balene di origine europea. Nel 1840 giunse la nave \"William Bryant\" e nel 1841 venne fondata la citt\u00e0.\nI primi coloni non erano esclusivamente di origine britannica (come per la maggior parte della Nuova Zelanda), ma vi erano persone provenienti da Polonia, Svizzera, Paesi Bassi, Cina e India. Questi nuovi arrivati trovarono molto facile l'acquisto di terre dalle popolazioni maori, ma col passare degli anni questa operazione diventava sempre pi\u00f9 difficoltosa, sia perch\u00e9 i terreni pi\u00f9 fertili erano molto contesi, sia perch\u00e9 molti Maori non erano affatto interessati a vendere le proprie terre. Questo port\u00f2 all'insorgere di conflitti che sfociarono in 10 anni di vera e propria guerra.\nStoria moderna.\nOggi la citt\u00e0 ha una popolazione di quasi 50.000 abitanti. La sua economia si basa ancora sull'agricoltura e sulla produzione e lavorazione di latte e lana, ma vi sono anche industrie legate al petrolio, al gas naturale e al petrolchimico. A New Plymouth ha anche sede la TSB, l'unica banca neozelandese in mani private.\nIl Distretto di New Plymouth venne creato nel 1989 in seguito alla riorganizzazione dell'assetto di tutte le autorit\u00e0 locali neozelandesi, unendo in un unico distretto quelli di New Plymouth, North Taranaki, Ingelwood e Clifton."}
{"id": "776428", "revid": "287204", "url": "https://it.wikipedia.org/wiki?curid=776428", "title": "Sangue di yogurt", "text": "Sangue di yogurt \u00e8 una raccolta di racconti di Andrea G. Pinketts."}
{"id": "776429", "revid": "287204", "url": "https://it.wikipedia.org/wiki?curid=776429", "title": "New Plymouth (disambigua)", "text": "New Plymouth pu\u00f2 riferirsi a:"}
{"id": "776436", "revid": "2018934", "url": "https://it.wikipedia.org/wiki?curid=776436", "title": "Generation X (gruppo musicale)", "text": "I Generation X sono stati un gruppo punk rock britannico formato nel 1976, noto anche per essere il primo gruppo di Billy Idol.\nStoria.\nI Generation X furono un gruppo punk rock inglese formato nel 1976 da Billy Idol (voce), Tony James (basso), Bob Andrews (chitarra) e Mark Laff (batteria) scioltosi nel 1981.\nI Generation X furono fin dalle origini un gruppo caratterizzato da una certa ambiguit\u00e0: lo stesso Idol conferm\u00f2 il sospetto di ambiguit\u00e0, ed infatti l'idea della band era quella di suonare un punk rock pi\u00f9 ballabile. In effetti furono una formazione molto preparata, capace di comporre sia armonie pop rock che riff hard rock.\nI loro primi singoli, esplosivi e ruggenti ma in fondo orecchiabili, rimarranno sempre lo standard dell'anthem punk, di cui, in seguito, la stessa band, infrangendo alcune convenzioni del genere, sar\u00e0 anche una delle band pi\u00f9 rappresentative del movimento punk britannico."}
{"id": "776449", "revid": "1632387", "url": "https://it.wikipedia.org/wiki?curid=776449", "title": "Live in Midg\u00e5rd", "text": "Live in Midg\u00e5rd \u00e8 il primo album live pubblicato dalla band svedese Symphonic metal Therion. Esso contiene due cd ed \u00e8 stato registrato in Colombia, Germania e Ungheria durante il tour mondiale d'autunno e inverno 2001."}
{"id": "776469", "revid": "2039709", "url": "https://it.wikipedia.org/wiki?curid=776469", "title": "Trinciapollo", "text": "Il trinciapollo \u00e8 un utensile simile alle forbici, ma con le lame curve.\n\u00c8 utilizzato (come dice il nome stesso) per dividere in pezzi un pollo ma anche altri volatili. \u00c8 generalmente usato nelle macellerie e si pu\u00f2 trovare anche nelle cucine domestiche.\nA differenza delle forbici le lame rimangono divaricate per cui ogni trinciapollo \u00e8 fornito di un gancetto per chiudere le lame quando non viene utilizzato. \u00c8 costruito in metallo, quasi sempre acciaio."}
{"id": "776470", "revid": "439868", "url": "https://it.wikipedia.org/wiki?curid=776470", "title": "Starnberg", "text": "Starnberg \u00e8 una citt\u00e0 tedesca di 22.787 abitanti, situata nel land della Baviera.\n\u00c8 il capoluogo ed il centro maggiore del circondario omonimo.\nGeografia fisica.\nSituata tra Monaco di Baviera e le Alpi, \u00e8 famosa per il suo lago, lo Starnberger See.\nStoria.\nNel XIX secolo, questo vecchio villaggio di pescatori si trasform\u00f2 in una nota localit\u00e0 turistica estiva. In quegli anni, l'\u00e9lite di Monaco vi si stabil\u00ec facendo edificare tanto vicino alla riva cos\u00ec da limitare l'accesso al lago.\nPopolazione.\nL'andamento demografico di Starnberg ha avuto un sostanziale incremento negli anni settanta del XX secolo, con un lieve e progressivo incremento nell'ultimo decennio.\nStarnberger See.\nLungo 21\u00a0km e largo 5, con i suoi 125 metri di profondit\u00e0, \u00e8 il maggiore specchio d'acqua dell'area. Il perimetro \u00e8 di 55\u00a0km percorribili in auto o in bici.\nI nobili costruirono qui le loro residenze estive, come l'imperatrice Elisabetta di Baviera (detta Sissi) che trascorreva le sue estati a Possenhofen, mentre il cugino Ludwig II sceglieva Berg.\nFilmografia.\nStarnberg \u00e8 stata il proscenio del film \"Verbotene Liebe\", andato in onda in Italia con il titolo \"Forbidden Love - Amore proibito\"."}
{"id": "776473", "revid": "1632387", "url": "https://it.wikipedia.org/wiki?curid=776473", "title": "Bells of Doom", "text": "Bells of Doom \u00e8 una raccolta della band Therion pubblicata dal fan club ufficiale del gruppo, il Therion Society, nel 2001."}
{"id": "776481", "revid": "214175", "url": "https://it.wikipedia.org/wiki?curid=776481", "title": "Emanuele Arciuli", "text": "Biografia.\nFormazione.\nEmanuele Arciuli ha studiato al Conservatorio Niccol\u00f2 Piccinni di Bari, dove si \u00e8 diplomato in pianoforte a 19 anni con il massimo dei voti e la lode. Al perfezionamento, compiuto con Michele Marvulli, Vincenzo Vitale (Napoli), Leon Fleisher (Salisburgo), Marisa Somma e Paolo Bordoni (Pescara), ha affiancato masterclass con Gy\u00f6rgy S\u00e1ndor, Maurizio Pollini, Michel Dalberto e Piero Rattalino.\nAttivit\u00e0 artistica.\nDopo l'esordio con l'orchestra a 18 anni nella \"Fantasia Corale\" di Beethoven, Emanuele Arciuli ha intrapreso un'attivit\u00e0 concertistica che lo vede regolarmente invitato presso istituzioni quali: Teatro alla Scala di Milano, Maggio Musicale Fiorentino, Festival Internazionale Pianistico di Brescia e Bergamo, Settembre Musica, Biennale di Venezia, Berliner Festwochen, Miami Piano Festival, Milano Musica, Arena di Verona, Cantieri di Montepulciano, Festival delle Nazioni, Festival di Ravello, Milano Musica, Teatro San Carlo di Napoli, Teatro Carlo Felice di Genova, Miller Theater di New York, RedCat di Los Angeles, Teatro La Fenice di Venezia e molte altre.\nSi \u00e8 esibito, inoltre, con l'Orchestra Sinfonica Nazionale della Rai di Torino, con i \"Pomeriggi Musicali\" di Milano, l'Orchestra filarmonica di San Pietroburgo, Rotterdam Philharmonic, la Brussels Philharmonic, Indianapolis Symphony Orchestra, l'Orchestra e il Coro della Svizzera Italiana, l'Orchestra Toscanini dell'Emilia-Romagna, l'Orquestra Sinf\u00f4nica Brasileira di Rio de Janeiro e l'Orchestra Sinfonica \"G.Verdi\" di Milano, con la quale ha interpretato in prima italiana il \"Concerto per pianoforte e orchestra\" di John Adams e ha realizzato un'incisione del \"Concerto per pianoforte e orchestra\" di Bruno Maderna in prima mondiale.\nSvolge attivit\u00e0 cameristica, in duo, con il pianista Francesco Libetta, il violinista Massimo Quarta e il pianista Andrea Rebaudengo, oltre che con l'attrice Sonia Bergamasco.\nIl suo interesse per la musica americana s\u00ec \u00e8 concretizzato in numerose incisioni discografiche e nel libro \"Musica per pianoforte negli Stati Uniti\" pubblicato da EDT. \nNel 2011 gli \u00e8 stato conferito il premio Abbiati come miglior solista.\nRepertorio.\nIl repertorio di Emanuele Arciuli spazia dal classicismo viennese al novecento storico (sua l'incisione dell'opera pianistica integrale di Berg e Webern per Stradivarius), con particolare attenzione alla musica contemporanea, nell'ambito della quale collabora con numerosi compositori italiani (Carlo Boccadoro, Nicola Campogrande, Michele Dall'Ongaro, Filippo Del Corno, Lorenzo Ferrero, Roberto Carnevale, Alessandro Solbiati, Stefano Ianne), europei (Michael Nyman) e statunitensi (John Adams, Louis W.Ballard, George Crumb, Frederic Rzewski).\nDel 2001 le \"Round Midnight Variations\", ciclo di variazioni scritte per lui da venti compositori, tra i quali Uri Caine, Fred Hersch, George Crumb, Frederic Rzewski, Milton Babbitt, Michael Torke, Michael Daugherty, William Bolcom, Joel Hoffman, concepite come omaggio a Thelonious Monk.\nNel 2001 George Crumb gli ha anche dedicato \"Eine Kleine Mitternachtmusik\", opera che ha segnato il ritorno alla composizione dell'autore dopo numerosi anni di silenzio.\nLa sua passione per la cultura dei nativi americani lo ha portato a realizzare un progetto comprendente opere pianistiche scritte per lui dai maggiori compositori indiani d'America.\nVa inoltre segnalata la riscoperta, da parte di Arciuli, dei \"Paralipom\u00e8nes \u00e0 la Divina Commedia\" di Liszt, opera pianistica inedita eseguita in prima mondiale per la Sagra Malatestiana di Rimini.\nAttivit\u00e0 didattica.\nEmanuele Arciuli \u00e8 titolare della cattedra di pianoforte principale al Conservatorio di Bari. Ha tenuto lezioni presso la Princeton University e la Miami University e, dal 1998, \u00e8 stato pi\u00f9 volte invitato come Guest Faculty (professore ospite) all'University of Cincinnati College-Conservatory of Music."}
{"id": "776487", "revid": "63945", "url": "https://it.wikipedia.org/wiki?curid=776487", "title": "Finali NBA", "text": ""}
{"id": "776489", "revid": "1429175", "url": "https://it.wikipedia.org/wiki?curid=776489", "title": "Spremiagrumi", "text": "Lo spremiagrumi \u00e8 uno strumento utilizzato in cucina per spremere i frutti degli agrumi al fine di ricavarne il succo. \nTipi.\nEsistono due tipi di spremiagrumi basati sullo stesso principio di funzionamento, che consiste nel frizionare la polpa del frutto su un corpo sporgente in modo da estrarne il succo. Le due tipologie si differenziano per il meccanismo con cui viene impartito tale movimento: manuale oppure elettrico.\nSpremiagrumi manuale.\nDi concezione e fattura molto semplice, \u00e8 quasi sempre in materiale plastico. Si compone di una parte superiore conica e una parte inferiore che funge da recipiente e raccoglie il succo del frutto che si sta spremendo. Il succo viene ricavato tagliando in due parti il frutto e frizionandolo sulla parte superiore conica, usandola a mo' di cuneo e imprimendo un movimento rotatorio.\nSpremiagrumi elettrico.\nLo spremiagrumi elettrico evita la necessit\u00e0 di imprimere il movimento rotatorio manuale al frutto, in quanto \u00e8 la parte conica a ruotare, azionata da un motore elettrico. La pressione esercitata quando si appoggia il frutto al cono chiude un contatto elettrico azionando il motore che incomincia a girare. Al d\u00ec sotto del cono rotante si trova un recipiente che raccoglie il succo. Di estrema praticit\u00e0, sta avendo una crescente diffusione anche nelle cucine degli italiani."}
{"id": "776492", "revid": "77358", "url": "https://it.wikipedia.org/wiki?curid=776492", "title": "Nazionale australiana di pallacanestro", "text": ""}
{"id": "776495", "revid": "11497", "url": "https://it.wikipedia.org/wiki?curid=776495", "title": "Paramahamsa Yogananda", "text": ""}
{"id": "776497", "revid": "63945", "url": "https://it.wikipedia.org/wiki?curid=776497", "title": "Eurorida Scafati", "text": ""}
{"id": "776503", "revid": "109651", "url": "https://it.wikipedia.org/wiki?curid=776503", "title": "Episodi di Le cose che amo di te (prima stagione)", "text": "La prima stagione del telefilm 'Le cose che amo di te' \u00e8 andata in onda negli Stati Uniti d'America dal 20 settembre 2002 al 9 maggio 2003 sul canale statunitense The WB.\nIn Italia \u00e8 stata trasmessa dal 7 luglio all'11 agosto 2006 su Rai 2."}
{"id": "776506", "revid": "729019", "url": "https://it.wikipedia.org/wiki?curid=776506", "title": "Seconda guerra anglo-birmana", "text": "La seconda guerra anglo-birmana, che gli inglesi chiamano semplicemente seconda guerra birmana, inizi\u00f2 il 5 aprile del 1852 e si concluse il 20 dicembre dello stesso anno. Fu una delle tre guerre combattute fra Birmania e Impero britannico durante il XIX secolo e si concluse con la netta vittoria degli anglosassoni, che gradualmente cancellarono la sovranit\u00e0 birmana e la sua indipendenza.\nNel 1852, a causa di alcuni problemi legati al Trattato di Yandaboo che aveva posto fine alla prima guerra anglo-birmana, Lord Dalhousie sped\u00ec in Birmania il commodoro George Lambert come mediatore nel paese. In realt\u00e0, Londra voleva punire i birmani e cercava un pretesto: come \"casus belli\" venne provocato un confronto navale e in quella circostanza Lambert assedi\u00f2 Rangoon facendo scoppiare la guerra.\nIl primo evento importante della seconda guerra anglo-birmana avvenne il 5 aprile 1852, quando gli inglesi occuparono il porto di Martaban. Rangoon fu conquistata il 12 aprile e la pagoda Shwedagon due giorni dopo, dopo duri combattimenti, quando l'esercito birmano si ritir\u00f2 verso nord. Bassein fu presa il 19 maggio e Pegu fu conquistata il 3 giugno, dopo aspre lotte attorno alla pagoda Shwemawdaw.\nDurante la stagione delle piogge il tribunale delle Indie orientali, assieme al governo britannico, decise l'annessione della porzione del territorio che si trovava a contatto con l'ultima parte del corso del fiume Irrawaddy, inclusa la citt\u00e0 di Prome, che fu presa nell'ultima parte del conflitto. La proclamazione dell'annessione dei territori birmani venne sancita unilateralmente dai britannici il 20 giugno 1853, senza che - n\u00e9 allora, n\u00e9 in seguito - venisse firmato un qualsiasi trattato con la controparte."}
{"id": "776519", "revid": "767487", "url": "https://it.wikipedia.org/wiki?curid=776519", "title": "Distretto di Stratford", "text": " \nIl distretto di Stratford \u00e8 un'autorit\u00e0 territoriale della Nuova Zelanda che si trova entro i confini delle regioni di Taranaki e Manawatu-Wanganui, nell'Isola del Nord. La sede del Consiglio distrettuale si trova nella citt\u00e0 di Stratford. Altri centri abitati pi\u00f9 importanti sono: Whangamomona, Marco e Tahora.\nLa citt\u00e0 di Startford ha una popolazione di circa 5.200 abitanti, ben oltre la met\u00e0 dell'intera popolazione del Distretto, prevalentemente agricolo. La popolazione umana \u00e8 decisamente inferiore se confrontata con quella degli animali da allevamento: nel Distretto sono infatti presenti circa 57.000 vacche da latte, 42.000 da macello e oltre 280.000 pecore.\nStoria.\nStratford venne ufficialmente classificata come \"town\" nel 1878, anno in cui cominci\u00f2 a svilupparsi. Nel 1881 aveva 97 abitanti, nel 1891 questi erano saliti a 342 e nel 1896 a 1.256 abitanti.\nIl nome originario della citt\u00e0 era \"Stratford-on-Patea\", dovuto al fatto che la citt\u00e0 era attraversata dal fiume Patea. Probabilmente il nome derivava per similitudine da quello di Stratford-upon-Avon, la citt\u00e0 natale di William Shakespeare, attraversata dal fiume Avon. La 'connessione' con Shakespeare \u00e8 stata sviluppata anche in altri modi: 67 vie di Stratford sono dedicate a personaggi tratti da 27 sue opere; inoltre, l'unico Glockenspiel della Nuova Zelanda si trova nel campanile della citt\u00e0, e 3 volte al giorno rappresenta la scena del balcone dal Romeo e Giulietta dell'autore inglese.\nDal Distretto di Stratford si accede facilmente ai parchi nazionali Egmont e Whanganui, ricchi di montagne e foreste pluviali."}
{"id": "776523", "revid": "287204", "url": "https://it.wikipedia.org/wiki?curid=776523", "title": "Stratford", "text": "Stratford \u00e8 un toponimo diffuso nei paesi di lingua inglese. Deriva dall'inglese antico \"str\u00e6t\" (strada, pi\u00f9 precisamente una strada romana) e \"ford\" (attraversamento di un corso d'acqua). Una variazione \u00e8 \"Stretford\"."}
{"id": "776534", "revid": "287204", "url": "https://it.wikipedia.org/wiki?curid=776534", "title": "Rosenkranz", "text": ""}
{"id": "776535", "revid": "287204", "url": "https://it.wikipedia.org/wiki?curid=776535", "title": "Hasan Salihamidzic", "text": ""}
{"id": "776536", "revid": "1632387", "url": "https://it.wikipedia.org/wiki?curid=776536", "title": "Port Royal (album)", "text": "Port Royal \u00e8 il quarto album in studio dalla band heavy metal Running Wild, registrato e pubblicato nel 1988. Dopo il precedente e Under Jolly Roger, esso \u00e8 il loro terzo album a includere pirati."}
{"id": "776537", "revid": "20045", "url": "https://it.wikipedia.org/wiki?curid=776537", "title": "Episodi di Dawson's Creek", "text": ""}
{"id": "776548", "revid": "110425", "url": "https://it.wikipedia.org/wiki?curid=776548", "title": "Identit\u00e0, Tradizione e Sovranit\u00e0", "text": ""}
{"id": "776552", "revid": "19933", "url": "https://it.wikipedia.org/wiki?curid=776552", "title": "Catanzaresi", "text": ""}
{"id": "776556", "revid": "729019", "url": "https://it.wikipedia.org/wiki?curid=776556", "title": "Colli PL 2C Aerauto", "text": "L'Aerauto PL C o Colli PL 2C \"Aerauto era un veicolo ibrido, definito anche come auto volante, ovvero un piccolo aereo da turismo con ali ripiegabili, costruito per essere in grado di percorrere anche brevi tratti stradali, surrogando le funzionalit\u00e0 di un'autovettura.\nStoria del progetto.\nProgettato nel 1946 dall'ing. Luigi Pellarini, con la collaborazione dell'Ing. Amilcare Porro, venne realizzato dalla \"Carrozzeria Colli\" di Milano e presentato alla stampa nell'agosto del 1946.\nLa \"Carrozzeria Colli\" prevedeva di metterlo in vendita al prezzo di 500.000 lire, proponendosi di risolvere in quel modo la difficolt\u00e0 di spostamenti, nell'Italia del dopoguerra.\nSia l'azienda costruttrice che il progettista investirono ingenti risorse per lo sviluppo e la regolarizzazione del velivolo.\nNel corso degli anni seguenti, l'originario progetto venne sviluppato dando origine alla seconda e pi\u00f9 evoluta versione, la Aerauto PL 3C, sempre dotata di motore Walter Mikron, ma con potenza aumentata a 80 CV.\nIncoraggiato dal collaudo positivo del prototipo, Pellarini cre\u00f2 una societ\u00e0, la Aernova, e si ingegn\u00f2 per trasmettere i risultati delle prove precedenti sull'\"Aer 1\", che si differenziava dalle precedenti Aerauto per l'ala alta a gabbiano, il carrello fisso con ruota anteriore carenata e il motore Continental.\nLa successiva evoluzione dell'\"Aerauto\" fu la \"PL 5C\", che vide la luce nel 1949, grazie alla collaborazione finanziaria di un gruppo di industriali, riuniti nella nuova \"Aerauto SpA\". Quest'ultima versione dell'ibrido auto-velivolo venne costruito sempre dalla carrozzeria Colli, ma nei pi\u00f9 ampi locali degli stabilimenti Magni Aviazione a Taliedo.\nLa \"PL C5\" era dotata di un motore boxer quadricilindrico Continental da 125 CV. Con una lunghezza di 6,30 m e un'apertura alare di 9,80 m, poteva raggiungere le velocit\u00e0 di crociera di 160\u00a0km/h in aria e di 70\u00a0km/h su strada, disponendo dell'autonomia di volo di circa 600\u00a0km.\nTecnica.\nIl velivolo era costruito interamente in metallo ed era dotato di ali ripiegabili che ne riducevano la larghezza a soli due metri, consentendo l'eventuale ricovero in una normale autorimessa. Inoltre, sfruttando la spinta dell'elica, era in grado di muoversi sulle strade per brevi percorrenze.\nSpinto da un propulsore Walter Mikron della potenza di 60CV, sistemato posteriormente alla carlinga, il \"PL C2\" era un aereo/auto biposto in grado di raggiungere la velocit\u00e0 di 190 km/h, con consumi paragonabili a quelli di un'automobile.\nImpiego operativo.\nDopo aver superato con successo i previsti collaudi con il pilotaggio dell'ing. Vaghi, l'Aerauto fu immatricolata I-AUTO, e tra il 25 dicembre 1949 e i primi giorni del 1950, comp\u00ec un giro dimostrativo in molte citt\u00e0 italiane: un vero e proprio \"Giro d'Italia\" di 4 000 km, di cui 1 800 in volo, sponsorizzato dalla \"Millefiori Cucchi\", casa produttrice dell'omonimo liquore.\nPilotata da Leonardo Bonzi e Maner Lualdi, l'Aerauto atterrava nelle zone periferiche e raggiungeva i centri citt\u00e0 dopo aver ripiegato le ali, dimostrando a tutti le potenzialit\u00e0 di poter fungere da vera \"Aerauto\", met\u00e0 aereo e met\u00e0 automobile.\nDei due esemplari costruiti uno venne demolito, e l'altro rimase molti anni abbandonato in un hangar all'aeroporto di Bresso, finch\u00e9 non venne distrutto da un incendio negli anni settanta.\nVersioni.\nMilitari.\nAnche se la fase prototipale aveva ormai raggiunto le fasi conclusive, il progetto Aerauto venne sospeso per essere definitivamente abbandonato nel 1953, dopo la rinuncia dell'Esercito Italiano che, in un primo tempo, aveva mostrato interesse al prototipo, alimentando le speranze del costruttore almeno per una fornitura militare. La societ\u00e0 si sciolse e Pellarini, amareggiato per l'insuccesso, si trasfer\u00ec in Australia.\nCivili.\nNonostante le dimostrazioni, il velivolo non ebbe il seguito sperato: l'impossibilit\u00e0 di poter venire immatricolata come automobile per l'assenza della retromarcia e delle luci di posizione regolamentari, rappresent\u00f2 un ostacolo insormontabile alla sua industrializzazione.\nCultura di massa.\nIl forte clamore mediatico, suscitato dalle prove dimostrative e dai giornali, port\u00f2 alla \"Carrozzeria Colli\", gi\u00e0 nota per le pregevoli trasformazioni di autovetture Alfa Romeo e Fiat, una forte notoriet\u00e0 che contribu\u00ec non poco a far incrementare le vendite dei suoi prodotti."}
{"id": "776558", "revid": "1226", "url": "https://it.wikipedia.org/wiki?curid=776558", "title": "Seconda Guerra Birmana", "text": ""}
{"id": "776569", "revid": "1632387", "url": "https://it.wikipedia.org/wiki?curid=776569", "title": "Brave Murder Day", "text": "Brave Murder Day \u00e8 il secondo album in studio del gruppo musicale svedese Katatonia, pubblicato nel 1996 dalla Avantgarde Music.\nDescrizione.\nL'album annovera la partecipazione di Mikael \u00c5kerfeldt, cantante degli Opeth.\nLa Century Black, etichetta creata dalla Century Media Records al fine di ripubblicare negli Stati Uniti d'America album black metal di difficile reperibilit\u00e0, ha ristampato l'album nel 1997 includendo i quattro brani dell'EP \"For Funerals to Come...\". Nel 2004 la Northern Silence Productions ha pubblicato l'album in formato LP, mentre due anni pi\u00f9 tardi la Peaceville Records lo ha ripubblicato in edizione rimasterizzata e con l'aggiunta dell'EP \"Sounds of Decay\"."}
{"id": "776578", "revid": "287204", "url": "https://it.wikipedia.org/wiki?curid=776578", "title": "Rosti", "text": ""}
{"id": "776580", "revid": "400694", "url": "https://it.wikipedia.org/wiki?curid=776580", "title": "La ragazza della porta accanto", "text": ""}
{"id": "776583", "revid": "767487", "url": "https://it.wikipedia.org/wiki?curid=776583", "title": "Procol Harum (album)", "text": "Procol Harum \u00e8 il primo album dell'omonimo gruppo inglese, pubblicato nel 1967 dalla Regal Zonophone Records.\nTracce.\nTutte le canzoni sono scritte da Gary Brooker (musiche) e Keith Reid (testi), tranne \"Repent Walpurgis\" scritta da Matthew Fisher. L'album originale UK, non contiene la famosissima \"A Whiter Shade of Pale\", ed esiste unicamente in versione monofonica mentre quello USA (che comprende il famoso singolo) \u00e8 stato pubblicato solo in versione duofonica (effetto stereo simulato).\nNel 1997 per volont\u00e0 dei Procol Harum viene riproposto l'album con l'aggiunta di alcune track non inserite nell'edizione originale UK e naturalmente \"A Whiter Shade of Pale\" che d\u00e0 anche titolo alla riedizione.\nRiedizione del 1997.\ndal titolo: \"A Whiter Shade of Pale\"\nFormazione.\nPer \"A Whiter Shade of Pale\":"}
{"id": "776594", "revid": "767487", "url": "https://it.wikipedia.org/wiki?curid=776594", "title": "Bergtatt - Et Eeventyr i 5 Capitler", "text": "Bergtatt - Et Eeventyr i 5 Capitler (\"Catturata dalla montagna - Una favola in 5 capitoli\") \u00e8 un concept album, pubblicato nel 1995 dalla band norvegese Ulver.\nInteramente cantato in norvegese, \u00e8 l'album di debutto della band, dopo la pubblicazione del demo Vargnatt (\"notte del lupo\"), ed \u00e8 considerato tra i migliori album black metal.\nLa copertina \u00e8 un dipinto di Tania Stene (autrice di molte delle copertine dei gruppi black metal).\nIl disco.\nL'album \u00e8 basato su un'antica leggenda norvegese che narra la storia di una fanciulla, Pige (lett. \"ragazzina\"), e del suo perdersi in un'antica foresta. Tutto l'album \u00e8 pervaso di una generale atmosfera ispirata al Romanticismo, ed ai suoni crudi tipici del genere si affiancano strumenti classici quali flauti, cori ed un pianoforte. Il testo \u00e8 in riksm\u00e5l, un norvegese ormai obsoleto, anche nella grafia molto vicina al danese, da cui \u00e8 derivato l'odierno bokm\u00e5l.\n\"Bergtatt\" (termine norvegese che letteralmente vuol dire \"presa/catturata dalla montagna\", ma significa anche \"stregata\", e si rif\u00e0 alla credenza che gli esseri fatati della natura attirassero e catturassero gli uomini nelle loro dimore sotto le montagne) narra la storia di Pige, che si perde in una remota foresta abitata da strane presenze per non fare pi\u00f9 ritorno.\nNella prima traccia \"I Troldskog faren vild\" (Sperduta nella foresta dei troll), assistiamo all'allontanarsi della protagonista.\nLa seconda traccia \u00e8 costruita secondo lo stesso schema descrittivo: \"Soelen gaaer bag Aase need\" (Il sole tramonta dietro la collina).\nLa vicenda raggiunge l'apice della tensione nella traccia \"Graablick blev hun vaer\" (Graablick [lett. \"sguardo grigio\"] la teneva sott'occhio), che narra dell'intensificarsi delle presenze oscure. Il crescendo musicale palesa il crescente terrore della ragazza, e culmina con il rumore di passi di Pige all'interno del bosco. Una lieve melodia di pianoforte sullo sfondo fa da introduzione alla quarta canzone.\n\"Een Stemme locker\" (Una voce attira) \u00e8 un intermezzo quasi strumentale dove la voce di Pige duetta con toni a met\u00e0 tra il canto ed il parlato. La voce cupa, profonda ed ipnotica di Garm e la melodia solenne e drammatica delle chitarre acustiche descrivono il giungere della ragazza davanti a una caverna, nella quale la voce la invita suadente ad entrare.\nL'album si conclude con \"Bergtatt - ind i Fjeldkamrene\" (Presa dalla montagna - (Entrando) nelle camere della montagna), in cui si chiude la storia della perdizione di Pige.\n\"Bergtatt\" non venne pubblicato in LP; qualche anno pi\u00f9 tardi, nel 1998, la Head Not Found distribu\u00ec un cofanetto chiamato \"The Trilogie - Three Journeyes through the Norwegian Netherworlde\" con i picture disk dei primi tre full-length degli Ulver."}
{"id": "776599", "revid": "287204", "url": "https://it.wikipedia.org/wiki?curid=776599", "title": "LASIK", "text": ""}
{"id": "776602", "revid": "92723", "url": "https://it.wikipedia.org/wiki?curid=776602", "title": "Mekosuchinae", "text": "I Mekosuchinae sono una sottofamiglia estinta di coccodrilli vissuti dall'Eocene all'Olocene, circa 56-0,003 milioni di anni fa, in Australia e in Oceania, sopravvivendo sino all'arrivo dei primi uomini sul continente: nel Pleistocene in Australia e nell'Olocene nelle isole del Pacifico di Figi, Nuova Caledonia e Vanuatu.\nDescrizione.\nVi \u00e8 un certo disaccordo nella classificare dei mekosuchini come sottofamiglia di Crocodylidae, o come famiglia a s\u00e9 stante, Mekosuchidae, a causa di alcuni caratteri peculiari di queste forme. I coccodrilli di Mekosuchine erano un gruppo eterogeneo. Una delle ultime specie, \"Mekosuchus inexpectatus\", dall'Olocene della Nuova Caledonia, potrebbe essere stata addirittura arboricolo. Le prime specie del Miocene, come \"Harpacochampsa camfieldensis\", potrebbero invece essere stati simili al falso gaviale. Un altro fossile di mekosuchine, attualmente non descritto, \u00e8 stato ritrovato in depositi risalenti al Miocene della Nuova Zelanda. Un genere, \"Mekosuchus\", riusc\u00ec a diffondersi in diverse isole del Pacifico; si ritiene che sia riuscito a colonizzare le varie isole sfruttando il Mar dei Coralli, spostandosi prima verso un'isola ora sommersa, nota come Greater Chesterfield Island, per poi diffondersi in Nuova Caledonia ed oltre. Un'altra specie di mekosuchino, \"Volia athollandersoni\", \u00e8 stata rinvenuta nelle isole Figi. Alcuni scienziati teorizzano che i fossili di queste forme potrebbero essere rinvenuti anche a Tonga e Samoa.\nDurante il Pleistocene, il \"Quinkana\" fu uno dei superpredatori terrestri del continente australiano, fino all'arrivo dell'uomo.\nI Mekosuchinae subirono un drastico declino nell'Australia post-Miocene, con tutti i generi, eccetto \"Quinkana\" e \"Pallimnarchus\" (entrambi si estinsero durante l'evento d'estinzione di massa del Quaternario), estinguendosi in Australia entro la fine del Pliocene. Dopo la scomparsa di \"Quinkana\" e \"Pallimnarchus\", il gruppo sopravvisse su Vanuatu e Nuova Caledonia fino all'arrivo degli umani, che si presume sia stata una delle cause decisive della loro estinzione.\nBibliografia.\n\"New extinct Mekosuchine crocodile from Vanuatu, South Pacific\". Mead, Jim I., David W. Steadman, Stuart H. Bedford, Christopher J. Bell and Matthew Spriggs. Copeia. 2002(3):632-641"}
{"id": "776608", "revid": "93685", "url": "https://it.wikipedia.org/wiki?curid=776608", "title": "Champollion", "text": ""}
{"id": "776610", "revid": "1305772", "url": "https://it.wikipedia.org/wiki?curid=776610", "title": "Chuck (album)", "text": "Chuck \u00e8 il terzo album in studio del gruppo musicale canadese Sum 41, pubblicato il 29 settembre 2004 dalla Island Records e dalla Aquarius Records.\nDescrizione.\nL'album \u00e8 l'ultimo realizzato in studio con il chitarrista Dave Baksh prima della sua uscita dalla formazione nel 2006. Egli torner\u00e0 stabilmente a far parte del gruppo nel 2015.\n\u00c8 tra tutti gli album della band quello che si avvicina maggiormente a sonorit\u00e0 heavy metal (in particolare thrash metal) e ha testi principalmente incentrati sulla politica. Il gruppo cita come principali influenze nella composizione del disco i Metallica, gli Iron Maiden e i Refused.\nLe tracce bonus \"Noots\" e \"Moron\" sono presenti, rispettivamente, nella colonna sonora de \"I Fantastici 4\" e nella compilation \"Rock Against Bush, Vol. 1\", e \"Open Your Eyes\" \u00e8 stata inserita come sigla introduttiva nel gioco \"Vancouver 2010\".\nIl titolo \u00e8 tratto dall'avventura che ha coinvolto i membri della band mentre erano in Africa: Chuck Pelletier, un soldato delle Nazioni Unite impegnato in Congo, Paese nel quale la band canadese stava girando un documentario, si trovava nello stesso hotel dei Sum 41 e fu in grado di proteggerli e di farli evacuare dalla zona di guerra durante un attacco terroristico.\nTracce.\nTesti e musiche dei Sum 41."}
{"id": "776616", "revid": "7336", "url": "https://it.wikipedia.org/wiki?curid=776616", "title": "Teatro Arena del Sole", "text": ""}
{"id": "776617", "revid": "54354", "url": "https://it.wikipedia.org/wiki?curid=776617", "title": "LASEK", "text": ""}
{"id": "776624", "revid": "271278", "url": "https://it.wikipedia.org/wiki?curid=776624", "title": "R\u00f6sti", "text": "I R\u00f6sti (IPA: [\u02c8r\u00f8s.ti] in tedesco, \"R\u00f6schti\" IPA: [\u02c8r\u00f8\u02d0\u0283.ti] in tedesco alemanno) sono un piatto della cucina svizzera a base di patate.\nDescrizione.\nOriginariamente i contadini del canton Berna lo mangiavano per colazione; ora \u00e8 diffuso in tutto il paese al punto da essere considerato uno dei piatti nazionali. Viene solitamente servito come contorno.Anche se la ricetta base prevede solo patate, spesso vengono aggiunte cipolle, pancetta, formaggio, erbe aromatiche o anche mele. A volte sono serviti come contorno, ad esempio per accompagnare lo spezzatino di vitello cotto in padella con panna, piatto tipico del Canton Zurigo e per questo definiti \"alla zurighese\".\nI r\u00f6sti si preparano con patate grattugiate mescolate con burro o olio, o in alternativa grattugiate e poi fritte leggermente in olio. Con le patate grattugiate si formano dei dischi dal diametro di 5-20 cm e alti 1-2 cm. Spesso la forma dei r\u00f6sti \u00e8 data semplicemente dalla padella usata per friggere.\nLe opinioni sono diverse riguardo a come cucinare dei r\u00f6sti perfetti.In particolare, le principali divergenze si hanno riguardo all'utilizzo di patate crude o lessate \"al dente\" come ingrediente principale; solitamente si usano le patate lesse se i r\u00f6sti sono serviti come contorno, quelle crude se \u00e8 il piatto principale. Anche il tipo di patata da utilizzare \u00e8 un argomento molto discusso. In generale bisogna utilizzare patate che non si disfino lessandole.\nIl piatto ha dato il nome al R\u00f6stigraben, termine utilizzato per indicare la differente mentalit\u00e0 degli abitanti della Svizzera romanda rispetto a quelli della Svizzera tedesca."}
{"id": "776629", "revid": "834", "url": "https://it.wikipedia.org/wiki?curid=776629", "title": "Centri sociali autogestiti", "text": ""}
{"id": "776631", "revid": "121837", "url": "https://it.wikipedia.org/wiki?curid=776631", "title": "Bellum Catilinae", "text": ""}
{"id": "776633", "revid": "88740", "url": "https://it.wikipedia.org/wiki?curid=776633", "title": "Personaggi del presepe", "text": ""}
{"id": "776635", "revid": "712828", "url": "https://it.wikipedia.org/wiki?curid=776635", "title": "Episodi di Ranma \u00bd", "text": "Questa \u00e8 la lista degli episodi di \"Ranma \u00bd\", serie televisiva anime tratta dall'omonimo manga di Rumiko Takahashi. La serie \u00e8 stata realizzata dallo Studio Deen ed \u00e8 andata in onda su Fuji TV dal 15 aprile 1989 prima di essere interrotta il 16 settembre dopo 18 episodi a causa dei bassi ascolti. In seguito la programmazione \u00e8 continuata con una nuova serie dal titolo , trasmessa in un diverso orario dal 20 ottobre 1989 al 25 settembre 1992, composta da 143 episodi, per un totale di 161 episodi.\nL'edizione italiana dell'anime \u00e8 uscita sotto il titolo unico \"Ranma \u00bd\" e con una numerazione degli episodi progressiva. La numerazione di alcuni episodi non corrisponde a quella originale ed \u00e8 indicata tra parentesi dove differisce. Gli episodi dal 1 al 126 (ovvero tutti i 18 episodi della prima serie e i primi 108 episodi di \"Ranma \u00bd nett\u014dhen\") sono stati doppiati in italiano in due versioni, una censurata e l'altra integrale, mentre i restanti episodi sono stati doppiati nella sola versione censurata."}
{"id": "776636", "revid": "121837", "url": "https://it.wikipedia.org/wiki?curid=776636", "title": "Bellum Catilinarium", "text": ""}
{"id": "776638", "revid": "599013", "url": "https://it.wikipedia.org/wiki?curid=776638", "title": "Tma", "text": ""}
{"id": "776640", "revid": "121837", "url": "https://it.wikipedia.org/wiki?curid=776640", "title": "Sallustio Crispo", "text": ""}
{"id": "776642", "revid": "1776051", "url": "https://it.wikipedia.org/wiki?curid=776642", "title": "The Dead Eye", "text": "The Dead Eye \u00e8 il quinto album della band svedese The Haunted, pubblicato il 30 ottobre 2006.\nTracce.\nTracce Bonus.\nLe edizioni per collezionisti americana, europea e giapponese, comprendono anche un DVD extra."}
{"id": "776643", "revid": "287204", "url": "https://it.wikipedia.org/wiki?curid=776643", "title": "Edouard Balladur", "text": ""}
{"id": "776654", "revid": "3157", "url": "https://it.wikipedia.org/wiki?curid=776654", "title": "Valery Giscard d'Estaing", "text": ""}
{"id": "776657", "revid": "124528285", "url": "https://it.wikipedia.org/wiki?curid=776657", "title": "Cavoretto", "text": "Cavoretto (\"Cavoret\" o \"Cavor\u00e8t\" in piemontese, pronuncia o ) \u00e8 un'ampia frazione fluviale e collinare della Circoscrizione 8 di Torino, situata a sud-est di un tratto torinese della riva destra del Po. Fu un comune autonomo fino al 1889. Il primo sindaco fu Antonio Galliani, nominato l'8 aprile 1806.\nStoria e territorio.\nIl toponimo deriva dal vezzeggiativo latino di \"Caburrum\", \"Caborro\" o \"Cavorro\", a sua volta probabilmente originato da un riferito alla piccola trib\u00f9 dei \"Caburriates\", parenti stretti dei Taurini; il termine celtico \"cabu\" o \"cabo\" doveva indicare una bocca, un avvallamento o un pianoro inserito tra piccoli rilievi orografici, come probabilmente \u00e8 avvenuto, ad esempio, per le localit\u00e0 \"Cavoretto\" di San Secondo di Pinerolo, per la cittadina di Cavour e per frazione \"Cavorro\" di Costigliole d'Asti. L'antico insediamento urbano infatti \u00e8, ancor oggi, inserito tra la vetta del Bric Della Maddalena e il pi\u00f9 basso crinale verso Torino, delimitato dal Parco Europa e Viale XXV Aprile. Nel 1104 poi, il proprietario terriero Milone Dondazio, detto \"Patono\", fece dono di beni e di terreni alla vicina chiesa di Sant'Agnese di Corso Moncalieri, 39 (Borgo Po), pertanto questo avvallamento collinare prese anche il nome di \"Val Pattonera\". Un altro avvallamento, posto un po' pi\u00f9 a sud, prese invece l'antico nome di \"Val Salice\" (o \"Valsalice\").\nIl comune di Cavoretto fu soppresso e aggregato a quello di Torino a seguito del regio decreto 28 luglio 1889, N. 6339.\nZona fluviale.\nComprende il \"Borgo del Pilonetto\", ovvero la zona delimitata da Corso Sicilia-rotonda Scevola-Piazza Zara, cos\u00ec chiamata per via del nome informale del santuario della Madonna Addolorata di Corso Moncalieri 227; un ricco possidente, tal Michele Bert, fece qui erigere nel 1891 una chiesa, con un pilonetto votivo, provvisto di un crocifisso in cima, e collocato verso il fiume Po. L'antico pilonetto fu abbattuto nel 1932 per la costruzione di Corso Sicilia, mentre la chiesa rimase, e fu dedicata alla Vergine Addolorata. Verso nord, il quartiere \u00e8 delimitato dall'antica barriera daziaria detta \"di Piacenza\", ovvero l'attuale casetta gialla di fronte a Corso Moncalieri 63. Da qui, si entrava nel \"Borgo Rubatto\" (oggi Borgo Crimea).\nNel 1880 inoltre, con l'espansione urbanistica della citt\u00e0, fu eretto l'attuale Ponte Isabella sul Po (che d\u00e0 accesso a Corso Dante, in quartiere San Salvario), opera di Ernesto Ghiotti e dedicato a Isabella di Baviera. Nel 1927, fu eretto anche un ponte a tre campate, oggi conosciuto come \"ponte Franco Balbis\" di Corso Bramante, su progetto di Giuseppe Pagano Pogatsching; in realt\u00e0, quest'ultimo andava a sostituire il gi\u00e0 preesistente ponte, costruito provvisoriamente in occasione dell'Esposizione internazionale di Torino (1911) e dedicato a re Vittorio Emanuele III di Savoia, mentre il nome Balbis fu dato dopo la seconda guerra mondiale. L'esposizione internazionale, inoltre, coinvolse molte delle zone fluviali al di qua della riva destra del Po, oltre che alla riva sinistra del Parco del Valentino, dove furono eretti molti padiglioni in stile liberty e neobarocco, tuttavia solo provvisorie e quindi abbattute subito dopo l'evento.\nLa zona fluviale cavorettese prosegue verso l'ultimo lungo tratto meridionale di Corso Moncalieri fino a poco oltre la Strada del Fioccardo, ai confini con la stessa citt\u00e0 di Moncalieri. Anche questa parte lungo le rive a destra del fiume Po ospita alcuni circoli ricreativi, sedi sportive ed esercizi pubblici (ad es. centro sportivo CUS Torino, Piscina Lido, Patio, Amici del remo, Ronchi Verdi, etc.).\nZona pre-collinare.\nQuesta parte ospita, dai primi anni del XX secolo, alcuni edifici residenziali, spesso progettati in stile liberty torinese. Lo stile segu\u00ec coerentemente quello delle adiacenti zone pre-collinari di Madonna del Pilone (verso nord) e Borgo Po-Borgo Crimea (verso sud); con quest'ultimo borgo, Cavoretto vi confina attraverso i parchi naturali dell'Ospedale di \"San Vito\" e il parco Giacomo Leopardi. Quest'ultimo ha il suo ingresso in Corso Moncalieri 147, e contiene al suo interno l'antica villa \"San Severino\", gi\u00e0 \"Quarello\", successivamente acquistata da Albert Geisser.\nSimilmente, anche la pre-collinare meridionale verso Moncalieri, conosciuta con l'antico nome di \"Val Sappone\", si popol\u00f2 di case, ville e residenze liberty di inizio Novecento. La prima famiglia che vi abit\u00f2 fu quella dei facoltosi \"Fioccardo\", da cui l'attuale nome sia della strada principale che di questa zona. Seguirono poi le ville dei \"Ronchi\", \"Bolla-Cerutti\", \"Martino\", \"Villino Maria\", etc.\nZona collinare.\nPosta pi\u00f9 a est, risulta pi\u00f9 boschiva e selvatica, ed \u00e8 separata dalle altre suddette zone dalla ideale direttrice di Corso Giovanni Lanza-Villa della Regina-Corso Picco. A nord-est, il quartiere termina con la strada collinare di Val San Martino (quartiere Madonna del Pilone). A est e sud-est invece, \u00e8 delimitato dal \"Pian del Lot\", dal Colle dell'Eremo e dal Parco della Rimembranza del Colle della Maddalena, questi ultimi tutti territori di Torino al confine con i comuni di Pecetto Torinese e frazione Revigliasco di Moncalieri. La vegetazione della collina \u00e8 anche qui alternata da numerose ville sparse e case signorili, ad un'altezza media complessiva di 351 metri s.l.m.. Il nucleo abitativo di Cavoretto quindi, risulta il piccolo agglomerato intorno a Piazzetta Freguglia (), che d\u00e0 anche l'accesso al Parco Europa; l'agglomerato comprende la retrostante chiesa di San Pietro in Vincoli, in Via San Rocco, 29, con facciata e campanile tardo barocco del XIX secolo. La popolazione totale del quartiere \u00e8 di abitanti (2003).\nMonumenti e luoghi interesse.\nChiesa della Vergine Addolorata.\nCome gi\u00e0 descritto, fu eretta nel 1891 col nome di \"Santuario del Pilonetto\" di Corso Moncalieri, 227, per volere di Michele Bert e su progetto di Antonio Candelo e Corrado Gay, insieme a un antico pilonetto votivo, oggi inesistente, che diede l'antico nome della odierna zona di Piazza Zara. Dapprima affidata all'Ordine dei Serviti e direttamente connessa con la vicina chiesa di \"San Vito\", pass\u00f2 all'arcidiocesi nel 2001. Nel 1898, la chiesa fu oggetto di forte devozione a causa di un quadro sopra il fonte battesimale interno, a sinistra, e dedicato alla \"Madonna della Piet\u00e0\", trafugato nel 1977 e sostituito da una copia.\nVilla della Regina.\nVilla della Regina \u00e8 raggiungibile dalla via omonima che, a sinistra Chiesa della Gran Madre di Dio in quartiere Borgo Po, sale dritta fino a Piazzale Villa della Regina che, di fatto, separa il suddetto quartiere da Cavoretto (Corso Giovanni Lanza - Corso Alberto Picco). L'edificio nacque da una prima idea di Ascanio Vitozzi nel 1615, ma fu poi realizzata dagli architetti di Casa Savoia Carlo e Amedeo di Castellamonte. L'idea era quella di una residenza per il cardinale Maurizio di Savoia che, nel 1642, rinunci\u00f2 al sacerdozio per sposare la nipote Luisa Cristina di Savoia, detta \"Ludovica\", da cui il primo nome di \"Villa Ludovica\". Dai due non nacquero figli, e la villa pass\u00f2 a Anna Maria di Borbone-Orl\u00e9ans, la prima regina consorte del Regno di Sardegna, da cui il nome.\nVilla Genero.\nPoco distante da Villa della Regina \u00e8 presente la pi\u00f9 piccola Villa Genero, con parco omonimo annesso. Fu donata al Comune nel 1888 dalla vedova di Felice Genero, banchiere e deputato; ricca di piccole statue sparse e di decorazioni, negli ultimi anni ha sub\u00ecto un lento degrado.\nVilla Gualino.\nSituata su Viale Settimo Severo, fu l'abitazione dall'industriale Riccardo Gualino all'inizio del XX secolo. Circondata da un vasto parco, fu sede museale di alcune collezioni d'arte, mentre i corpi esterni ospitano le sale dedicate alle esposizioni temporanee per teatro e musica. Dal 1994 ospita la sede della Fondazione europea per la formazione professionale.\nL'Ottagono La Salle.\nL'edificio a forma di ottagono che svetta da un'altura dietro il Monte dei Cappuccini e visibile in prospettiva poco sopra la Chiesa della Gran Madre, quasi a ridosso del quartiere Borgo Po, a pochi passi dall'Ospedale San Camillo e da Villa della Regina, \u00e8 sede dell'organizzazione religiosa italiana \"La Salle\". L'Ottagono fu opera di Giuseppe Bertinaria del 1875, commissionato dall'allora canonico Giuseppe Ortalda, affinch\u00e9 diventasse un'imponente chiesa, con tanto di cupola. Il prete tuttavia, mor\u00ec nel 1880, i lavori rallentarono, le finanze terminarono e l'opera rimase incompiuta, con la sola base ottagonale ancor oggi esistente.\nLiceo salesiano Valsalice.\nIn Viale Thovez, 37, questo complesso religioso fu fortemente voluto da San Giovanni Bosco, nei suoi ultimi anni di vita. Provvisto di scuola, centro congressi, centro sportivo e chiesetta neogotica del 1898, il progetto fu seguito dal prete salesiano don Giulio Barberis. La salma di don Bosco ripos\u00f2 qui dal 1888 al 1929, quando le sue reliquie furono successivamente scomposte e conservate in altre localit\u00e0.\nParco Europa.\nSalendo da Piazzetta Freguglia, si arriva al grazioso parco pubblico Europa, spesso identificato con lo stesso Cavoretto, e da cui si gode di un discreto belvedere sulla citt\u00e0 di Torino.&lt;br&gt;\nFu progettato verso la fine degli anni cinquanta da Pietro Bertolotti, allora direttore del servizio Giardini e Alberate del Comune di Torino, nei possedimenti ceduti alla citt\u00e0 per farne un parco pubblico dalla famiglia Morelli di Popolo. La realizzazione avvenne sulla grande spianata che avrebbe dovuto ospitare la dimora-fortezza del marchese Carlo Vincenzo Ferrero d'Ormea, ministro di Vittorio Amedeo II di Savoia e sepolto nella chiesa parrocchiale di Cavoretto, borgo di cui era signore. Il marchese fece costruire nel 1737 le prime terrazze, ma la costruzione non fu completata a causa del veto del re, Carlo Emanuele III, che mal vedeva una vera e propria fortezza sovrastare la citt\u00e0, tenendola quasi sotto tiro da eventuali invasori.\nIl primo impianto del parco, risalente al 1954, si limit\u00e0 al vasto poggio culminante, su cui furono impiantati 64 pini italici (\"Pinus pinea\"), ormai assai ben acclimatati grazie alla posizione soleggiata, e il roseto sottostante, ora dismesso. Negli anni successivi furono attuati gli altri espropri necessari, fino al Cimitero di Cavoretto e al perimetro di Strada delle Terrazze, arrivando alle dimensioni attuali nel 1961, quando fu portato a compimento per le Celebrazioni del Centenario dell'Unit\u00e0 d'Italia e fu realizzata anche la funivia che si collegava alla sottostante zona detta, appunto, Italia '61, nel quartiere Nizza Millefonti. La funivia fu dismessa nei primi anni settanta, ma \u00e8 ancora visibile un tratto della stazione di arrivo.\nTranne la parte nord, rimasta in condizioni seminaturali, il resto del parco fu tutto \"costruito\" su gradoni di pietra percorsi da viali e vialetti, con varie nicchie di vegetazione dai caratteri prevalentemente mediterranei, che costituiscono in fondo la vera peculiarit\u00e0 del Parco, col caratteristico uliveto.\nIl parco contiene specie botaniche di grande interesse: oltre ai pini, platani, cipressi, una collezione di magnolie, biancospini monumentali, siepi di lauroceraso. Importante anche il giardino degli iris.\nParco della Rimembranza e Faro della Vittoria.\nIl Parco, chiamato anche Parco della Maddalena, molto pi\u00f9 vasto del Parco Europa, si trova pi\u00f9 a est, sul Bric della Maddalena, gi\u00e0 sotto demanio del Comune di Torino al confine con Pecetto Torinese e con la frazione Revigliasco di Moncalieri. Fu inaugurato nel 1925 da Vittorio Emanuele III per il decennale dell'inizio della prima guerra mondiale, mentre l'imponente faro luminoso al suo interno, visibile da molti punti di Torino, fu voluto da Giovanni Agnelli tre anni dopo (1928), per il decennale della vittoria italiana della stessa guerra.\nVilla Belfiore.\nIn Strada antica di San Vito, 44 fu eretta all'inizio del XVIII secolo come villa \"Ruscala\", poi suddivisa in villa Belfiore e la poco distante \"villa Orsi\" (quest'ultima al civico 36).\nVilla Scott.\nEdificio di stile liberty torinese costruito nel 1902 su progetto di Pietro Fenoglio."}
{"id": "776662", "revid": "228587", "url": "https://it.wikipedia.org/wiki?curid=776662", "title": "Dark Matter (IQ)", "text": "Dark Matter, pubblicato nel 2004, \u00e8 un album in studio del gruppo neoprogressive britannico IQ.\nIl disco.\n\"Dark Matter\" fu pubblicato dopo un periodo di attesa di 4 anni, seguito al precedente lavoro degli IQ \"The Seventh House\". Come altri lavori degli IQ, questo album unisce elementi di rock sinfonico classico (Genesis, King Crimson, Pink Floyd, Van der Graaf Generator) a sonorit\u00e0 moderne e a tratti prossime al progressive metal (per esempio, alcuni passaggi ricordano Spock's Beard, Dream Theater e Porcupine Tree). La fedelt\u00e0 agli stilemi del progressive anni settanta si legge, oltre che nell'uso sporadico di strumenti d'epoca, nelle scelte ritmiche (caratterizzate da molte segnature insolite) e nella struttura stessa dell'album, costituito da pochi brani lunghi e articolati.\nDomina l'album la suite \"Harvest of Souls\" (oltre 20 minuti di durata), in cui il cantante Peter Nicholls, autore dei testi, attacca il trionfalismo statunitense; musicalmente, il brano rappresenta un tributo piuttosto esplicito a \"Supper's Ready\" dei Genesis (dall'album \"Foxtrot\"), ripreso nella struttura generale e citato in diversi passaggi (per esempio il cambio di tonalit\u00e0 alla fine di \"Lovers' Leap\")."}
{"id": "776665", "revid": "1714743", "url": "https://it.wikipedia.org/wiki?curid=776665", "title": "Raimondo III di Tolosa", "text": "Origine.\nFiglio del conte di Tolosa, duca di Settimania, conte di N\u00eemes e conte d'Albi, e duca d'Aquitania e conte d'Alvernia, Raimondo Ponzio e di Garsenda, figlia del duca di Guascogna, Garcia II e di Amuna figlia del conte Guglielmo I di Bordeaux. Raimondo Ponzio era l'unico figlio del conte d'Albi e di N\u00eemes, conte di Tolosa e duca di Settimania, Raimondo II (\u2020 circa 924) e della moglie (come risulta sia dal documento n\u00ba 52 dell\"'Histoire G\u00e9n\u00e9rale de Languedoc, Preuves, Tome V\", in cui \u00e8 citata, come contessa in una donazione alla cattedrale di Narbona, sia nelle \"Europ\u00e4ische Stammtafeln\", vol II, 68 (non consultate)), Guinidilda (\u2020 dopo il 923), figlia del conte di Barcellona, Goffredo il Villoso (ca. 840-897) e di Guinidilda che, secondo la storica Alison Weir era figlia di Baldovino I delle Fiandre, mentre altri dicono fosse figlia di Mir\u00f2 I conte di Rossiglione.\nBiografia.\nSecondo le \"Europ\u00e4ische Stammtafeln\", Raimondo III sarebbe da identificarsi col padre Raimondo Ponzio, ma secondo lo storico francese Christian Settipani sono due persone distinte.\nComunque, nel 962 circa, alla morte del padre, eredit\u00f2 i titoli di conte di Tolosa, duca di Settimania e conte di N\u00eemes e d'Alb\u00ec.\nIl 2 luglio 972, secondo il documento n\u00ba 121 del volume V delle \"Preuves de l'Histoire G\u00e9n\u00e9rale de Languedoc\", Raimondo tenne udienza a N\u00eemes (qualcuno sostiene che fosse il cugino, Raimondo III di Rouergue).Un altro documento, il n\u00ba 123 del volume V delle \"Preuves de l'Histoire G\u00e9n\u00e9rale de Languedoc\", sempre del 972, testimonia che Raimondo fece una donazione, controfirmata dalla madre, Garsenda, alla chiesa di Saint-Michel de Gaillac. Questa donazione fu fatta da Raimondo per farsi perdonare i propri peccati (\"pro peccatis meis\"), forse presagendo che in quell'anno sarebbe morto.\nMatrimonio e discendenza.\nRaimondo aveva sposato Gundinilde, come risulta dal testamento, redatto verso la fine del 972, della suocera, Garsinda, che citando il proprio nipote Raimondo, lo definisce figlio di Gunidilde (\"Raymundo filio Gundinildis nepoti meo\"). Raimondo da Gundinilde ebbe quattro figli:"}
{"id": "776666", "revid": "279183", "url": "https://it.wikipedia.org/wiki?curid=776666", "title": "Girolamo Diruta", "text": "Fu famoso in campo teorico-didattico per i contributi offerti allo studio e alla pratica degli strumenti a tastiera, e in particolare dell'organo, e del contrappunto, esposti nel trattato \"Il Transilvano\", pubblicato a Venezia in due libri (1593 e 1609-10) e pi\u00f9 volte ristampato.\nBiografia.\nGirolamo Venturi poi noto come Girolamo Diruta nacque a Deruta nel 1546 ca. Fattosi frate minore conventuale nel 1566 viveva nel convento francescano di Perugia. Negli anni 1569-1574 era frate nel convento di Correggio, dove fu ordinato sacerdote. Nel 1578 e di nuovo nel 1579, quando si era gi\u00e0 trasferito a Venezia, partecip\u00f2 senza successo a un concorso per il posto di organista nella basilica di S. Antonio a Padova. Nella citt\u00e0 lagunare pot\u00e9 conoscere Claudio Merulo, Gioseffo Zarlino e Costanzo Porta (anche lui francescano), e potrebbe aver studiato con qualcuno di loro. Sicuramente con Merulo che in una lettera prefatoria \u00abAi lettori\u00bb pubblicata nella prima parte del \"Transilvano\", elogi\u00f2 Diruta quale suo allievo. &lt;br&gt; \nNel 1580 pubblic\u00f2 \"Il primo libro de' contrapunti sopra il canto fermo delle antifone delle feste principali de tutto l'anno. A cinque voci\" (Venezia, A. Gardano), di cui ci sono pervenute soltanto le parti di canto e alto, dedicandolo al preposto e ai canonici del duomo di Gubbio, dove fu organista dal 1580 al 1585. &lt;br&gt;\nRitornato a Venezia, visse nel convento francescano di S. Maria Gloriosa dei Frari, dove fu pure organista dal 1586 al 1589. \nDal 1593 fu organista della cattedrale di Chioggia. In quell'anno pubblic\u00f2 il trattato che lo rese celebre: \"Il Transilvano. Dialogo sopra il vero modo di sonar organi, &amp; istromenti da penna, del r. p. Girolamo Diruta perugino, Dell'Ordine de' Frati Minori conv.[entuali] di S. Francesco, organista del duomo di Chioggia\", dedicandolo a Zsigmond Bathory, principe di Transilvania e nipote del re di Polonia. &lt;br&gt;\nNel 1602 in una lettera ai confratelli del convento di Deruta, manifest\u00f2 la sua intenzione di rientrare nella citt\u00e0 natale, dopo circa trent'anni di attivit\u00e0 come organista, dichiarandosi disponibile a tenere una scuola di musica. &lt;br&gt;\nDal 1604 al 1610 fu organista del duomo di Gubbio. Il 25 marzo 1610 da Gubbio firm\u00f2 la dedica a Leonora Orsini Sforza, nipote del granduca di Toscana Ferdinando I de' Medici della seconda parte del \"Transilvano\". &lt;br&gt;\nNel settembre 1612 gli venne offerto il posto di organista della collegiata di S. Maria Maggiore di Spello, che tuttavia non accett\u00f2. &lt;br&gt;\nIl 5 marzo 1613, il capitolo generale dei frati minori conventuali gli confer\u00ec il titolo di \"magister musices\".&lt;br&gt;\nProbabilmente ritorn\u00f2 a Gubbio, dove il suo nome compare in alcuni atti notarili negli anni 1619-1624.&lt;br&gt;\nMor\u00ec a Deruta nel 1624 o nel 1625.\nOpere.\nL'opera pi\u00f9 famosa di Diruta \u00e8 \"Il Transilvano\", trattato in due parti apparse a distanza di molti anni (1593, 1609-10), dedicato all'apprendimento dell'arte di suonare gli strumenti a tastiera. L'opera si presenta in forma di dialogo fra l'autore e Istvan de Jo\u00ecka, un diplomatico della Transilvania in missione in Italia. Si tratta del primo trattato a evidenziare una differenza fra la tecnica dell'organo e quella degli altri \"istromenti da penna\", vale a dire clavicembalo e spinetta. La prima parte del trattato verte sulla diteggiatura e sugli abbellimenti, esemplificati in alcuni brani dell'autore e di altri compositori, quali Claudio Merulo, Andrea e Giovanni Gabrieli, Luzzasco Luzzaschi, Antonio Romanini, Paolo Quagliati, Vincenzo Bellavere, Giuseppe Guami. Nella seconda parte viene esposta l'arte di intavolare brani polifonici, assieme alla teoria e alla pratica del contrappunto. Vengono poi forniti esempi di ricercari e versetti organistici da alternare a inni e Magnificat, propri e di altri compositori (Luzzasco Luzzaschi, Adriano Banchieri, Gabriele Fattorini), nonch\u00e9 una delucidazione sul modo di utilizzare i registri dell'organo."}
{"id": "776672", "revid": "122336132", "url": "https://it.wikipedia.org/wiki?curid=776672", "title": "I passi dell'amore", "text": "I passi dell'amore (\"A Walk to Remember\") \u00e8 un romanzo dello scrittore statunitense Nicholas Sparks, pubblicato in Italia dall'editore Frassinelli nel 1999. Nel 2002 \u00e8 uscito nelle sale americane l'adattamento cinematografico del romanzo, diretto da Adam Shankman e interpretato da Shane West e Mandy Moore, rispettivamente nei ruoli di Landon e Jamie.\nTrama.\nLandon Carter \u00e8 un ragazzo come tanti, che per piacere agli amici talvolta si caccia in guai seri. All'ultimo anno del liceo, non avendo alternative, decide di invitare al ballo finale della scuola Jamie Sullivan, una ragazza figlia di un pastore e la cui madre \u00e8 morta anni prima. Jamie \u00e8 una ragazza piena di fede sincera verso Dio, e per questo appare incompatibile con il temperamento ribelle di Landon, bruciato dalla separazione dei suoi. Alla fine, per\u00f2, tra i due scoppia un grandissimo amore, profondo e pieno di rispetto.\nUn giorno Jamie svela a Landon un passaggio doloroso della sua vita: da due anni ha scoperto di essere malata di leucemia e ormai la sua fine era vicina. Gli amici prima \"ripudiati\" da Landon, ora gli si fanno vicino, per cercare di aiutarlo in questo difficile cammino, che alla fine lo porter\u00e0 a sposare Jamie, tre mesi prima della sua scomparsa."}
{"id": "776675", "revid": "1371684", "url": "https://it.wikipedia.org/wiki?curid=776675", "title": "Suonarne 1 per educarne 100", "text": "Suonarne 1 per educarne 100 (2006) \u00e8 il diciassettesimo album di Daniele Sepe, dedicato ai cosiddetti \"anni di piombo\", dei quali il musicista napoletano fornisce una lettura sostanzialmente positiva, contrapponendoli al periodo attuale, da lui denominato \"anni dello stronzio\"."}
{"id": "776678", "revid": "697352", "url": "https://it.wikipedia.org/wiki?curid=776678", "title": "Francesco Gullo", "text": ""}
{"id": "776679", "revid": "228587", "url": "https://it.wikipedia.org/wiki?curid=776679", "title": "Fialte", "text": ""}
{"id": "776682", "revid": "767487", "url": "https://it.wikipedia.org/wiki?curid=776682", "title": "Kab\u00e1t", "text": "I Kab\u00e1t sono un gruppo hard rock della Repubblica Ceca, nato nel 1983.\nHanno rappresentato il loro paese all'Eurovision Song Contest 2007, finendo ultimi in semifinale con un punto\nHanno venduto oltre un milione di dischi."}
{"id": "776683", "revid": "287204", "url": "https://it.wikipedia.org/wiki?curid=776683", "title": "Musa al-Sadr", "text": "Nato nel 1928, l'imam M\u016bs\u0101 al-\u1e62adr \u00e8 scomparso nel 1978 durante un viaggio in Libia. Da allora non si sono pi\u00f9 avute sue notizie.\nBiografia.\nM\u016bs\u0101 al-\u1e62adr nacque nella citt\u00e0 di Qom, in Iran, il 15 aprile 1928 da una famiglia di esponenti religiosi sciiti provenienti dalla regione sciita del Jabal \u0100mil, nel sud del Libano. Suo padre era l'imam \u1e62adr al-D\u012bn al-\u1e62adr (). Dopo essersi formato nello studio delle scienze religiose, al-\u1e62adr si laure\u00f2 in shari'a e scienze politiche presso l'Universit\u00e0 di Teheran nel 1956.\nEgli perfezion\u00f2 successivamente la propria formazione religiosa a Qom sotto la guida dell'ayatollah Mu\u1e25sin al-\u1e24ak\u012bm al-\u1e6cab\u0101\u1e6dab\u0101'\u012b () e a Najaf in Iraq di Ab\u016b al-Q\u0101sim al-Khu\u02be\u012b (), prima di insediarsi a Tiro, in Libano, nel 1960.\nFu il fondatore del movimento Amal, particolarmente attivo e seguito nel Sud del Libano, a forte maggioranza sciita."}
{"id": "776684", "revid": "1305772", "url": "https://it.wikipedia.org/wiki?curid=776684", "title": "Ipotesi alternative sull'AIDS", "text": "Le ipotesi alternative sull'AIDS identificano alcune congetture, in buona parte collegate a varie teorie del complotto, secondo le quali l'AIDS non sarebbe causato dal retrovirus HIV, o addirittura il virus stesso non esisterebbe.\nTali ipotesi sono comunemente catalogate come pseudoscientifiche in quanto infondate, essendo il nesso causale tra HIV e AIDS ampiamente dimostrato dalla letteratura scientifica.\nSinossi.\nDa parte dei movimenti negazionisti sono state formulate varie ipotesi riguardo alla natura dell'HIV e dell'AIDS, come ad esempio:\nI fautori delle teorie alternative attribuiscono l'origine dell'AIDS primariamente all'abbassamento delle difese del sistema immunitario, rigettando tutte le ricerche e dimostrazioni effettuate nel corso dei decenni che fanno risalire al virus la causa della sindrome. Buona parte delle tesi alternative attribuiscono l'indebolimento talora irreversibile del sistema immunitario a una presunta interazione di una serie di concause: una delle motivazioni addotte \u00e8 per esempio l'uso o l'abuso di farmaci, \"in primis\" gli antibiotici, di cui viene sostenuto l'utilizzo spropositato anche quando non realmente necessari, e le capacit\u00e0 di debilitare il sistema immunitario dei soggetti affetti da AIDS. Simili accuse vengono avanzate contro i cortisonici (uno dei cui effetti collaterali, talora sfruttato a scopi terapeutici, \u00e8 quello di deprimere il sistema immunitario), gli psicofarmaci e varie altre categorie di medicinali.\nStoria.\nPrima del 1984, anno della definizione ufficiale del virus HIV come causa dell'AIDS, molte furono le ipotesi avanzate per spiegare questa nuova malattia. Fattori come l'abuso occasionale di droga e di farmaci, determinati ambienti sociali, infezioni da malattie veneree, modelli comportamentali e altro furono presi in esame dai ricercatori. A seguito dell'aumento a livello mondiale dei casi di AIDS tra i soggetti sottoposti a trasfusioni di sangue, emofiliaci, partner sessuali infetti, e altri gruppi di individui, si appur\u00f2 che la malattia si trasmetteva attraverso il contatto con il sangue e i rapporti sessuali, e si afferm\u00f2 quindi l'ipotesi dell'HIV come causa predominante (Cohen, 1994a; Horton, 1995).\nUno dei primi a mettere in dubbio la correlazione tra HIV e AIDS fu nel 1984 Casper Schmidt (morto 10 anni pi\u00f9 tardi per patologie AIDS-correlate), il quale scrisse un articolo sul \"Journal of Psychohistory\" intitolato \"The Group-Fantasy Origins of AIDS\" (Schmidt 1984, pp.\u00a037\u201378) in cui sosteneva che l'AIDS sarebbe un esempio di \"isteria epidemica\", in cui gruppi di persone inconsciamente darebbero forma concreta ai conflitti sociali, e paragon\u00f2 la malattia a casi documentati di isteria epidemica del passato, che furono ritenuti erroneamente di origine infettiva. Tale articolo presentava tuttavia un elevato livello di speculazione teorica, dovuto anche alle scarsissime conoscenze allora disponibili sulla biologia dell'HIV. Dubbi sull'associazione HIV-AIDS vennero avanzati anche da ricercatori appartenenti al National Institutes of Health. \nDiverse associazioni di fautori delle ipotesi alternative, spesso caratterizzate dal rifiuto di qualunque dibattito scientifico razionale, fanno spesso riferimento alla figura di Peter Duesberg, professore di Biologia Cellulare e Molecolare presso l'University of California, Berkeley, il quale \u00e8 divenuto nel tempo una delle figure di spicco del movimento negazionista sulla correlazione HIV-AIDS.\nTra i pi\u00f9 famosi attivisti del movimento dissidente, limitandosi ai deceduti dopo l'anno 2000, figurano: Karri Stokely, Christine Maggiore, Ken Anderlini, Michael Bellefountaine, Kim Bannon, Sophie Brassard, Ronnie Burk, Jerry Colinard, Sylvie Cousseau Gos Blank, Boyd Ed Graves, Mark Griffiths, Robert Johnston, John Kirkham, Kelly Jon Landis, Sandi Lenfestey, Jack Levine, Peter Mokaba, Marietta Ndziba, Isabel Otaduy S\u00f6mme, Maria Papagiannidou, David Pasquarelli, Emery Taylor, Huw Christie Williams Scott Zanetti.\nTutti gli attivisti citati sono deceduti a causa di patologie AIDS-correlate.\nTra il 1992 e il 2001, a dare voce al movimento negazionista, vi fu anche una rivista, \"Continuum\". Le sue pubblicazioni cessarono in quanto nel corso degli anni erano morti di patologie AIDS-correlate tutti i suoi editori.\nAlcuni vincitori del premio Nobel, tra cui il chimico e ufologo contattista Kary Mullis, hanno espresso in varie situazioni il loro supporto alle teorie alternative sull'HIV.\nTeorie riguardo l'HIV.\nL'HIV non esiste.\nUna delle pi\u00f9 diffuse affermazioni dell'ambiente negazionista \u00e8 che non esistano prove certe dell'esistenza del virus HIV. La mancata dimostrazione della sua esistenza avrebbe varie motivazioni, tra cui il fatto che il virus sarebbe isolabile solo tramite la centrifugazione a gradiente di densit\u00e0 (che permette la separazione delle particelle in base alla densit\u00e0 per mezzo di un gradiente di densit\u00e0 variabile).\nSebbene questa tecnica spesso sia ancora utilizzata per isolare l'HIV-1 e altri Lentivirus, a partire dai primi anni settanta sono stati ideati sistemi pi\u00f9 elaborati, compresa la riproduzione di cellule infette clonate.\nCi\u00f2 ha portato la comunit\u00e0 scientifica internazionale a stabilire al di l\u00e0 di ogni ragionevole dubbio che HIV-1 e HIV-2 esistano e siano responsabili dell'AIDS nell'uomo: entrambi i virus peraltro sono stati isolati, fotografati e i loro genotipi individuati. L'HIV-1 \u00e8 stato isolato anche a differenti stadi dell'infezione.\nL'HIV \u00e8 innocuo.\nOpinione diffusa nell'ambito delle teorie alternative \u00e8 che l'HIV sarebbe inoffensivo: a riprova di ci\u00f2 viene sostenuto che un esiguo numero di individui positivi all'HIV non contrae alcuna malattia neppure 15 o 20 anni dopo essere risultato positivo al retrovirus, mentre in alcuni soggetti sieronegativi insorgono varie patologie correlate all'AIDS tipiche dei soggetti sieropositivi.\nVa tuttavia ricordato che in diverse malattie infettive vi \u00e8 un numero minoritario di individui che non manifesta alcun sintomo anche a distanza di molti anni, a causa delle differenze che caratterizzano gli individui stessi. Nel caso dell'HIV vi sono diverse condizioni genetiche che interferiscono sulla progressione della immunodepressione, la pi\u00f9 nota dei quali \u00e8 una mutazione CCR5-\u039432.\nVi sono diverse altre condizioni genetiche che svolgono un ruolo protettivo pi\u00f9 o meno marcato, alcune note da tempo, altre ancora dibattute.\nAnche negli individui senza condizioni genetiche particolari, secondo il punto di vista corrente, \u00e8 prevedibile un lungo periodo di latenza prima che l'AIDS si manifesti, poich\u00e9 il virus impiega anni per dare origine all'immunodepressione, condizione indispensabile per permettere l'insorgere di varie malattie opportunistiche. Si ritiene infatti che tra l'infezione da HIV e l'insorgere dell'AIDS trascorrano da otto a dieci anni.\nL'HIV utilizza un sistema di trascrizione del suo materiale genetico diverso dagli organismi a DNA (essendo infatti un retrovirus a doppia catena di RNA+); questo sistema di trascrizione \u00e8 molto \"infedele\" e provoca molti errori, inoltre nelle varie popolazioni virali risulta presente in moltissime varianti. Anche nello stesso paziente si possono trovare due cloni diversi dello stesso virus e ci\u00f2 spiega anche la comparsa della resistenza ai farmaci antiretrovirali oggi in commercio. Infatti il virus, nei primi anni dell'infezione, si trova in un equilibrio dinamico con il sistema immunitario. Il virus \u00e8 comunque in attiva replicazione all'interno dei linfociti CD4+, ma il numero di cellule infettate e che muoiono viene rimpiazzato da nuove cellule, che vengono a loro volta infettate. A ci\u00f2 va aggiunto che condizioni di stress o infezioni virali promuovono la replicazione del virus e l'infezione di nuove cellule CD4+. Si arriva cos\u00ec a uno squilibrio, con la progressiva riduzione dei linfociti e l'insorgere della malattia conclamata in un arco di tempo che pu\u00f2 variare da 8 a 12 anni.\nVari negazionisti sostengono che pi\u00f9 in generale tutti i retrovirus siano innocui: ma essendo ampiamente dimostrato il legame tra alcuni tipi di leucemia da \"linfocita T\" e di linfomi con il retrovirus RNA, chiamato \"virus linfotropo T umano di tipo I\" (HTLV-1), causa di una grave forma di leucemia diffusa ai Caraibi, in Africa e Giappone, tale ipotesi risulta confutata. In effetti l'HIV stesso in origine venne ritenuto una variante di HTLV, ovvero HTLV-3.\nL'HIV esiste, ma non \u00e8 stato mai provato che possa causare l'AIDS.\nSimile alla precedente \u00e8 la teoria secondo cui non vi sono ancora prove sufficienti che l'HIV causi l'AIDS, e che servono ulteriori studi per raccogliere dati al riguardo.\nTale tesi \u00e8 stata ampiamente smentita confrontando sottopopolazioni omogenee di pazienti: all'interno di quelle in cui si riscontra la presenza dell'HIV si osserva invariabilmente anche un notevole numero di diagnosi di AIDS. Ci\u00f2 avviene anche nel caso degli emofiliaci, popolazione di pazienti che secondo il famoso ricercatore negazionista Peter Duesberg verrebbe colpita da AIDS non a causa dell'HIV ma di proteine contaminanti presenti nelle sacche di fattore VIII che in conseguenza della loro malattia sono obbligati a trasfondersi regolarmente.\nI primi studi su ampie popolazioni furono pubblicati fin dalla met\u00e0 degli anni '90. Ad esempio, il \"Multicenter Hemophilia Cohort Study\", pubblicato nel 1995, osservava che in una popolazione di 1028 emofiliaci seguiti mediamente per 10,3 anni, gli individui HIV-sieropositivi (321) avevano una probabilit\u00e0 di morte 11 volte superiore rispetto a quelli HIV-sieronegativi (707) .\nI dati epidemiologici raccolti in vari paesi mostrano come, col diffondersi dell'HIV, vi sia stato un drammatico aumento delle immunodepressioni e delle malattie AIDS-correlate. Particolarmente significativi sono i dati raccolti in Thailandia dal Center of Disease Control and Prevention successivamente alla rapida diffusione dell'HIV in tale paese, quando i test di controllo erano gi\u00e0 di routine.\nIn Thailandia il primo test anticorpale per l'HIV ebbe una ampia diffusione fin dalla fine del 1985, a tal punto che nel 1987 era stato effettuato in 200.000 campioni di sangue su ogni possibile gruppo a rischio, individuando poco meno di 100 casi positivi al contagio. Dal 1987 in poi si osserv\u00f2 un repentino aumento. Alla fine del 1993 si stima che gli HIV-sieropositivi fossero saliti a 700.000 individui. All'aumento delle diagnosi di HIV segu\u00ec, in un paio di anni, un proporzionale aumento dei casi di AIDS. Tra il 1988 e il giugno 1991 vi furono solo 603 casi di AIDS ma entro la fine del 1993 i casi totali salirono a pi\u00f9 di 8000.\nA questi si aggiungono ulteriori studi, come quelli effettuati nello Zaire (ora Repubblica Democratica del Congo), dove a inizio anni novanta la probabilit\u00e0 di morte per diarrea i neonati HIV-sieropositivi era 11 volte superiore rispetto ai neonati HIV-sieronegativi .\nNello stesso periodo, in Ruanda, la mortalit\u00e0 entro i 5 anni di vita era 21 volte superiore tra i bambini HIV-sieropositivi rispetto ai bambini HIV-sieronegativi . Tra le madri di questi bambini, la mortalit\u00e0 era 9 volte superiore nei 4 anni di follow-up nelle madri sieropositive rispetto a quelle sieronegative.\nUno studio di tre anni in Malawi, alla fine degli anni novanta, ha osservato che la mortalit\u00e0 entro il primo anno di vita tra neonati HIV-sieropositivi era 9,5 superiore a rispetto a neonati HIV-sieronegativi..\nTeorie riguardo l'AIDS.\nIl termine AIDS \u00e8 improprio, \u00e8 un altro nome per un insieme di malattie gi\u00e0 note.\nUn'altra affermazione avanzata dai movimenti negazionisti sostiene che l'HIV non sia responsabile dell'AIDS, la cui causa verrebbe ricondotta a una combinazione di altri fattori, sia infettivi che non infettivi. In base a queste teorie, sotto il termine \"AIDS\" si tenderebbe a classificare una ampia serie di patologie gi\u00e0 note, e non esisterebbe quindi una definizione omogenea di AIDS dal punto di vista territoriale. In particolare, nelle nazioni svantaggiate dal punto di vista economico, come diverse nazioni in Africa, non \u00e8 richiesto un esame di laboratorio per diagnosticare la sindrome a causa dei costi inaccessibili. Questo farebbe s\u00ec che l'epidemiologia dell'AIDS non avrebbe, secondo questa teoria, modelli o regolamentazioni uniforme.\nGli assertori dell'inesistenza dell'AIDS sono del parere che, per accertare la malattia, risulta di fondamentale interesse il test per la ricerca degli anticorpi HIV. Una trentina di patologie riconducibili all'AIDS, tra cui il sarcoma di Kaposi e la polmonite interstiziale plasmacellulare, possono essere diagnosticate come AIDS solo se \u00e8 indubbia la prova sierologica del virus HIV, senza il quale queste malattie hanno origine da altre ridotte capacit\u00e0 immunitarie.\nIn altre parole, l'individuazione della sindrome sarebbe a loro dire un esempio di ragionamento vizioso: dal momento che per formulare una diagnosi di AIDS \u00e8 necessaria la presenza di anticorpi HIV, per definizione non pu\u00f2 esistere AIDS se non vengono rinvenute tracce di HIV nel sangue dei pazienti. Inoltre, aggiungono i critici, molte malattie riconducibili alla sindrome, come il cancro della cervice uterina, non sono direttamente collegate all'immunodeficienza e non devono essere ritenute una forma di AIDS.\nVa tuttavia rammentata la stretta evidenza (pi\u00f9 volte dimostrata) sulla correlazione tra HIV e AIDS, per la quale sono gli anticorpi dell'HIV a definire le caratteristiche della sindrome, anche in concomitanza di diverse patologie. Ad esempio, per quanto riguarda l'Africa, in uno studio nel 1994-1995 in Costa d'Avorio, tra individui HIV-sieropositivi con tubercolosi polmonare, la probabilit\u00e0 di morire entro i sei mesi era 17 volte superiore agli individui HIV-sieronegativi con tubercolosi polmonare.\nUn secondo riscontro si \u00e8 avuto nella seconda met\u00e0 degli anni '90, in Sudafrica, dove il tasso di mortalit\u00e0 tra i bambini ospedalizzati per gravi infezioni al tratto respiratorio inferiore era di 6.5 superiore tra bambini HIV-sieropositivi rispetto ai bambini HIV-sieronegativi (Madhi et al. \"Clin Infect Dis\" 2000;31:170).\nIl termine \"AIDS\" ha inoltre subito una ridefinizione rispetto al periodo precedente alla scoperta dell'HIV: in origine esso non era riferito a tale virus, non ancora scoperto. Quando fu comprovata la teoria che \u00e8 l'HIV a provocare l'AIDS, il virus fu associato inequivocabilmente alla sindrome. Nel campo della medicina \u00e8 molto frequente descrivere una patologia sulla base della sintomatologia e, successivamente, modificare la terminologia medica quando si precisano le cause.\nLa prima definizione di AIDS da parte del CDC (Centers for Disease Control and Prevention) nel settembre del 1982 includeva un elenco di tredici malattie, \"da ritenersi con cautela sintomatiche di un difetto nell'immunit\u00e0 delle cellule in un soggetto del quale non \u00e8 nota la causa della minor resistenza a quella malattia\". La scoperta dell'HIV risale al 1984; l'anno successivo, a seguito di una controversia con gli esperti di epidemiologia, il CDC modific\u00f2 la definizione corrente di AIDS introducendo una serie di patologie che si sarebbero dovute associare all'AIDS soltanto se si presentavano in concomitanza con un test HIV positivo \nA seguito dell'esperienza dei diversi tipi di malattia, venne accertato che il morbo era correlato a un numero maggiore di affezioni rispetto a quelle classificate in origine, al punto che nel 1987 il CDC ne aggiunse alcune, tra cui l'encefalopatia e la tubercolosi, precedentemente escluse dall'elenco perch\u00e9 non menzionate durante l'indagine epidemiologica.\nApparve comunque chiaro che il termine vigente non era suffragato da un'opportuna sperimentazione clinica. Alcuni pazienti avevano contratto l'HIV e soffrivano di malattie riconducibili alla sindrome AIDS; altri erano affetti da malattie derivate dalla sindrome (come una lesione cutanea da sarcoma di Kaposi), eppure erano in salute. Nel gennaio 1993 la definizione di AIDS negli USA venne modificata e la diagnosi fu formulata prendendo come valore di riferimento un numero di cellule CD4 inferiore a 200, oppure una percentuale inferiore a 14 e vennero aggiunte altre patologie sintomatiche sulla base di uno studio epidemiologico: il carcinoma invasivo della cervice uterina, la tubercolosi e la polmonite cronica.\nL'AIDS non si comporta come una malattia infettiva.\nVari negazionisti sostengono che:\nIl punto di vista unanime della comunit\u00e0 scientifica internazionale sostiene invece tesi diametralmente opposte, suffragate da vari dati ottenuti nel corso dei decenni:\nL'AIDS non soddisfa i postulati di Koch sulle malattie infettive.\nAffinch\u00e9 l'HIV come causa dell'AIDS avvalori i postulati di Koch, devono sussistere le seguenti condizioni:\nIdealmente, ed entro i limiti della sperimentazione etica, la dimostrazione della validit\u00e0 di quei postulati aiuta a individuare in modo abbastanza efficace la causa di una malattia. Molti negazionisti sostengono che la presunta impossibilit\u00e0 di comprovare questi postulati potrebbe mettere in dubbio che l'HIV \u00e8 causa di AIDS.\nLa comunit\u00e0 scientifica internazionale controbatte a tali ipotesi sottolineando come l'HIV confermi invece i postulati di Koch, e che le eventuali eccezioni sono semplicemente dovute alla scarsa reattivit\u00e0 dell'esame HIV nel primo periodo dopo il contagio, o all'imperfezione delle prime tecniche di isolamento messe a punto, piuttosto che all'inesistenza del virus stesso, che \u00e8 ampiamente identificato.\nNel caso specifico, per quanto riguarda i postulati 1 e 2 in rapporto all'HIV-1, le moderne tecniche di coltura hanno permesso di isolare l'HIV in quasi tutti i malati di AIDS, come pure in quasi tutti i soggetti risultati sieropositivi sia nel primo sia nell'ultimo stadio della malattia.I pochi casi in cui la presenza del virus non \u00e8 stata riscontrata nei pazienti sieronegativi che successivamente hanno sviluppato AIDS risultano essere al di sotto del limite dell'errore sperimentale, quindi non significativi. La reazione polimerasica a catena (PCR, un sistema di riproduzione di una molecola di DNA) e altre tecniche molecolari permettono ai ricercatori di accertare la presenza di geni HIV nella quasi totalit\u00e0 dei malati di AIDS, e anche in soggetti al primo stadio della sindrome. \nI rari casi di pazienti che non hanno sviluppato immunodeficienza in seguito a infezione da HIV sono tutti risultati portatori di mutazioni a carico delle molecole (CD4; CCR5; CXCR4) che mediano l'ingresso del virus nella cellula, quindi fisiologicamente immuni alla malattia. La presenza di soggetti immuni, riscontrata nella maggior parte delle malattie infettive, tuttavia non \u00e8 condizione che dimostri una mancata conferma dei postulati di Koch.\nI postulati 3 e 4 sono stati inoltre confermati da circostanze che hanno interessato i tecnici di tre laboratori di analisi, che non presentavano fattori di rischio e che hanno sviluppato l'AIDS o una grave immunodepressione dopo essere stati esposti accidentalmente a un'alta concentrazione di HIV clonato in laboratorio. In tutti e tre i casi, l'HIV \u00e8 stato isolato dal soggetto infettato, monitorato, e ha dimostrato di essere il ceppo infettivo del virus. In un altro caso, la trasmissione dell'HIV da un dentista della Florida a sei suoi pazienti \u00e8 stata documentata dagli studi genetici sul virus, isolato sia nel medico sia nei pazienti; il dentista e tre di loro si ammalarono di AIDS e morirono, e almeno uno dei rimanenti ha sviluppato l'AIDS; cinque dei pazienti non erano soggetti a nessun fattore di rischio HIV, a parte le frequenti visite dentistiche a causa di infezioni.\nInoltre, nel dicembre del 1999 il CDC (Centers for Disease Control and Prevention) ha ricevuto i rapporti inerenti a 56 persone che esercitano la professione nel settore sanitario insieme alla prova documentata di un'infezione da HIV contratta sul lavoro, e di questi 25 avevano sviluppato l'AIDS in mancanza di altri fattori di rischio. L'insorgenza dell'AIDS a seguito della produzione di anticorpi da HIV \u00e8 stata pi\u00f9 volte riscontrata nei casi di trasfusione di sangue nei bambini e negli adulti, nella trasmissione madre-figlio e negli studi sull'emofilia, sull'uso di droga per iniezione e sulla trasmissione sessuale, in cui l'aumento degli anticorpi \u00e8 dimostrabile con dei prelievi ripetuti di sangue. Per esempio, in un'indagine condotta per dieci anni nei Paesi Bassi, i ricercatori hanno seguito undici bambini contagiati dall'HIV alla nascita da piccole quantit\u00e0 di plasma appartenenti a un unico donatore di sangue infettato da HIV. In questi dieci anni, otto bambini sono morti di AIDS; gli altri tre hanno evidenziato una diminuzione progressiva dell'immunit\u00e0 delle cellule, e di questi tre, due hanno manifestato sintomi riconducibili all'infezione da HIV.\nI postulati di Koch sono stati confermati anche su esemplari di animali contagiati da AIDS umano: scimpanz\u00e9 infettati in laboratorio con HIV hanno sviluppato una grave immunodepressione e AIDS; in topi affetti da immunodeficienza grave mista (SCID), una sindrome che colpisce i neonati e provoca infezioni per lo scarso numero di linfociti T e B, l'HIV provoca casi analoghi di distruzione delle cellule e di patogenesi come quelli accertati nell'uomo. L'HIV-2, una variante meno infettiva dell'HIV, causa di AIDS in soggetti umani, \u00e8 anche all'origine di una sindrome simile all'AIDS nei babbuini; oltre una decina di virus da immunodeficienza delle scimmie (SIV), imparentato con l'HIV, \u00e8 causa di AIDS nei macachi dell'Asia; inoltre virus con pi\u00f9 genomi, gli SHIV, contenenti un ceppo SIV con diversi geni HIV in luogo dei corrispondenti geni SIV, provoca l'AIDS nei macachi. A ulteriore riprova del legame di questi virus con l'AIDS, i ricercatori hanno avuto la conferma che virus SIV/SHIV isolati in animali malati di AIDS sono all'origine della malattia se trasmessi ad animali sani.\nVa detto comunque come Koch stesso complessivamente cass\u00f2 la seconda parte del primo postulato quando scopr\u00ec i portatori asintomatici di colera e, successivamente, di febbre tifoide.\nIl test HIV sarebbe inaffidabile.\nMolti di quanti mettono in dubbio l'HIV come causa dell'AIDS dichiarano che la tecnica dell'esame della ricerca del virus HIV nell'uomo potrebbe essere difettosa. Uno degli esempi comunemente citati \u00e8 la possibilit\u00e0 di avere a che fare con un falso positivo, ossia un soggetto riscontrato positivo all'HIV, mentre in realt\u00e0 \u00e8 negativo (il problema dei \"falsi positivi\" \u00e8 problema comune a tutte le metodologie di ricerca clinica). Viene anche affermato che la presenza di anticorpi all'HIV dovrebbe comprovare che il virus all'interno dell'organismo stia per essere annientato dal sistema immunitario, piuttosto che essere un sintomo che il virus \u00e8 attivo.\nBiologi e ricercatori sono perfettamente consapevoli che da tutti i test medici emergono sempre piccoli numeri di falsi positivi e di falsi negativi, e si adoperano affinch\u00e9 la percentuale di entrambi sia sempre pi\u00f9 bassa. In ogni modo, i ricercatori si basano sui dati relativi a un gruppo e non a un singolo individuo, in modo che ogni riscontro ingannevole non possa far travisare i risultati.. Dal punto di vista tecnico i risultati dei test degli anticorpi HIV sono ritenuti superiori alla maggior parte dei test sulle malattie infettive sia in termini di sensibilit\u00e0 (la capacit\u00e0 di dare un esito positivo in presenza della malattia) sia in termini di specificit\u00e0 (la capacit\u00e0 di dare un esito negativo in assenza della malattia). Tutti i test sierologici attualmente approvati ed effettuati presentano una sensibilit\u00e0 e una specificit\u00e0 superiori al 98% dopo 3 mesi e pari al 100% dopo i 6 mesi dal presunto contagio (\"periodo-finestra\"), e perci\u00f2 sono pi\u00f9 che affidabili..\nGrazie a tecnologie come la reazione a catena della polimerasi (PCR), o i campioni di DNA oggi applicate con regolarit\u00e0 in tutti i pazienti nelle nazioni economicamente avanzate, l'HIV \u00e8 rintracciabile in quasi tutti i malati sintomatici di AIDS. I test attuali basati sulla struttura genetica del virus, sugli antigeni e sulla ricerca del virus stesso nei fluidi e nelle cellule, presentano sensibilit\u00e0 e specificit\u00e0 ancora maggiore di quelli basati sulla ricerca degli anticorpi, risultando ancora pi\u00f9 affidabili. Sebbene non siano diffusi come esami di routine a causa dei costi elevati e della necessit\u00e0 di specifiche attrezzature da laboratorio, queste analisi tecniche dirette hanno confermato la validit\u00e0 dei test sugli anticorpi.\nEsiste altres\u00ec l'asserzione che la presenza di anticorpi sarebbe prova di un'azione di soppressione del virus, ma essa non \u00e8 assolutamente corretta. La presenza di anticorpi specifici significa semplicemente che il sistema immunitario ha riconosciuto qualcosa di estraneo, non che lo stia eliminando. Molte altre malattie stimolano la produzione di anticorpi, ma non sono certo la risoluzione della malattia. Solo per citarne alcuni, i virus dell'epatite B, C e gli herpesviridae sono virus che rimangono latenti all'interno dell'organismo.\nTeorie del complotto.\nRientrerebbero tra gli argomenti delle teorie sul complotto le opinioni secondo le quali il retrovirus dell'HIV sarebbe stato creato dal governo USA per svariate finalit\u00e0, come per il suo uso a scopi militari, oppure con il deliberato scopo di eliminare il pi\u00f9 alto numero possibile di, alternativamente, omosessuali, ispanici, islamici o persone di colore, in USA, come in Africa, al fine di riprendere la sua colonizzazione.\nIn alcune varianti di queste tesi cospirazioniste, ad aver creato l'HIV non \u00e8 stato il governo USA, bens\u00ec quello russo oppure le grandi case farmaceutiche internazionali, con lo scopo di ridurre enormi masse in \"schiavit\u00f9 farmaceutica\", quali clienti forzati, in particolare le popolazioni africane.\nTali teorie sono non solo in contraddizione coi dati emersi dalle ricerche sull'origine del virus HIV, sono del tutto prive di consistenza storica e di riscontri scientifici."}
{"id": "776689", "revid": "77358", "url": "https://it.wikipedia.org/wiki?curid=776689", "title": "Basilica Santa Maria Egiziaca a pizzofalcone", "text": ""}
{"id": "776691", "revid": "6066", "url": "https://it.wikipedia.org/wiki?curid=776691", "title": "Benzodiazepinici", "text": ""}
{"id": "776699", "revid": "316629", "url": "https://it.wikipedia.org/wiki?curid=776699", "title": "Andromaca (Racine)", "text": "Andromaca \u00e8 una tragedia in cinque atti di Jean Racine composta nel 1667, che rinnova l'argomento dell\"Andromaca\" di Euripide.\nVenne rappresentata per la prima volta all'H\u00f4tel de Bourgogne di Parigi, il 18 novembre 1667.\nL'azione si svolge serrata fra quattro personaggi principali: Andromaca, Ermione, Pirro (Neottolemo) e Oreste.\nTrama.\nI personaggi sono: Pirro, figlio di Achille; Ermione, fidanzata di Pirro; Andromaca, moglie di Ettore, morto dopo la caduta di Troia; Astianatte, figlio di Andromaca e Ettore; Oreste, ambasciatore inviato dai greci.\nNel palazzo di Pirro a Butroto (Butrinto) nell'Epiro, Ermione attende le nozze promesse, per cui \u00e8 venuta da Sparta. Ma Pirro indugia, la trascura per amore di Andromaca, che \u00e8 sua schiava.\nA lei offre la mano, la corona e la salvezza per il figlio Astianatte. Preoccupati, i greci inviano a lui Oreste, per chiedere il fanciullo. Oreste \u00e8 innamorato di Ermione e spera che Pirro rifiuti e lasci la fidanzata, che potrebbe cos\u00ec rispondere al suo amore. La minaccia dei greci, diviene un'arma in mano a Pirro, nel tentativo di piegare Andromaca: ma anche se straziata, resiste.\nErmione rivela ad Oreste il suo amore per Pirro, e gli chiede di porre la scelta a Pirro tra lei e Astianatte.\nA dispetto dell'amore per Andromaca, Pirro decide di consegnare Astianatte e sposare Ermione. Oreste \u00e8 disperato, mentre Ermione \u00e8 raggiante di felicit\u00e0, a cui si associa il disprezzo per la principessa troiana, che ora viene a supplicarla in favore del figlio.\nUn incontro tra la schiava e Pirro, sembra capovolgere la situazione: Pirro le offre di sposarla e di porre in salvo la vita del figlio.\nAndromaca accetta, ma il suo disegno \u00e8 di sposarlo, assicurare la sua protezione al figlio e quindi darsi la morte.\nErmione, davanti a questo affronto, chiama Oreste e, invocando il suo amore, gli chiede di uccidere Pirro.\nCombattuta tra orgoglio e amore, attende l'esito; quando Oreste gli viene a riferire che l'infedele \u00e8 stato ucciso, scoppiano il suo dolore e il suo amore.\nRespinge quindi l'uomo che troppo l'ha ubbidita e corre a suicidarsi sul cadavere del promesso sposo.\nOreste, in preda alla follia, sviene e Pilade ne approfitta per portarlo via.\nL'opera.\n\u00c8 il primo capolavoro di Racine, il primo esempio del suo teatro di nuda passione e realismo psicologico. La parte iniziale presenta un carattere complesso da cui deriva l'alterno moto dei personaggi, che si dispiega nello svolgimento della tragedia in un gioco di due coppie che si respingono e si ricercano\nErmione, veemente e appassionata, \u00e8 la prima delle amanti frenetiche raciniane; Andromaca, affidata all'interpretazione di Mademoiselle Du Parc, riveste l'opera di luce poetica, con il suo candore virgiliano.\nRacine purifica Andromaca, togliendole anche la nuova maternit\u00e0 (Molosso), che era nell\"Andromaca\" di Euripide, e a cui fugacemente accenna Virgilio nell'Eneide (Libro III), da cui Racine prende la sua prima ispirazione."}
{"id": "776704", "revid": "767487", "url": "https://it.wikipedia.org/wiki?curid=776704", "title": "Scolice", "text": "Lo scolice \u00e8 il nome con cui \u00e8 chiamato l'organo di adesione terminale nella classe dei Cestodi, vermi di cui fa parte anche la tenia.\n\u00c8 provvisto di uncini e ventose che consentono l'adesione del parassita agli organi interni dell'organismo ospite.\nPotrebbe essere considerato la testa dell'animale, ma questo \u00e8 sbagliato in quanto nei Platelminti Cestodi la cefalizzazione \u00e8 del tutto assente."}
{"id": "776710", "revid": "287204", "url": "https://it.wikipedia.org/wiki?curid=776710", "title": "Figura (teologia)", "text": "Figura, soprattutto nell'esegesi cristiana medievale, indica un fatto storico, concreto, che ne preannuncia un altro, altrettanto concreto: in altri termini il primo evento pu\u00f2 essere interpretato come prefigurazione del secondo, e, il secondo come adempimento del primo.\nEtimologia.\nIl termine deriva dal latino \"figura\", che all'origine significa \"formazione plastica\"; esso ha la stessa radice di \"fingo\" = \"formare, plasmare\" (in un secondo tempo anche \"raffigurare\" e infine \"fingere\"), \"figulo\" = \"foggiare, creare\" (e \"figulus\" infatti \u00e8 il \"vasaio\"), \"fictor\" = \"scultore\" e \"simulatore\", \"effigies\": si contrappone in tal senso a \"forma\", dove \"forma\" sarebbe lo stampo e starebbe a \"figura\" come la forma cava sta al rilievo plastico che ne esce. Tuttavia ben presto il suo significato si estende, venendo a ricoprire anche quello di \"forma\" e potendo spaziare dalla sfera visiva a quella acustica (si usa per esempio per le varie forme della flessione di una parola), dal campo filosofico a quello retorico, matematico o architettonico. Si trovano anche, in molti autori latini, usi del termine \"figura\" come \"visione di sogno\", \"copia\", \"lettera dell'alfabeto\", \"disegno\"... Da Cicerone e soprattutto da Quintiliano in poi il termine entra a far parte del lessico della retorica, ponendo le basi delle moderne figure retoriche. In senso filosofico, invece, molta importanza ebbe l'influenza della cultura greca.\nL'interpretazione figurale della Bibbia.\nFu grazie alle opere dei Padri della Chiesa che il termine assunse un nuovo peculiare significato, decisivo per l'evoluzione del concetto: lo troviamo per la prima volta in Tertulliano dove sta a indicare qualcosa di reale, di storico, che rappresenta qualche altra cosa anch'essa reale e storica. Nasce in tal modo l'interpretazione figurale mediante la quale i primi teologi interpretarono le storie narrate nell'Antico Testamento come figure, o \"profezie reali\", del Nuovo: cos\u00ec, ad esempio, Mos\u00e8 era \"figura Christi\", e la liberazione degli ebrei dall'Egitto era figura della Redenzione, cio\u00e8 della liberazione dell'umanit\u00e0 dal male.\nIn sant'Agostino l'interpretazione si ramifica ulteriormente, sostituendo la contrapposizione di due poli (figura e adempimento) in un'attuazione in tre gradi: l'Antico Testamento \u00e8 s\u00ec figura profetica della venuta di Cristo, e questa a sua volta adempimento di quello, ma si aggiunge l'attuazione futura di questi avvenimenti come adempimento finale: entrambi, quindi, sono promesse di un adempimento che si realizza nella vita eterna e nel Regno dei Cieli.\nNasce cos\u00ec la dottrina del quadruplice significato della Sacra Scrittura, da interpretare secondo un senso anagogico (dal greco \"anagog\u00e8\", \u00abascesa\u00bb), un senso storico-letterale, un senso figurale e un senso allegorico-morale: \u00abIn tutti i libri sacri bisogna prestare attenzione a ci\u00f2 che in essi \u00e8 legato alla vita eterna [senso anagogico], a ci\u00f2 che i fatti narrano [senso letterale], a ci\u00f2 che annuncia avvenimenti futuri [senso figurale], agli ordini e ai consigli che si possono ricavare circa le nostre azioni [senso morale]\u00bb (Agostino, \"De Genesi ad litteram\", I 1).\nLa concezione figurale nel Medioevo.\nEssa divenne anche un importante fondamento della mentalit\u00e0 medievale, e come tale si pu\u00f2 riscontrare nella maggior parte delle opere letterarie e artistiche del periodo, anche legata a procedimenti di tipo allegorico (la distinzione tra i due d'altronde non \u00e8 sempre netta neanche negli autori antichi); in tal senso si pu\u00f2 affermare che la concezione figurale sia alla base, per esempio, della \"Divina Commedia\" dantesca (come ha mostrato Erich Auerbach), in cui per esempio Enea e san Paolo sono entrambi figure di Dante \u2014 in quanto entrambi hanno compiuto un viaggio nell'oltretomba per adempiere una missione loro affidata da Dio \u2014, e nella quale ogni personaggio pu\u00f2 essere visto come l'adempimento della propria figura terrena: ogni personaggio storico o mitologico significa qualcosa che ha uno stretto rapporto con quello che l'autore sapeva della sua esistenza, storica o mitica che sia, e questo \u00e8 lo stesso rapporto che c'\u00e8 tra adempimento e figura.\nNella \"Divina Commedia\".\nCome ha dimostrato il critico tedesco, ogni individuo della \"Commedia\" dantesca, in base alla concezione figurale, sarebbe sulla terra \"prefigurazione\" di ci\u00f2 che sar\u00e0 nell'aldil\u00e0 in \"forma perfectior\": dopo il trapasso, cio\u00e8, egli ricever\u00e0 \"adempimento\" (rappresentando, dir\u00e0 anche Singleton, contemporaneamente l'umanit\u00e0 concreta che ha vissuto sulla terra, e l'espressione allegorica di ci\u00f2 che simboleggia nell'aldil\u00e0, seguendo l'\"allegoria dei poeti\"). Auerbach ci offre diversi esempi di questo concetto apparentemente complicato:\nAuerbach tiene inoltre a sottolineare il profondo realismo storico della concezione figurale dantesca: \u00abFigura e compimento hanno ambedue, come dicemmo, essenza di fenomeni e di avvenimenti storico-reali\u00bb (\"Mimesis\").\nDifferenza rispetto a simbolo e allegoria.\n\u00abL'interpretazione figurale, dunque, stabilisce fra due fatti o persone un nesso in cui uno di essi non significa soltanto s\u00e9 stesso, ma significa anche l'altro, mentre l'altro comprende o adempie il primo. I due poli della figura sono separati nel tempo, ma si trovano entrambi nel tempo, come fatti [...] reali\u00bb (Auerbach): in tale concezione la si pu\u00f2 considerare come a met\u00e0 strada tra il simbolo e l'allegoria, in quanto essa pone una cosa che ne rappresenti e significhi un'altra. Pu\u00f2 far parte dell'allegoria considerata nel suo senso pi\u00f9 ampio, ma si discosta dalle altre forme allegoriche in quanto la cosa significante \u00e8 altrettanto concreta della cosa significata. L'ultimo esempio tratto dalla \"Divina Commedia\" pu\u00f2 aiutare a chiarire: Dante pone a guardia del Purgatorio Catone Uticense, in quanto essendosi sacrificato per la libert\u00e0 rappresenta la libert\u00e0 nel suo senso pi\u00f9 alto; il Catone storico, dunque, \u00e8 figura del Catone dantesco, che come adempimento completa un concetto gi\u00e0 adombrato dalla sua figura storica: se il personaggio realmente esistito si \u00e8 tolto la vita per non perdere la propria libert\u00e0 politica, il guardiano del Purgatorio custodisce quella libert\u00e0 cristiana dal male che permette di accedere al Paradiso; esso non \u00e8 una mera allegoria, come sarebbe stata, per esempio, una fanciulla bellissima, magari vestita di bianco e cinta di ulivo, che avesse dichiarato \"io sono la Libert\u00e0\": Catone contiene in s\u00e9 il significato di tale libert\u00e0, ma rimane sempre legato alla propria condizione concreta e alla storia del personaggio, Marco Porcio Catone morto a Utica in un dato periodo storico.\nUn altro modo di rappresentare una cosa per mezzo di un'altra \u00e8 il simbolo, in cui viene attribuito in modo immediato e intuitivo un significato a una data immagine: le due forme sono diverse anche perch\u00e9 la figura interpreta un testo, mentre il simbolo interpreta la vita e la natura."}
{"id": "776715", "revid": "109595591", "url": "https://it.wikipedia.org/wiki?curid=776715", "title": "Operazione Caos", "text": "Operazione Caos (\"Operation Chaos\"), edito in italiano anche come Operazione Ifrit e Operazione Salamandra, \u00e8 un romanzo di science fantasy di Poul Anderson del 1971.\nIl romanzo, pubblicato in origine col titolo \"Operation Changeling\", faceva parte di una serie di storie su degli investigatori che usano magia e religione edita sulla rivista \"The Magazine of Fantasy and Science Fiction\" negli anni sessanta (ripubblicato in seguito come \"Operation Chaos\").\nIl protagonista \u00e8 un lupo mannaro americano. Un seguito, \"Operation Luna\", \u00e8 stato pubblicato nel 2000.\nIn Italia \u00e8 stato pubblicato per la prima volta nel 1985 nella collana \"Urania\" con il numero 1010.\nTrama.\nIn un universo alternativo, dove l'esistenza di Dio \u00e8 scientificamente provata e la magia viene utilizzata per le faccende quotidiane dei praticanti, gli Stati Uniti sono parte di una seconda guerra mondiale alternativa in cui il nemico non \u00e8 la Germania, ma un Califfato islamico emergente. Il lupo mannaro Steven Matuchek e la strega Virginia si incontrano durante una missione in cui devono impedire all'esercito islamico di scatenare una potente arma segreta, un genio fuggito da una lampada in cui era stato rinchiuso da re Salomone. Insieme, combatteranno il demone, fermeranno uno spirito elementale invocato a una festa di college impazzita, confronteranno un incubo/succubo durante la loro fuga romantica, e andranno nella dimensione infernale per salvare la loro figlia. \nAmbientazione.\nAlcune parti del libro possono essere considerate una specie di satira sociale. Ad esempio, sono diffuse le scope e i tappeti volanti (entrambi i mezzi sono forniti di abitacoli), che sembrano fornire una valida, non inquinante alternativa alle automobili, dato che i mezzi, avendo il cielo a completa disposizione, non sono soggetti agli ingorghi stradali.\nOltretutto, all'Inferno i protagonisti scoprono una forma di tortura particolarmente truce riservata ai peccatori pi\u00f9 incalliti. La punizione consiste nell'essere rinchiusi in impacciati veicoli terrestri che si muovono con esasperante lentezza su affollate strisce di asfalto, emettendo fumi nocivi.\nSempre all'Inferno i protagonisti - provenendo da una realt\u00e0 alternativa in cui in Germania non c'era mai stato il nazismo - non riescono a capire chi sia l'uomo dal forte accento tedesco, con i baffi e la fascia sul braccio, n\u00e9 sanno perch\u00e9 i demoni pi\u00f9 potenti tremino al suo cospetto, o perch\u00e9 egli faccia uso dell'\"antico e onorevole simbolo della svastica\".\nUn'altra parte del libro descrive l'analogo magico della controcultura degli anni sessanta, presentato in modo alquanto scherzoso, riflettendo le idee di Anderson al riguardo.\nNella forma di lupo mannaro, Matuchek non \u00e8 soggetto a molte delle debolezze del lupo mannaro del folklore, o piuttosto di quello descritto nel romanzo \"Tre cuori e tre leoni\", sempre di Anderson. Matuchek conserva la sua personalit\u00e0 anche da lupo, e pu\u00f2 cos\u00ec sfruttare questa forma per combattere diversi nemici; in questo mondo magico, oltretutto, non c'\u00e8 discriminazione sociale nei confronti dei licantropi.\nLa dipendenza dalla Luna per la trasformazione in lupo \u00e8 alquanto relativa, dato che i componenti della luce lunare sono stati isolati per creare un \"flash\" che permette a Matuchek di trasformarsi in qualunque momento. Gli rimane invece una certa vulnerabilit\u00e0 all'argento. Per la legge della conservazione della massa, Matuchek si trasforma in un lupo alquanto grosso, anche se altri mutaforma, avendo trasformazioni pi\u00f9 drastiche, hanno problemi notevoli."}
{"id": "776716", "revid": "287204", "url": "https://it.wikipedia.org/wiki?curid=776716", "title": "Noctowl", "text": ""}
{"id": "776717", "revid": "767487", "url": "https://it.wikipedia.org/wiki?curid=776717", "title": "Resonance (Anathema)", "text": "Resonance \u00e8 la prima raccolta del gruppo musicale britannico Anathema, pubblicata nel settembre 2001 dalla Peaceville Records.\nL'anno seguente \u00e8 stata seguita da \"Resonance 2\"."}
{"id": "776740", "revid": "599013", "url": "https://it.wikipedia.org/wiki?curid=776740", "title": "Tmd", "text": ""}
{"id": "776741", "revid": "121725654", "url": "https://it.wikipedia.org/wiki?curid=776741", "title": "Paradosso di San Pietroburgo", "text": "Nella teoria della probabilit\u00e0 e nella teoria delle decisioni, il paradosso di San Pietroburgo descrive un particolare gioco d'azzardo basato su una variabile casuale con valore atteso infinito, cio\u00e8 con una vincita media di valore infinito. Ciononostante, ragionevolmente, si considera adeguata solo una minima somma, da pagare per partecipare al gioco.\nIl paradosso di San Pietroburgo \u00e8 la classica situazione in cui l'applicazione diretta della teoria delle decisioni (che tiene conto solo del guadagno atteso) suggerisce una linea di condotta che nessuna persona ragionevole si sentirebbe di adottare. Il paradosso si risolve raffinando il modello di decisione e prendendo in considerazione il concetto di utilit\u00e0 marginale e il fatto che le risorse dei partecipanti sono limitate (non infinite).\nIl paradosso prende il nome dalla presentazione del problema da parte di Daniel Bernoulli, nel 1738 nei \"Commentarii Academiae Scientiarum Imperialis Petropolitanae\" (di San Pietroburgo). In realt\u00e0 il problema fu inventato dal cugino di Daniel, Nicolas Bernoulli, che per primo lo enunci\u00f2 in una lettera a Pierre R\u00e9mond de Montmort fin dal 9 settembre 1713.\nIl paradosso.\nIn un ipotetico gioco d'azzardo, derivato dalla scommessa testa o croce sul lancio di una moneta, si paga una quota di ingresso fissa, diciamo A, per partecipare ad una fase del gioco. Ciascuna fase consiste nel lanciare ripetutamente una moneta (non truccata) finch\u00e9 non esce \"Croce\", che d\u00e0 luogo alla vincita. La vincita dipende dal numero di lanci che precedono l'uscita di \"Croce\" : se esce \"Croce\" al primo lancio, si vince 1 (uno); se esce \"Testa\", si raddoppia ad ogni lancio successivo. In breve, si paga A e si vince 2\"k\"\u22121, se la moneta \u00e8 stata lanciata k volte quando compare \"Croce\" per la prima volta.\nPoi si riprende da capo con una nuova fase del gioco.\n(Nella formulazione originale, questo gioco fu attribuito ad un ipotetico casin\u00f2 di San Pietroburgo, da cui \u00e8 derivato il nome del paradosso).\nAlla fine dei lanci si \u00e8 dunque certi di incassare un premio, ma quanto si \u00e8 disposti a pagare per partecipare al gioco?\nLa probabilit\u00e0 che la prima \"Croce\" esca al lancio \"k\"-esimo \u00e8:\nQuindi si ha: probabilit\u00e0 1/2 di vincere 1; probabilit\u00e0 1/4 di vincere 2; probabilit\u00e0 1/8 di vincere 4 ... e cos\u00ec via. Il valore atteso della vincita \u00e8 dunque:\nLa somma diverge all'infinito: cio\u00e8 in media ci si aspetta di vincere una somma infinita da questo gioco. Quindi, in accordo con la teoria tradizionale del valore atteso, \"ci si pu\u00f2 permettere di pagare qualunque cifra A\" per partecipare.\nInfatti anche pagando un miliardo per volta, alla lunga, dovr\u00e0 capitare la volta (con probabilit\u00e0 invero bassissima) di una vincita cos\u00ec strepitosa da ripagare abbondantemente tutte le altre quote investite per ottenere vincite insignificanti.\nIn pratica per\u00f2, nessuna persona ragionevole \u00e8 disposta a pagare pi\u00f9 di qualche unit\u00e0 per partecipare a questo gioco: ecco appunto il paradosso, detto di San Pietroburgo. Il rifiuto intuitivo a investire cifre importanti nel gioco \u00e8 ben sostenuto dalla simulazione descritta nel grafico seguente. Ripetendo 20.000 volte la serie di lanci del gioco, tipicamente si ottengono all'inizio vincite mediamente basse (qualche unit\u00e0). Successivamente la media si alza, in corrispondenza di qualche serie fortunata, per poi diminuire leggermente fino al prossimo colpo fortunato. L'andamento complessivo \u00e8 senza dubbio crescente, e tender\u00e0 matematicamente all'infinito dopo una serie infinita di giocate ma, nelle 20.000 giocate della simulazione, la media delle vincite \u00e8 arrivata appena al valore di 8.\nSoluzioni del paradosso.\nDal punto di vista matematico, non sorgono difficolt\u00e0 dalla situazione prospettata nel gioco. Il risultato di vincita media con valore atteso infinito \u00e8 calcolato correttamente e il contrasto con l'intuito comune \u00e8 una caratteristica ricorrente dei comportamenti paradossali dell'infinito. In altre parole, \u00e8 perfettamente coerente accettare la possibilit\u00e0 (infinitesima) di una vincita infinita, tale da bilanciare qualunque somma pagata nelle (infinite) volte in cui la vincita risulta insignificante.\nViceversa, per gli studiosi di scienze sociali, e di economia in particolare, questo \"paradosso\" ha costituito un potente stimolo per costruire una teoria delle aspettative e per introdurre i concetti di utilit\u00e0 marginale e di peso soggettivamente attribuito alle probabilit\u00e0.\nTeoria della Utilit\u00e0 attesa.\nGli economisti usano questo paradosso per mettere in luce una variet\u00e0 di argomenti in economia e nella teoria delle decisioni. La soluzione classica del paradosso richiede l'introduzione esplicita del concetto di utilit\u00e0 attesa e di diminuzione dell'utilit\u00e0 marginale del denaro.\nL'idea della diminuzione dell'utilit\u00e0 marginale del denaro fu gi\u00e0 una intuizione di Bernoulli. Secondo le sue parole:\nGi\u00e0 qualche anno prima che Daniel Bernoulli pubblicasse questo argomento, un altro matematico svizzero, Gabriel Cramer, aveva introdotto parzialmente la stessa idea scrivendo, nel 1728, a Nicholas Bernoulli, sempre a proposito del gioco di San Pietroburgo:\nUtilizzando una opportuna funzione di utilit\u00e0, ad esempio quella logaritmica proposta da Bernoulli\noppure quella di Cramer, con utilit\u00e0 proporzionale alla radice quadrata del valore guadagnato,\nsi ottengono utilit\u00e0 attese non pi\u00f9 infinite, ma ragionevolmente basse. Nel caso di utilit\u00e0 logaritmica il valore utile atteso dalla vincita diventa infatti 2.\nTuttavia la soluzione proposta da Cramer e da Bernoulli non \u00e8 ancora del tutto soddisfacente. Infatti si pu\u00f2 sempre immaginare un gioco di San Pietroburgo con vincite che aumentano molto velocemente col numero di lanci, in modo che l'utilit\u00e0 logaritmica attesa torni ad essere infinita.\nPer risolvere questo nuovo paradosso, chiamato talvolta \"super paradosso di San Pietroburgo\", bisogna prendere in considerazione giochi di San Pietroburgo con valore atteso limitato, oppure considerare funzioni di utilit\u00e0 che presentano un valore massimo limitato, \nRecentemente, la teoria dell'utilit\u00e0 attesa \u00e8 stata estesa per arrivare a molteplici modelli di decisioni comportamentali. In alcune di queste nuove teorie, come ad esempio nella teoria della aspettativa cumulata, il paradosso di San Pietroburgo ritorna di attualit\u00e0 e pu\u00f2 essere superato solo imponendo un limite alle vincite.\nIl valore morale di Bernoulli.\nProprio per superare il problema del valore monetario atteso della vincita pari a \u221e, Bernoulli introdusse una funzione di utilit\u00e0 v(x)=log{x} abbandonando quella che veniva considerata una pietra miliare delle funzioni di utilit\u00e0: funzioni lineari positive crescenti e superando d'altro canto anche grazie alle propriet\u00e0 delle funzioni logaritmiche (cfr logaritmo), l'\"impasse\" del valore infinito:\nTale risultato, per\u00f2 non costituisce il valore che il giocatore \u00e8 tenuto a sborsare per partecipare ma il valore che egli attribuisce al gioco; infatti per avere il prezzo del gioco occorrer\u00e0 fare ricorso all'equivalente certo (cfr avversione al rischio) e quindi alla funzione inversa dell'utilit\u00e0:\nTuttavia esistono altre funzioni di utilit\u00e0 molto utilizzate (funzione esponenziale e funzione quadratica). La caratteristica di tali funzioni (dette Funzione di utilit\u00e0 HARA) \u00e8 quella di avere le derivate prima e seconda rispettivamente maggiore e minore di zero.\nPeso attribuito alle probabilit\u00e0.\nLo stesso Nicolas Bernoulli propose un'idea alternativa per risolvere il paradosso. Fece la congettura che una persona normale tenda a trascurare automaticamente gli eventi improbabili; siccome nel gioco di San Pietroburgo solo eventi molto improbabili offrono le alte vincite che assicurano il valore atteso tendente all'infinito, ci\u00f2 dovrebbe risolvere il paradosso.\nL'idea di pesare le probabilit\u00e0 rispunt\u00f2 molto pi\u00f9 tardi, nel lavoro sulla teoria delle aspettative di Daniel Kahneman e Amos Tversky in Econometrica del 1979. Ma i loro esperimenti dimostrarono che, nettamente al contrario, la gente tende a sopravvalutare gli eventi con bassa probabilit\u00e0. Cos\u00ec, oggi la soluzione proposta da Nicolas Bernoulli non \u00e8 pi\u00f9 considerata soddisfacente.\nGioco di San Pietroburgo con vincita limitata.\nL'enunciato classico del gioco di San Pietroburgo assume implicitamente che il banco del casin\u00f2 abbia risorse infinite. Tale assunzione \u00e8 stata spesso criticata come irrealistica, in particolare per spiegare la reazione di una persona comune, che intuitivamente non accetta l'idea di poter scommettere grosse cifre in questo gioco.\nIn realt\u00e0 le risorse di un casin\u00f2 reale (o di qualunque altro potenziale \"banco\" per questo gioco) sono limitate e, cosa pi\u00f9 importante, si vede che mentre il premio massimo cresce molto rapidamente, con andamento esponenziale, il valore medio del premio cresce molto, molto lentamente, con andamento logaritmico. Ne consegue che il valore atteso da questo gioco, anche ipotizzando un banco con le pi\u00f9 grandi risorse concepibili, risulta piuttosto modesto.\nInfatti ipotizzando che il casin\u00f2 possa pagare non pi\u00f9 di W, l'enunciato del gioco deve prevedere che dopo L estrazioni consecutive di \"Testa\" per cui formula_17, viene pagato il premio W, ma non si continua con l'estrazione (L+1) e il gioco ricomincia, ripartendo da 1. In questo caso il valore atteso diventa:\nIn pratica il valore atteso del premio \u00e8 quindi proporzionale al logaritmo in base 2 del premio massimo.\nLa tabella seguente mostra i valori attesi dei premi in funzione del valore massimo del premio pagabile da un eventuale banco:\nCon fantastiliardario si \u00e8 indicata una ipotetica persona che possa disporre di una quantit\u00e0 di denaro (10100) molto superiore alla quantit\u00e0 di atomi che si pensa possano essere contenuti nell'Universo osservabile. Si deve pensare che sia materialmente impossibile che qualcuno abbia fisicamente tanto denaro. Quindi si pu\u00f2 concludere che in nessun caso ci si possa aspettare un premio medio superiore a 170.\nUna persona media potrebbe ancora non trovare appetibile il gioco, se dovesse pagare una quota di ingresso comparabile col premio atteso esposto in tabella. Tuttavia la discrepanza tra l'intuito e il calcolo teorico del valore atteso \u00e8 molto meno drammatica che nel caso iniziale.\nIterazioni del gioco di San Pietroburgo.\nConsideriamo la ripetizione di 1024 giocate. In media:\nI primi 10 casi contribuiscono per 512 ognuno, l'ultimo caso contribuisce per 1024. Se si raddoppiano le giocate c'\u00e8 un contributo in pi\u00f9 ed il valore di ogni contributo raddoppia (nel caso di 2048 giocate, ci saranno 11 contributi di 1024 ed un contributo di 2048). In generale, se si effettuano n giocate, il valore totale \u00e8:\ned il valore medio:\nNel caso di 16.384 giocate, poco meno del numero di iterazioni riportati nel grafico, questa formula d\u00e0 un valore medio di 8, in accordo con quanto ottenuto sperimentalmente.\n\u00c8 facile calcolare il valore medio atteso per numeri ancora pi\u00f9 elevati di giocate. Con un milione di giocate si arriverebbe ad 11, con un miliardo a 16, con 1000 miliardi a 21. Ipotizzando di effettuare una giocata al minuto e di ripetere il gioco senza interruzioni, per arrivare al valore medio di 21 si dovrebbe giocare per due milioni di anni.\nUlteriori discussioni.\nIl paradosso di San Pietroburgo e la teoria dell'utilit\u00e0 marginale sono stati molto discussi in passato. Per un contributo interessante (ma non sempre preciso) da parte di un filosofo, vedere The St. Petersburg Paradox (Robert Martin, 2004), nella \"Stanford Encyclopedia of Philosophy\"."}
{"id": "776747", "revid": "1543377", "url": "https://it.wikipedia.org/wiki?curid=776747", "title": "Mercato gay", "text": "Il mercato gay \u00e8 quell'insieme di consumatori gay, lesbiche, bisessuali o transessuali, oggetto di campagne di marketing perch\u00e9 percepito come particolarmente interessato a determinati prodotti o servizi ed anticipatore di tendenze (\"trendsetter\").\nIl mercato gay comprende un vasto e influente parte della popolazione, in quei paesi in cui l'omosessualit\u00e0 \u00e8 vissuta liberamente, senza forti condizionamenti sociali negativi e senza restrizioni di natura legale.\nSoltanto negli Stati Uniti, si stima che il mercato gay corrisponda al 4-10% della popolazione: tra i 12 ed i 23 milioni di consumatori statunitensi, quindi, per un fatturato di circa 660 miliardi di dollari nel 2006. I settori pi\u00f9 attraenti per il mercato gay sono il settore turistico nel fenomeno del turismo gay, i servizi finanziari, le bevande alcoliche, le autovetture, i prodotti di bellezza per viso e capelli, i prodotti di lusso, quelli farmaceutici e la moda.\nSe negli Stati Uniti la scoperta del mercato gay risale ad oltre dieci anni fa, in Europa ed Australia il fenomeno \u00e8 relativamente pi\u00f9 recente."}
{"id": "776749", "revid": "123082362", "url": "https://it.wikipedia.org/wiki?curid=776749", "title": "Brecha", "text": "Brecha \u00e8 una rivista settimanale uruguaiana di stampo progressista. Fra i collaboratori \u00e8 possibile trovare Eduardo Galeano, Mario Benedetti, Ra\u00fal Zibechi, Samuel Blixen, Ivonne Tr\u00edas, Gennaro Carotenuto."}
{"id": "776754", "revid": "1005847", "url": "https://it.wikipedia.org/wiki?curid=776754", "title": "Antonio Del Pennino", "text": "Biografia.\nLaureato in giurisprudenza, dirigente politico. Dal 23 marzo 1965 al 5 giugno 1970 \u00e8 Segretario cittadino del PRI di Milano. Eletto Consigliere Comunale di Milano il 7 giugno 1970, fino al 9 febbraio 1971 \u00e8 Assessore alle Aziende municipalizzate ed alle partecipazioni comunali per un breve periodo sotto la giunta del socialista Sindaco di Milano Aldo Aniasi; successivamente, Capogruppo del PRI al Consiglio Comunale sino al 15 giugno 1975. Rieletto Consigliere Comunale di Milano dal 13 giugno 1985 al 7 maggio 1990.\nDal 10 agosto 1982 al 12 dicembre 1985 \u00e8 Vicesindaco di Milano e nuovamente Assessore alle Aziende municipalizzate ed alle partecipazioni comunali nella giunta del sindaco socialista Carlo Tognoli in rappresentanza della cosiddetta \"coalizione del Pentapartito\" composta da Democrazia Cristiana, Partito Socialista Italiano, Partito Socialista Democratico Italiano, Partito Repubblicano Italiano e Partito Liberale Italiano. Dopo la decisione di Tognoli di nominare una nuova giunta composta da esponenti del Partito Comunista Italiano e della Federazione dei Verdi in aggiunta a quelli del PSI, Del Pennino si dimette da vicesindaco, venendo sostituito da Elio Quercioli (PCI), passando all'opposizione cos\u00ec come tutti gli altri esponenti dell'allora coalizione del Pentapartito.\nDal 7 maggio 1990 al 26 febbraio 1992 \u00e8 consigliere comunale e nuovamente Capogruppo del PRI al Consiglio Comunale di Milano quando viene coinvolto nell'inchiesta Tangentopoli per presunti tangenti su appalti nel territorio milanese si dimette.\nDeputato alla Camera nella VI, VII, VIII, IX, X e XI legislatura (quindi dal 1972 al 1994). Presidente del Gruppo parlamentare repubblicano dal 1987 al 1992, \u00e8 stato anche Vicesegretario nazionale del Partito Repubblicano Italiano dal 1983. Inoltre \u00e8 stato Responsabile dell'Ufficio Regioni ed Enti Locali del PRI ed \u00e8 stato uno dei tre componenti il comitato di reggenza della Segreteria del Partito Repubblicano nel periodo in cui Giovanni Spadolini ricopre la carica di Presidente del Consiglio.\nNella VII legislatura \u00e8 stato, assieme a Giovanni Berlinguer, relatore di maggioranza sulla legge 194 (Interruzione Volontaria della Gravidanza).\nSenatore della Repubblica nella XIV Legislatura e nella XV. Diventa Senatore nella XVI legislatura della Repubblica Italiana in sostituzione di Romano Comincioli, dopo la morte di questi.\nA fine giugno si iscrive al Gruppo misto, ove nel novembre 2011 fonda la componente politica Partito Repubblicano Italiano.\nAttivit\u00e0 giornalistica.\n\u00c8 attualmente editorialista del quotidiano \"Il Riformista\".\nProcedimenti giudiziari.\nHa sub\u00ecto tre processi, uno per finanziamento illecito Enimont (luglio 1994), uno per finanziamenti illeciti alla S.p.A. Metropolitana di Milano (ottobre 1994) e uno per tangenti sulle forniture di autobus dell'ATM (gennaio 2000). Nei primi due casi ha richiesto l'applicazione volontaria della pena (cosiddetto patteggiamento), rispettivamente per 2 mesi e 20 giorni e per 1 anno, 8 mesi e 20 giorni.. Anche nel terzo caso chiese il patteggiamento, ma il Tribunale respinse la richiesta considerando la pena troppo bassa. Il processo non si concluse per la sopravvenuta prescrizione."}
{"id": "776759", "revid": "599013", "url": "https://it.wikipedia.org/wiki?curid=776759", "title": "Tme", "text": ""}
{"id": "776761", "revid": "123918493", "url": "https://it.wikipedia.org/wiki?curid=776761", "title": "Viktor Kaplan", "text": "Biografia.\nKaplan nacque da una famiglia di ferrovieri. Dopo aver frequentato le scuole a Vienna, nel 1895 si iscrisse all'universit\u00e0 alla facolt\u00e0 di ingegneria civile, specializzandosi nei motori diesel a combustione interna. Dal 1900 per un anno svolse il servizio militare a Pola.\nDopo un primo periodo di lavoro a Vienna, nell'ambito dei motori, si trasfer\u00ec all'universit\u00e0 di Brno, come ricercatore nell'istituto di ingegneria civile. Qui a Brno raggiunse il titolo di professore ordinario nel 1909.\nNel 1912 pubblic\u00f2 il suo pi\u00f9 noto lavoro: la Turbina Kaplan, un rivoluzionario motore idrico che ben si adattava alla produzione di energia elettrica. Dal 1912 al 1913 brevett\u00f2 quattro innovazioni su questa turbina.\nNel 1918 la prima turbina Kaplan fu costruita dalla Storek per un'industria tessile della bassa Austria. Dopo il successo ottenuto su questa prima installazione, l'uso delle Kaplan ottenne una vera espansione e ben presto divenne una delle turbine idrauliche pi\u00f9 usate.\nMor\u00ec ad Unterach am Attersee, in Austria, nel 1934 a causa di un ictus cerebrovascolare."}
{"id": "776762", "revid": "254059", "url": "https://it.wikipedia.org/wiki?curid=776762", "title": "Alberto V degli Alberti", "text": "Biografia.\nPermut\u00f2 i castelli della Rocca di Cerbaia e di Vernio con quelli di Scarlino e di Semifonte. L'imperatore lo invest\u00ec di questi feudi con un diploma del 4 novembre 1209 e anche il papa lo riconobbe come feudatario in cambio di un tributo annuo fisso.\nFu il capostipite del ramo fiorentino degli Alberti, che si estinse nel 1686.\nSi spos\u00f2 con Gualdrada Guidi figlia del Conte Guido VII Guidi. Ebbe come figli Napoleone e Alessandro, citati da Dante Alighieri nell'Inferno quali esempi tra i peggiori di traditori dei parenti (Inf. XXXII, v. 57) e di un terzo figlio Guglielmo. Per ragioni ignote egli lasci\u00f2 in eredit\u00e0 solo un decimo del suo patrimonio a Napoleone e i restanti nove decimi ad Alessandro e Guglielmo: probabilmente questo caus\u00f2 la rivalit\u00e0 tra Napoleone e Alessandro che li port\u00f2 ad uccidersi."}
{"id": "776764", "revid": "1543377", "url": "https://it.wikipedia.org/wiki?curid=776764", "title": "Lanterna magica", "text": "La lanterna magica \u00e8 uno strumento di proiezione di immagini dipinte (di solito su vetro) su una parete (o uno schermo appositamente predisposto) in una stanza buia, tramite una scatola chiusa contenente una candela, la cui luce \u00e8 filtrata da un foro sul quale \u00e8 applicata una lente. Il procedimento \u00e8 del tutto analogo nella sostanza a quello di un moderno proiettore di diapositive. \nSi tratta del dispositivo del precinema pi\u00f9 vicino allo spettacolo cinematografico vero e proprio.\nStoria.\nLa pi\u00f9 antica descrizione di una lanterna magica risale al 1646, quando il padre gesuita Athanasius Kircher la incluse nel libro \"Ars Magna Lucis et Umbrae\". Probabilmente per\u00f2 a quell'epoca lo strumento doveva essere gi\u00e0 noto alle corti europee, \nNel 1659 il matematico, astronomo e fisico olandese Christiaan Huygens lo cit\u00f2 fra le sue invenzioni, definendolo proprio \"lanterna magica\", mentre l'ottico don Matteo Campani in Italia l'avrebbe costruita nel 1678.\nLo spettacolo della lanterna magica \u00e8 il pi\u00f9 diretto antenato della proiezione cinematografica (che non si tratta di altro che della proiezione di fotografie invece che di lastre disegnate, a una velocit\u00e0 tale da dare l'illusione del movimento), e continu\u00f2 ad essere praticato anche dopo l'invenzione del cinema. In epoca recente, l'italiana Laura Minici Zotti ha recuperato macchinari e modalit\u00e0 di proiezione delle lanterne magiche, contribuendo anche alla creazione del Museo del Precinema di Padova (1998).\nUso.\nLa diffusione della lanterna magica fu rapida ed ebbe due principali applicazioni: una didattica e una fantastica, di intrattenimento. Nel primo caso si poteva istruire mostrando luoghi, monumenti, oggetti, piante, animali che nessuno aveva mai visto, con un effetto molto pi\u00f9 suggestivo della stampa; nell'altro caso si potevano proiettare immagini fantastiche, sia come sussidio alle conferenze e prediche religiose (si pensi alla serie di punizioni dei dannati tra le fiamme e alla felicit\u00e0 dei beati in paradiso quale supporto alla spiegazione dei versetti sul \"giudizio universale\"). I due scopi potevano anche essere strettamente collegati, per potenziare l'insegnamento sviluppando l'immaginazione.\nBisogna anche tener conto che fino al XIX secolo non esisteva una netta demarcazione tra scienza e suggestione, tra realt\u00e0 e fantasia: la trattazione scientifica abbondava infatti di elementi magici e fantastici, mentre le suggestioni e superstizioni fantastiche si appoggiavano quasi sempre sull'osservazione di fenomeni reali dei quali non si sapeva dare spiegazione.\nNon \u00e8 dunque infrequente trovare nei vetrini da lanterna magica superstiti immagini vere e di fantasia accostate: animali reali e animali fantastici (come elefanti accanto a dragoni), luoghi lontani e luoghi immaginari (la Cina accanto a Atlantide), ecc.\nTra i pi\u00f9 celebri usi vi fu per\u00f2 quello di suggestione spiritica, abilmente sfruttato da Cagliostro; prima di lui, all'inizio del XVII secolo, il mitico rabbino Loew aveva intrattenuto l'imperatore Rodolfo d'Asburgo con una processione dei suoi antenati, che atterr\u00ec i convitati nel castello di Praga, dando origine a un'esplosione di paura e confusione, che port\u00f2 anche a un incendio.\nIl movimento.\nInizialmente con la lanterna magica si proiettava una sola immagine fissa per volta, ma a poco a poco, grazie a varie invenzioni accessorie (in particolare quella di Pieter van Musschenbroek), si arriv\u00f2 a moltiplicare le immagini ed a farle muovere, magari facendo scorrere due o pi\u00f9 lastre l'una sull'altra, ottenendo per esempio l'effetto di due persone che si allontanavano o di un cavaliere che muoveva verso un castello.\nProust, all'inizio della \"Recherche\", parl\u00f2 di una lanterna magica di ultima generazione, che dava l'illusione del movimento tramite lastre sovrapposte, mostrando il traditore Golo che cavalca verso il castello dove vive Genevi\u00e8ve.\nLanterna da proiezione di Duboscq.\nConsiderata l'evoluzione della lanterna magica, \u00e8 stata grazie alla sua versatilit\u00e0, tra le lanterne pi\u00f9 utilizzate tra la met\u00e0 dell'800 e i primi del '900.\nFunzionante tramite luce elettrica, luce di Drummond o attraverso una lampada ad arco, fu largamente usata in ambito scientifico, didattico e ricreativo, trovandosi difatti contemporaneamente sia in laboratori che in anfiteatri.\nLa lanterna con la sua lampada, diviene una sorgente luminosa in grado di utilizzare diversi strumenti scientifici come spettroscopi e polariscopi.\nSu di essa potevano essere applicati numerosi e diversificiati accessori che permettevano la proiezione di immagini, effetti speciali (dissolvenze incrociate) e combinata con un microscopio fotoelettrico, consentiva la proiezione di preparati microscopici fortemente ingranditi. Altri accessori permettevano inoltre la proiezione di svariate esperienze come l'elettrolisi, figure magnetiche con polvere di ferro, immagini dei quadranti galvanometri.\nUlteriori ausili consistevano in filtri, diaframmi, fenditure.\nL'imbonitore.\nFigura chiave nello spettacolo della lanterna magica (e non solo), era quella dell'imbonitore, cio\u00e8 di una persona che spiegasse le immagini mostrate oppure, nel caso di una storia che si sviluppava su una sequenza di illustrazioni, raccontasse gli avvenimenti che venivano proiettati. Le immagini da sole infatti non erano sufficientemente chiare per essere capite nel senso dal pubblico, che quindi aveva bisogno di un commento parlato per comprendere a pieno.\nQuesta figura di narratore presente fisicamente alle rappresentazioni venne conservata anche in tutti gli spettacoli del cinema delle origini, almeno per tutta la fase del cosiddetto cinema delle attrazioni (1895-1908)."}
{"id": "776765", "revid": "120633784", "url": "https://it.wikipedia.org/wiki?curid=776765", "title": "NBA Northwest Division", "text": "La Northwest Division \u00e8 una Division della Western Conference del campionato NBA. Le altre Division della Western Conference sono: la Pacific Division e la Southwest Division.\nLa prima classificata di ogni Division partecipa agli NBA Playoffs, insieme alle altre vincitrici di Division pi\u00f9 le restanti cinque squadre con il miglior record (vittorie/sconfitte) di ciascuna Conference.\nSquadre.\nFanno parte della Northwest Division le seguenti cinque squadre:"}
{"id": "776777", "revid": "120710623", "url": "https://it.wikipedia.org/wiki?curid=776777", "title": "NBA Pacific Division", "text": "La Pacific Division \u00e8 una Division della Western Conference del campionato NBA. Le altre Division della Western Conference sono: la Northwest Division e la Southwest Division.\nLa prima classificata di ogni Division partecipa agli NBA Playoffs, insieme alle altre vincitrici di division pi\u00f9 le restanti cinque squadre con il miglior record (vittorie/sconfitte) di ciascuna Conference.\nSquadre.\nFanno parte della Pacific Division le seguenti cinque squadre:\nHanno fatto in precedenza parte della Pacific Division:\nAlbo d'oro della Pacific Division.\nNota: in grassetto sono indicate le squadre campioni NBA."}
{"id": "776778", "revid": "33689", "url": "https://it.wikipedia.org/wiki?curid=776778", "title": "Frag", "text": "Frag \u00e8 un termine utilizzato nei videogiochi, principalmente di tipo sparatutto in prima persona, in modalit\u00e0 deathmatch. Il numero di frag di un giocatore indica quanti avversari ha ucciso durante quella sessione di gioco. Il numero si riferisce solo agli avversari eliminati dai giocatori e non per altre cause (come cadere da troppo in alto o uccidersi). Da \"Frag\" deriva il verbo \"fragging\", usato molto spesso dai videogiocatori. Il termine, derivato dal gergo militare (\"ucciso da una granata a frammentazione\", cio\u00e8 una \"fragmentation grenade\"), \u00e8 stato probabilmente utilizzato per la prima volta nel videogioco \"Doom\"; \u00e8 anche spesso utilizzato nei fumetti di Lobo.\nTelefrag.\n\"Telefrag\" \u00e8 il termine usato per ci\u00f2 che accade quando un personaggio viene teletrasportato sullo stesso posto in cui risiede un altro personaggio. In alcuni giochi, se il teleportante si sposta nella posizione dell'oggetto destinazione ne causa la distruzione in maniera violenta e caotica a prescindere dall'ammontare di salute e punti armatura. Questa particolare tecnica \u00e8 difficile da eseguire ma permette di risparmiare munizioni. In \"Unreal Tournament\", per esempio, il dispositivo chiamato \"traslocatore\" usato per teletrasportarsi non richiede alcuna munizione e pu\u00f2 essere usato per compiere telefrag."}
{"id": "776780", "revid": "120710643", "url": "https://it.wikipedia.org/wiki?curid=776780", "title": "NBA Southwest Division", "text": "La Southwest Division \u00e8 una Division della Western Conference del campionato NBA. Le altre Division della Western Conference sono: la Northwest Division e la Pacific Division.\nLa prima classificata di ogni Division partecipa agli NBA Playoffs, insieme alle altre vincitrici di Division pi\u00f9 le restanti cinque squadre con il miglior record (vittorie/sconfitte) di ciascuna Conference.\nSquadre.\nFanno parte della Southwest Division le seguenti cinque squadre:\nAlbo d'oro della Southwest Division.\nNota: in grassetto sono indicate le squadre campioni NBA."}
{"id": "776785", "revid": "120710522", "url": "https://it.wikipedia.org/wiki?curid=776785", "title": "NBA Atlantic Division", "text": "La Atlantic Division \u00e8 una Division della Eastern Conference del campionato NBA. Le altre Division della Eastern Conference sono: la Central Division e la Southeast Division.\nLa prima classificata di ogni Division partecipa agli NBA Playoffs, insieme alle altre vincitrici di Division pi\u00f9 le restanti cinque squadre con il miglior record (vittorie/sconfitte) di ciascuna Conference.\nSquadre.\nFanno parte della Atlantic Division le seguenti cinque squadre:\nHanno fatto in precedenza parte della Atlantic Division:\nAlbo d'oro dell'Atlantic Division.\nNota: in grassetto sono indicate le squadre campioni NBA."}
{"id": "776787", "revid": "793215", "url": "https://it.wikipedia.org/wiki?curid=776787", "title": "Napoleone Alberti", "text": "Biografia.\nFiglio del conte Alberto V degli Alberti, probabilmente era il primogenito e abbracci\u00f2 la causa ghibellina, a differenza del fratello Alessandro che era guelfo.\nPer ragioni politiche e di interesse (Napoleone eredit\u00f2 circa un quinto di quello destinato a Alessandro per disposizione paterna) i due si fecero una strenua guerra, effimeramente sopita dalla pace del Cardinale Latino Malabranca Orsini del 1280 dei quali furono tra i firmatari.\nEssi dovettero giungere a uno scontro fratricida tra il 1282 e il 1286. Dante li colloc\u00f2 all'Inferno tra i traditori dei parenti (\"Caina\") quali esempi di anime tali che non ce n'era di pi\u00f9 \"degna pi\u00f9 d'esser fitta in gelatina\" (Inf. XXXII, 55,60)."}
{"id": "776796", "revid": "2023463", "url": "https://it.wikipedia.org/wiki?curid=776796", "title": "NBA Central Division", "text": "La Central Division \u00e8 una division della Eastern Conference del campionato NBA. Le altre division della Eastern Conference sono: la Atlantic Division e la Southeast Division.\nLa prima classificata di ogni Division partecipa agli NBA Playoffs, insieme alle altre vincitrici di Division pi\u00f9 le restanti cinque squadre con il miglior record (vittorie/sconfitte) di ciascuna Conference.\nSquadre.\nFanno parte della Central Division le seguenti cinque squadre:\nHanno fatto in precedenza parte della Central Division:\nAlbo d'oro della Central Division.\nNota: in grassetto sono indicate le squadre campioni NBA."}
{"id": "776797", "revid": "767487", "url": "https://it.wikipedia.org/wiki?curid=776797", "title": "Alessandro Alberti", "text": "Biografia.\nPer ragioni politiche e di interesse (Napoleone eredit\u00f2 circa un quinto di quello destinato a Alessandro per disposizione paterna) i due si fecero una strenua guerra, effimeramente sopita dalla pace del Cardinale Latino Malabranca Orsini del 1280 dei quali trattati furono tra i firmatari.\nEssi dovettero giungere a uno scontro fratricida tra il 1282 e il 1286. Dante li colloc\u00f2 all'Inferno tra i traditori dei parenti (\"Caina\") quali esempi di anime tali che non ce n'era di \"degna pi\u00f9 d'esser fitta in gelatina\" (cio\u00e8 nel ghiaccio del Cocito, Inf. XXXII, 55,60)."}
{"id": "776799", "revid": "1048993", "url": "https://it.wikipedia.org/wiki?curid=776799", "title": "Francesca Rettondini", "text": "Biografia.\nEsordisce come attrice in televisione, dove nel 1993 partecipa alla soap opera \"Passioni\", regia di Fabrizio Costa, e alla serie tv \"I ragazzi del muretto 2\". Nel 1995 \u00e8 nel cast della miniserie tv \"Pazza famiglia\", interpretata e diretta da Enrico Montesano. Spesso alterna il lavoro sul piccolo con quello sul grande schermo. Esordisce come attrice cinematografica nel film \"Ragazzi della notte\" del 1995, dopodich\u00e9, l'anno successivo, ricoprir\u00e0 alcuni ruoli in altre pellicole fra cui ricordiamo: \"Una donna in fuga\" di Roberto Rocco, \"Un inverno freddo freddo\" di Roberto Cimpanelli e \"Ninfa Plebea\" di Lina Wertm\u00fcller.\nNegli anni successivi girer\u00e0 altri film, alcuni dei quali di discreto successo, anche con ruoli di primo piano. Nel 2002, il lancio internazionale partecipando al film di Steve Beck \"Nave fantasma\" dove interpreta il ruolo di \"Francesca\" la cantante che canta la malinconica \"Senza fine\" ad inizio film e che, insieme agli altri ospiti della nave, muore nell'incidente per poi ritornare dall'aldil\u00e0. Assieme ad altri attori italiani, nel 2007, \u00e8 tra i protagonisti del film dell'orrore \"DeKronos - Il demone del tempo\" di Rachel Bryceson Griffiths. Nel 2013 \u00e8 la protagonista del film giallo \"Nero infinito\" di Giorgio Bruno, thriller dalle scene di particolarmente violente mentre, nel 2015, interpreta il ruolo di \"Elena\" nella pellicola \"Rosso mille miglia\" di Claudio Uberti.\nNumerose anche le fiction tv a cui partecipa, tra cui: \"Ladri si nasce\" di Pier Francesco Pingitore e \"La villa dei misteri\" di Beppe Cino (entrambe del 1997), \"S.P.Q.R.\" (1998) di Claudio Risi, \"Una donna per amico 2\" (1999) di Rossella Izzo, le due stagioni di \"Sei forte maestro\" (2000 e 2001) in cui interpreta Claudia, \"Angelo il custode\" sempre del 2001, \"Elisa di Rivombrosa\" (nel ruolo minore di \"Clelia Bussani\") e \"Incantesimo 6\" del 2003. Oltre al lavoro di attrice lavora in vari programmi tv come valletta, co-conduttrice e anche come conduttrice, sia sulle reti Rai che Mediaset, tra cui: \"Notti Rock\" su Rai Uno, \"Sereno Variabile\" su Rai 2, con Osvaldo Bevilacqua, \"Stranamore\", \"Cuori e denari\", \"Mare Moda Positano\" (1996), \"Bellissima\" dal 1995 al 1997, tutte su Canale 5, \"Adventure Film Festival\" su Rai 3. Negli anni novanta \u00e8 stata legata per lungo tempo al conduttore televisivo Alberto Castagna, con il quale ha collaborato in diverse trasmissioni; la loro relazione ha suscitato un notevole interesse da parte delle cronache rosa.\nPartecipa alla sit-com \"Finalmente soli\" (2001) nell'episodio 6 della terza serie \"Una famiglia in prestito\", nel ruolo di Cinzia.\nNel 2005 partecipa come concorrente al reality show \"La Talpa\" classificandosi quarta.\nL'anno successivo entra nel cast della soap opera \"CentoVetrine\", dove fino al 2008 interpreta il ruolo di \"Gloria Raggi\". Nel 2009 partecipa alla terza stagione de \"I Cesaroni\" e ad alcune puntate di \"Albergo Very Strong\", sit-com con il duo comico Manuel &amp; Kikka su Telenorba 7 e Telenorba 8. "}
{"id": "776802", "revid": "36426", "url": "https://it.wikipedia.org/wiki?curid=776802", "title": "Alessandro degli Alberti", "text": ""}
{"id": "776803", "revid": "1632387", "url": "https://it.wikipedia.org/wiki?curid=776803", "title": "Host (album)", "text": "Host \u00e8 il settimo album in studio del gruppo musicale britannico Paradise Lost, pubblicato nel 1999 dalla EMI.\nIl disco.\nTotalmente diverso dalle altre produzioni della band, quest'album non ha nulla di metal e presenta un rock elettronico ispirato ai vari Depeche Mode e Kraftwerk. Fortemente criticato, l'album fu comunque un successo e il gruppo consolid\u00f2 la sua presenza su reti di massa come MTV, emittente difficilmente accessibile alle vecchie sonorit\u00e0 del gruppo."}
{"id": "776804", "revid": "66316", "url": "https://it.wikipedia.org/wiki?curid=776804", "title": "Il t\u00e8 (Mary Cassatt)", "text": ""}
{"id": "776806", "revid": "36426", "url": "https://it.wikipedia.org/wiki?curid=776806", "title": "Napoleone degli Alberti", "text": ""}
{"id": "776808", "revid": "19933", "url": "https://it.wikipedia.org/wiki?curid=776808", "title": "Extended Turn", "text": ""}
{"id": "776809", "revid": "36426", "url": "https://it.wikipedia.org/wiki?curid=776809", "title": "Ganciotto Malatesta", "text": ""}
{"id": "776810", "revid": "120710558", "url": "https://it.wikipedia.org/wiki?curid=776810", "title": "NBA Southeast Division", "text": "La Southeast Division \u00e8 una Division della Eastern Conference del campionato NBA. Le altre Division della Eastern Conference sono: la Atlantic Division e la Central Division.\nLa prima classificata di ogni Division partecipa agli NBA Playoffs, insieme alle altre vincitrici di Division pi\u00f9 le restanti cinque squadre con il miglior record (vittorie/sconfitte) di ciascuna Conference.\nSquadre.\nFanno parte della Southeast Division le seguenti cinque squadre:\nAlbo d'oro della Southeast Division.\nNota: in grassetto sono indicate le squadre campioni NBA."}
{"id": "776812", "revid": "1442080", "url": "https://it.wikipedia.org/wiki?curid=776812", "title": "Jan Ceulemans", "text": "Considerato uno dei calciatori belgi pi\u00f9 forti di tutti i tempi e, da alcuni, il migliore nella storia del calcio, \u00e8 ricordato specialmente per la sua lunga militanza al , con cui dal 1978 al 1992 vinse cinque campionati, due Coppe del Belgio e cinque Supercoppe nazionali. La prima parte della sua carriera agonistica, che convenzionalmente viene collocata fra i tardi anni settanta e i primi anni novanta, lo ha visto protagonista in un contesto storicamente significativo per il calcio europeo, che gli consent\u00ec di espandere la sua fama oltre i confini nazionali, soprattutto in corrispondenza della sua partecipazione alle competizioni UEFA per club, ed \u00e8 definito il giocatore simbolo della sua squadra di appartenenza.\nCon la nazionale belga partecip\u00f2 a tre edizioni dei campionati del mondo: Spagna 1982, Messico 1986 e Italia 1990, e a due Coppe d'Europa nel 1980 e nel 1984. In virt\u00f9 di giocatore pi\u00f9 rappresentativo del suo Paese, nel marzo 2004 \u00e8 stato inserito nel FIFA 100, la lista stilata per la FIFA da Pel\u00e9, che riunisce i 125 pi\u00f9 grandi calciatori viventi. \u00c8 il terzo maggior cannoniere nella storia del Club Brugge e il secondo calciatore per numero di presenze con la propria selezione nazionale con 96 apparizioni \u00c8 inoltre il miglior marcatore nella storia del derby di Bruges, con 12 gol.\nCaratteristiche tecniche.\nCeulemans era un calciatore completo, moderno della concezione del gioco; saltuariamente impostato come seconda punta, egli ebbe infatti il merito di ampliare largamente i compiti tradizionalmente attribuiti agli attaccanti, combinandoli con successo ai tratti atipici del playmaker difensivo. Nato come centrocampista centrale, fu uno dei massimi specialisti nel ruolo del jolly offensivo in virt\u00f9 delle eccellenti doti balistiche sviluppate nella sperimentazione di pi\u00f9 ruoli, come l'ala, il trequartista e il finto centravanti.\nAbilissimo nei movimenti, era dotato di estro ed imprevedibilit\u00e0. Bravissimo nel contropiede e nel dribbling disponeva di un fisico robusto che lo facilitava nel reggere l'urto con i diretti avversari, potendo anche superarli con poderose azioni personali. Incline a calciare preferibilmente con il sinistro, era un ottimo costruttore di gioco e buon finalizzatore supportato da un'eccellente elevazione, qualit\u00e0 che esprimeva maggiormente con intelligenti inserimenti in area, difficilmente letti dalle difese avversarie.\nCarriera.\nGiocatore.\nClub.\nNato a Liers, cittadina delle Fiandre in provincia di Anversa, Jan Ceulemans mosse i suoi primi passi nel mondo del calcio dietro le file giovanili del Koninklijke Lierse, facendo emergere il suo grande talento all'et\u00e0 di dieci anni; successivamente fu ammesso in prima squadra, venendo impostato alternativamente come seconda punta e trequartista. A soli 21 anni e con alle spalle ben 110 presenze da professionista, ricevette l'offerta del , rimasto colpito dalle prestazioni sfoggiate in campionato e dalle 39 reti nelle suddette apparizioni.\nLa squadra nerazzurra torn\u00f2 al successo un anno dopo il suo arrivo, distanziando lo Standard Li\u00e8ge - all'epoca squadra della Pro League maggiormente accreditata alla vittoria finale del titolo; tale successo rappresent\u00f2 il primo di ben quattro affermazioni consecutive con la popolare compagine belga, cui si susseguirono due Coppe del Belgio e cinque Supercoppe Nazionali. Sebbene fosse annoverato tra i talenti pi\u00f9 promettenti della sua generazione, fino all'et\u00e0 di 25 anni non seppe affermarsi in alcuna competizione al di fuori dei confini belgi, difettando nel suo ampio \"palmar\u00e8s\" la presenza di un trofeo internazionale; con il partecip\u00f2 a modeste apparizioni nelle Coppe Europee, inframezzate fra eliminazioni ai primi turni in UEFA Champions League e in Europa League. Esord\u00ec nella massima competizione europea il 13 settembre 1978, contro il Wis\u0142a Krak\u00f3w, partita nella quale Ceulemans si rende autore della rete del definitivo 2-1. Si ripete anche al ritorno in Polonia, dove tuttavia la squadra di Cracovia ribalta il risultato scaturito ad Anversa, eliminando di fatto la squadra ospite (3-1). Nonostante la squadra non fosse altamente competitiva nel contesto europeo, il riesce comunque ad approdare in semifinale della Coppa UEFA 1987-1988, trascinata proprio dal giovane centravanti, resosi protagonista di giocate di pregevole fattura e realizzazione di gol pesanti. Il primo contro la Stella Rossa, dove i bluneri vinsero il ritorno con un secco 4-0, seguito dalla \"goleada\" inflitta al (5-0), a seguito della sconfitta per 3-0 in Germania; \u00e8 proprio Ceulemans ad aprire le marcature dell'incontro.\nL'avventura in Coppa UEFA viene prematuramente interrotta dall'Espanyol, che nella partita di ritorno al Camp Nou piega 3-0 la compagine belga che nel match precedente si era imposta 2-0. Successivamente all'ennesima semifinale persa nella Coppa delle Coppe nella stagione 1991-1992 per mano dell' non vi sono da segnalare particolari soddisfazioni personali a livello europeo, in controtendenza ai risultati conseguiti in patria e ad una rosa di discreto livello. Si dimostra inoltre estremamente fedele ai colori della propria maglia, non prendendo in considerazione le invitanti offerte provenienti dai maggiori campionati europei. Nell'estate del 1980 l'ambizioso , retrocesso in Serie B in seguito allo scandalo italiano del calcioscommesse, tent\u00f2 di ingaggiare il giocatore, trovando persino un accordo con lui e il Bruges; nel momento in cui tutto sembrava definito, tuttavia, Ceulemans cambi\u00f2 idea e rifiut\u00f2 il trasferimento: stando a voci mai confermate, sarebbe stata la madre del giocatore a convincerlo a non andare in Italia.\nCeulemans chiuse la carriera ai \"Blauw en Zwart\" con un totale complessivo di 191 reti realizzate in 407 apparizioni, divenendo di fatto uno dei giocatori pi\u00f9 prolifici nell'intera storia del club.\nNazionale maggiore.\nIl 12 dicembre 1976, all'et\u00e0 di 19 anni e 256 giorni riceve la sua prima convocazione in nazionale maggiore da parte del CT Guy Thys in vista delle partite di qualificazione alla Coppa del Mondo 1978 in Argentina; tuttavia, la rassegna in cui Ceulemans imprimette maggior peso fu durante l'Europeo 1980 in Italia. La squadra allenata da Thys poteva vantare nel suo organico grandi nomi del calibro di Jean-Marie Pfaff, Julien Cools, Fran\u00e7ois Van der Elst ed Erwin Vandenbergh; nello specifico, proprio per la grande qualit\u00e0 tecnica vigente all'interno della formazione designata per la rassegna continentale \u00e8 tutt'oggi ritenuta da molti esperti come una delle nazionali belghe pi\u00f9 forti di tutti i tempi. Esordisce il 26 marzo 1977 nella partita casalinga contro i persa 2-0; realizza invece la sua prima rete con la maglia dei \"Red Devils\" il 6 maggio 1980 fissando il risultato dell'amichevole con la sul definitivo 2-1. Il 2 giugno seguente, prima della partenza per gli Europei, mette a segno una doppietta ai danni del , con cui i belgi pareggiano 2-2 nella trasferta di Lima.\nConfermato titolare inamovibile della formazione di Thys, rispetto allo stile di gioco mantenuto in campionato con il , viene impostato in pianta stabile come centravanti; a conferma di tutto ci\u00f2, il Belgio vince il proprio girone, pareggiando contro gli inglesi - contro cui Ceulemans risponde alla rete del vantaggio di Ray Wilkins dopo tre minuti, i padroni di casa dell'Italia e battendo a sorpresa la (2-1). Nella finale disputatasi il 22 giugno allo Stadio Olimpico di Roma la rivale d'affrontare \u00e8 la temutissima , che si impone per 2-1 con il gol tedesco di Horst Hrubesch arrivato a due minuti dal fischio finale. Sebbene i \"Diavoli Rossi\" fossero usciti sconfitti, la finale rappresenta ancora oggi il miglior risultato conseguito nella Coppa d'Europa; inoltre, il fatto di essere stati eliminati \"in extremis\" dalla squadra alla vigilia candidata alla vincita del trofeo, trasmise alla squadra belga un forte senso di orgoglio e soddisfazione.\nIl 13 giugno 1982 Ceulemans fa il suo esordio al Mondiale di Spagna 1982, nella prima partita ai gironi contro i campioni in carica dell'. Il tecnico Guy Thys, che aveva fatto del catenaccio e contropiede l'arma principale di gioco, imbrigli\u00f2 le iniziative di Diego Armando Maradona, bloccandogli i punti di riferimento, e al momento giusto colp\u00ec; fu cos\u00ec che il Belgio vinse sorprendentemente per 1-0 con un gol di Vandenbergh realizzato a tu per tu con il portiere avversario. Dopo aver superato il fanalino di coda di con il medesimo risultato, i \"Diavoli Rossi\" furono piegati per 3-0 dalla e le belle prove mostrate in precedenza furono spazzate via con la precoce eliminazione dall', contro la quale i belgi resistettero a lungo, contribuendo all'uscita di scena degli stessi sovietici, traditi dalla peggior differenza reti nei confronti dei polacchi. Ancora pi\u00f9 sfortunata fu la spedizione all'Europeo di Francia 1984, in cui la compagine belga non riusc\u00ec a vincere il suo girone, subendo inoltre un'umiliante 5-0 dai futuri campioni della Francia; per Ceulemans vi fu la parziale soddisfazione di aver realizzato il suo primo gol nella fase finale di una Coppa d'Europa, nel 2-3 contro la .\nAl Mondiale del 1986 in Messico la nazionale belga ottiene il secondo miglior piazzamento ai Mondiali della propria storia. Il fantasista del Bruges arriv\u00f2 all'appuntamento mondiale nel suo miglior stato di forma e all'et\u00e0 di 29 anni fu insignito per la prima volta del ruolo di capitano. Dopo aver superato a fatica il primo turno come una delle migliori terze (perdendo 2-1 contro i padroni di casa messicani, vinto 2-1 sull' e pareggiato 2-2 col ) i \"Diavoli Rossi\" batterono agli ottavi l' dopo i tempi supplementari in un rocambolesco 4-3, superarono la ai tiri di rigore ai quarti (1-1 alla fine dei tempi supplementari) e si fermarono in semifinale, sconfitti per 2-0 proprio dai futuri campioni dell' guidati da Diego Armando Maradona, autore della doppietta decisiva. Il Belgio perse poi anche contro la Francia (4-2 dopo i supplementari) nella finale per il terzo posto. Per il giovane talento del si chiuse un Mondiale da protagonista, impreziosito da tre reti e da prestazioni che attirarono su di lui le lodi della stampa specializzata. Saltato l'Europeo del 1988 a causa di un disastroso girone di qualificazione (in cui il Belgio non riusc\u00ec neanche ad aggiudicarsi la prima posizione contro squadre largamente abbordabili come , , e ), Ceulemans ebbe l'ultima occasione di vincere con la propria nazionale al Mondiale di Italia '90.\nInserita nel Gruppo E con , e , la rappresentativa belga chiuse il girone al secondo posto, soprattutto grazie alla rete di Ceulemans nel 3-1 contro i sudamericani. Agli ottavi la squadra da affrontare fu l', che ottenne la qualificazione al 119\u00ba minuto di gioco con un gol di David Platt. Con la fine del Mondiale italiano si chiuse il rapporto di Ceulemans con la nazionale, di cui resta primatista di presenze con 96 partite giocate e 23 gol realizzati.\nAllenatore.\nConclusasi la parentesi da giocatore in seguito ad un infortunio al ginocchio destro causato da un violento scontro con l'attaccante Iv\u00e1n Zamorano nell'amichevole contro il , Ceulemans divenne dirigente sportivo dell'Endracht Aalst, con cui raggiunse la promozione in Prima Divisione e la qualificazione diretta al turno preliminare di UEFA Europa League nel 1992. Consegu\u00ec il medesimo successo con il Koninklijke Westerlo nel 1998, mentre nel 2005, dopo 13 anni, fece il suo ritorno al come allenatore, ottenendo per\u00f2 scarsi risultati in campionato; dopo aver guidato l'Endracht Aalst nella stagione 2007-2008, si ritir\u00f2 a vita privata a Kessel, localit\u00e0 nella provincia di Limburgo, dove risiede attualmente.\nStatistiche.\nTra club, nazionale maggiore e giovanili, Ceulemans ha giocato globalmente 613 partite segnando 253 reti, alla media di 0,41 gol a partita."}
{"id": "776816", "revid": "123897767", "url": "https://it.wikipedia.org/wiki?curid=776816", "title": "Ivan Bacchi", "text": "Biografia.\nAbbandonata la carriera calcistica a causa di un infortunio, a 19 anni si trasferisce a Bologna, dove si iscrive alla Facolt\u00e0 di Scienze Politiche; si laurea nel febbraio 2010 con 110 e lode. Diplomatosi nel 1998 presso \"l'Accademia di Teatro di Bologna\" \"Galante Garrone\", inizia recitando in teatro e poi in fiction TV e film.\nInterpreta il ruolo di \"Luciano\" ne \"Le fate ignoranti\" (2001), suo esordio nel cinema, e il ruolo di \"Simone\", ebreo morto nei campi di concentramento, ne \"La finestra di fronte\" (2003), due film del regista turco Ferzan \u00d6zpetek, con cui gira anche alcuni spot pubblicitari. Successivamente interpreta la parte di \"Paolo\" nel film \"Tre metri sopra il cielo\" (2004), regia di Luca Lucini, e nel seguito, \"Ho voglia di te\" (2007), regia di Luis Prieto.\nNel 2000 appare per la prima volta in TV nella soap opera \"Un posto al sole\"; in seguito partecipa a numerose fiction, tra cui: \"Le ali della vita 2\" (2001), regia di Stefano Reali, in cui interpreta il ruolo dell'avvocato \"Nicola La Torre\", \"Papa Giovanni - Ioannes XXIII\" (2002), regia di Giorgio Capitani, nel ruolo del cameriere del Papa, \"Guido Gusso\", \"Cuore contro cuore\" (2004), le prime due stagioni della serie serie TV \"Orgoglio\", una puntata di \"Un caso di coscienza 2\" (2005), regia di Luigi Perelli, e \"La contessa di Castiglione\" (2006), diretta da Jos\u00e9e Dayan.\nDopo aver interpretato il chirurgo specializzando \"Domenico Santi\" in \"Incantesimo 8\", dal gennaio del 2007 al febbraio del 2008 \u00e8 il medico \"Walter Caridi\" nella soap opera di Canale 5, \"CentoVetrine\". Nel 2008 ritorna sul grande schermo con i film \"Colpo d'occhio\", regia di Sergio Rubini, e \"Un giorno perfetto\", regia di Ferzan Ozpetek.\nNel 2009 conduce su Alice \"Dolce e salato\"; presenta inoltre programmi divulgativi su Rai Scuola.\nHa presentato i voti per l'Italia all'Eurovision Song Contest 2012. Dopo 3 anni a Rai Scuola, conduce nella stagione 2015/2016, su Rai 1, \"Linea verde Orizzonti\", programma in cui si raccontano la cultura, le innovazioni, le persone delle citt\u00e0 dell'Italia. Nel novembre 2016 conduce anche un programma dedicato alla moda, Fashion Up Academy, talent di moda in onda sul circuito TV Julie Italia. Per tutta la stagione 2016/2017 del palinsesto di Rai 1, partecipa come conduttore dei collegamenti esterni alla trasmissione \"Tempo &amp; denaro\", condotta in studio da Elisa Isoardi, ed \u00e8 confermato per la stagione 2017/18 nella trasmissione dal titolo \"Buono a sapersi\". Sempre nel 2017 esce al cinema \"A effetto domino\", film di Fabio Massa che lo vede coprotagonista. Nel 2018 e nel 2019 partecipa come ospite e tifoso della SPAL, la squadra di Ferrara, a \"Quelli che il calcio\" su Rai 2.\n\u00c8 inviato della rinnovata La prova del cuoco nella stagione 2018/2019. Dal 5 novembre 2018 diventa co-conduttore del programma al fianco di Elisa Isoardi. Dal febbraio 2020 entra a far parte del cast de \"La vita in diretta\" in qualit\u00e0 di inviato. Nel 2021 diventa praticante giornalista, iscritto all'ordine dei giornalisti del Lazio. "}
{"id": "776817", "revid": "1632387", "url": "https://it.wikipedia.org/wiki?curid=776817", "title": "Believe in Nothing", "text": "Believe in Nothing \u00e8 l'ottavo album in studio del gruppo musicale britannico Paradise Lost, pubblicato nel 2001 dalla EMI."}
{"id": "776819", "revid": "66316", "url": "https://it.wikipedia.org/wiki?curid=776819", "title": "La lettura (Mary Cassatt)", "text": ""}
{"id": "776823", "revid": "1543377", "url": "https://it.wikipedia.org/wiki?curid=776823", "title": "Distretto di South Taranaki", "text": " \nIl distretto di South Taranaki \u00e8 un'autorit\u00e0 territoriale della Nuova Zelanda che si trova entro i confini della regione di Taranaki, nell'Isola del Nord. La sede del Consiglio distrettuale si trova nella citt\u00e0 di Hawera.\nLe citt\u00e0 pi\u00f9 importanti del Distretto sono Hawera (11.000 abitanti, la seconda pi\u00f9 grande citt\u00e0 della regione dopo New Plymouth), Manaia, Opunake, Patea, Eltham e Waverley, tutti piccoli centri con non pi\u00f9 di 2.000 abitanti."}
{"id": "776824", "revid": "66316", "url": "https://it.wikipedia.org/wiki?curid=776824", "title": "Bimba (Mary Cassatt)", "text": ""}
{"id": "776826", "revid": "1431409", "url": "https://it.wikipedia.org/wiki?curid=776826", "title": "Luca Ferrante", "text": "Biografia.\nFiglio d'arte, essendo il padre l'attore e doppiatore Pieraldo Ferrante.\nStudia recitazione a Roma, presso l'Accademia nazionale d'arte drammatica e partecipa ad un seminario teatrale diretto da Nikolay Karpov.\nPartecipa a numerosi spot pubblicitari: tra gli altri Tronky, Olio Bertolli e Nutella. \u00c8 protagonista della sit-com \"Jimmy Factory - Hot 2\" del canale Jimmy di Sky. Lavora anche come doppiatore in telefilm come \"Streghe\", \"Smallville\" e \"Medium\".\nDopo alcuni ruoli minori in fiction tv e film, dal gennaio 2007 al marzo 2009 interpreta il ruolo di \"Matteo De Gregorio\" nella soap opera di Canale 5, \"CentoVetrine\". Sempre nel 2007 gira come protagonista il videoclip di Silvia Salemi, \"Ormai\", diretto da Giorgio Pasotti. Dal novembre 2008 all'ottobre 2009 appare tra gli interpreti secondari della soap opera di Rai 3, \"Un posto al sole\". Nel mese di novembre 2009 entra a far parte del cast fisso della soap.\nVita privata.\n\u00c8 legato sentimentalmente con l'attrice Eleonora Di Miele da cui ha avuto due figli."}
{"id": "776830", "revid": "1923222", "url": "https://it.wikipedia.org/wiki?curid=776830", "title": "Barlaam di Pe\u010derska", "text": "Biografia.\nNato in una famiglia appartenente alla nobilt\u00e0 di Kiev, fugg\u00ec appena ragazzo dalla propria casa per dedicarsi alla vita monastica. \nSi un\u00ec al nuovo monastero che si stava formando nei pressi di Kiev intorno alla figura carismatica di Sant'Antonio di Pe\u010derska, il quale, notato il suo fervore, lo accett\u00f2 tra i suoi seguaci e lo fece ordinare dal proprio figlio spirituale e sacerdote Nikon.\nIl padre di Barlaam, contrario alle scelte del figlio, cerc\u00f2 per due volte di farlo tornare, lamentando la propria perdita con il Gran Principe Iziaslav I di Kiev. Quest'ultimo, gi\u00e0 in forte dissidio con il monastero a causa dell'ordinazione del boiardo e nobile di corte Ephraim, lo appoggi\u00f2 nelle rivendicazioni ma non riusc\u00ec a ottenere il ritorno di Barlaam a causa della forte opposizione di Nikon e del gesto di Antonio il quale, credendo di poter cos\u00ec placare gli animi, si autoesili\u00f2.Nestor di Pe\u010derska, nella sua \"Vita di Sant'Antonio\", a cui dobbiamo le informazioni principali sulla vita di Barlaam, narra che la Principessa Maria Casimirovna risolse il dissidio riuscendo a placare l'ira del marito e permettendo in tal modo a Ephraim e al giovane Barlaam di dedicarsi alla vita monastica.\nUna volta che il monastero si fu ingrandito Antonio nomin\u00f2 Barlaam egumeno e si rifugi\u00f2 in una grotta dove pass\u00f2, in solitudine e in preghiera, il resto della propria vita. \nNel 1058, Barlaam costru\u00ec una chiesa in legno in onore dell'Ascensione della Vergine. Convinto dal principe Iziaslav, pochi anni dopo lasci\u00f2 la Lavra per dirigere il nuovo monastero della citt\u00e0, intitolato a San Demetrio.\nBarlaam si rec\u00f2 per due volte in pellegrinaggio in Terra santa e, poco dopo il suo ritorno dal secondo viaggio, mor\u00ec in Volinia, sulla via che avrebbe dovuto condurlo al monastero della Montagna Sacra di Vladimir. Fu seppellito nelle Grotte Vicine del monastero delle grotte, ove i suoi resti si trovano ancora."}
{"id": "776832", "revid": "31886", "url": "https://it.wikipedia.org/wiki?curid=776832", "title": "Fiore d'ottone", "text": ""}
{"id": "776839", "revid": "1745361", "url": "https://it.wikipedia.org/wiki?curid=776839", "title": "Alcmeone", "text": "Alcmeone () \u00e8 un personaggio della mitologia greca, primo figlio di Anfiarao (uno dei Sette contro Tebe) ed Erifile.\nAd Alcmeone viene attribuita una sposa (Manto) che gli diede i figli Anfiloco e Tisifone.\nMitologia.\nAlcmeone fu uno degli Epigoni che guidarono la seconda spedizione contro la citt\u00e0 di Tebe. Dopo la vittoria, torn\u00f2 ad Argo ed uccise la madre, che aveva convinto Anfiarao a partecipare alla spedizione in cui trov\u00f2 la morte, con il solo fine di impossessarsi della collana dell'eterna giovinezza di Armonia, custodita nei forzieri di Tebe.\nErifile, tuttavia, prima di morire, lanci\u00f2 un anatema contro il figlio, che fu inseguito senza tregua per molti giorni dalla furia delle Erinni, impazzendo.\nAlcmeone giunse quindi alla corte di Fegeo, re di Psofi in Arcadia, che convinse il dio Apollo a cancellare la maledizione. Questi vi riusc\u00ec e pot\u00e9 sposare Alfesibea (secondo altre versioni il nome era Arsinoe), figlia di Fegeo. Quando l'eroe di Argo decise di donare la collana di Armonia alla moglie, le Erinni ricomparvero, scatenando una carestia tremenda in Arcadia.\nIl consiglio dell'oracolo.\nAlcmeone fu quindi costretto a ripartire e giunse alla foce del fiume Acheloo. Qui si stabil\u00ec su una nuova isola, formatasi dopo un'alluvione.\nSeguendo il consiglio di un oracolo, and\u00f2 alla ricerca del dio del fiume Acheloo, in quanto la sua purificazione avrebbe potuto fermare la furia delle Erinni.\nUna volta raggiunto il proprio scopo, spos\u00f2 Calliroe, figlia di Acheloo, che gli diede due figli: Acarnano e Anfotero. Calliroe, per\u00f2, quando seppe della collana, pretese che il marito gliela donasse, costringendolo a tornare a Psofi.\nAlcmeone riusc\u00ec a farsela restituire, promettendo che l'avrebbe offerta al santuario di Apollo a Delfi, ma quando il re di Psofi seppe i suoi veri intenti, lo fece uccidere dai figli. Alfesibea, per vendicare la morte dell'amato, si accord\u00f2 con Calliroe e i figli che questa aveva generato con Alcmeone: attir\u00f2 in un luogo isolato i fratelli, che qui trovarono la morte per mano dei figli di Alcmeone.\nAltro mito.\nUn altro mito come sposa di Alcmeone vede di nuovo sempre la figlia di re Fegeo (Arsinoe), ma in questa versione, quando lei venne a conoscenza dell'omicidio commesso dal padre, lo maledice ed ottiene la vendetta di essere venduta come schiava."}
{"id": "776844", "revid": "1543377", "url": "https://it.wikipedia.org/wiki?curid=776844", "title": "Fernando Peyroteo", "text": "In carriera ha messo a segno 559 gol in 354 partite ufficiali (altre fonti riportano 544 in 334), con una media di 1,58 (1,63) a partita e risulta cos\u00ec il calciatore con la media reti a partita pi\u00f9 alta della storia.\nCarriera.\nGiocatore.\nNato in Angola (al tempo ancora colonia portoghese), si trasfer\u00ec presto in Portogallo e cominci\u00f2 a giocare a calcio nelle giovanili dello .\nAllo Sporting venne scoperto e formato personalmente dall'allenatore ungherese J\u00f3zsef Szab\u00f3, che gli dedic\u00f2 sessioni di allenamento esclusive.\nCon Jesus Correia, Albano Narciso Pereira, Manuel Vasques e Jos\u00e9 Travassos form\u00f2 il quintetto noto come i \"Cinco Violinos\" che fecero le fortune dello negli anni trenta e quaranta del XX secolo.\nDal 1937 al 1949 Peyroteo si afferm\u00f2 come bomber dei \"Leoni\": mise a segno 332 reti in sole 197 partite di Primeira Liga, record imbattuto nonostante sia stato avvicinato tra gli anni sessanta e gli anni settanta da Eus\u00e9bio, che segn\u00f2 317 reti in campionato.In campo internazionale disput\u00f2 appena due incontri (all'epoca non esistevano competizioni pan-europee): durante la Coppa Latina 1949 mise a segno una tripletta ai danni del , ma lo Sporting perse la finale contro i padroni di casa del .\nCon la nazionale portoghese, all'epoca piuttosto modesta, disput\u00f2 20 gare ufficiali mettendo a segno 14 reti. L'unica partita non amichevole a cui prese parte fu nell'ambito delle qualificazioni al Mondiale del 1938, persa a Milano in campo neutro contro la per 2-1, nonostante un suo gol. Fu uno dei lusitani in campo nella batosta (10-0) contro l' del 25 maggio 1947: rimane ancora oggi la pi\u00f9 pesante sconfitta della nazionale portoghese.\nIl 5 ottobre 1949 gioc\u00f2 la sua partita di addio al calcio, all'et\u00e0 di soli 31 anni. Poco dopo cominci\u00f2 ad allenarsi con il per quella che avrebbe dovuto essere la sua ultima stagione da professionista, ma fin\u00ec tutto in un nulla di fatto.\nAllenatore.\nDopo il suo ritiro dal calcio, Peyroteo fu allenatore di mediocri squadre portoghesi, anche se nel 1961 fu chiamato sulla panchina del Portogallo per le ultime due partite del girone di qualificazione ai Mondiali del 1962, senza riuscire a raggiungere la qualificazione. Peyroteo mor\u00ec nel 1978, all'et\u00e0 di 60 anni."}
{"id": "776846", "revid": "4711", "url": "https://it.wikipedia.org/wiki?curid=776846", "title": "Tradizioni", "text": ""}
{"id": "776848", "revid": "287204", "url": "https://it.wikipedia.org/wiki?curid=776848", "title": "Orl\u00e8ans", "text": ""}
{"id": "776849", "revid": "599013", "url": "https://it.wikipedia.org/wiki?curid=776849", "title": "Edgar Pacheco", "text": "Carriera.\nClub.\nNella sua carriera Edgar ha giocato con l'Estoril, con il Vit\u00f3ria Set\u00fabal, con il Real Madrid (vincendo una Champions League nel 1998, seppur da riserva), con il Benfica, con il Getafe e con il M\u00e1laga (8 stagioni), queste ultime due squadre spagnole, prima di tornare in Portogallo, al Boavista.\nNazionale.\nEdgar conta una sola presenze nella Nazionale portoghese, un incontro del 19 agosto 1988 contro il . Nel 2004 non ha ottenuto il permesso di giocare con la Nazionale angolana in quanto sceso in campo precedentemente per la selezione portoghese."}
{"id": "776852", "revid": "62004", "url": "https://it.wikipedia.org/wiki?curid=776852", "title": "Edgar Patricio de Carvalho Pacheco", "text": ""}
{"id": "776853", "revid": "37401", "url": "https://it.wikipedia.org/wiki?curid=776853", "title": "Arione", "text": ""}
{"id": "776856", "revid": "14691", "url": "https://it.wikipedia.org/wiki?curid=776856", "title": "Arpie", "text": ""}
{"id": "776857", "revid": "66316", "url": "https://it.wikipedia.org/wiki?curid=776857", "title": "Giovani donne (Mary Cassatt)", "text": ""}
{"id": "776863", "revid": "599013", "url": "https://it.wikipedia.org/wiki?curid=776863", "title": "Tonel", "text": "Carriera.\nClub.\nCresciuto nelle giovanili del , esordisce con la formazione affiliata, il Porto B, nel 1999. Nella stagione successiva \u00e8 ancora nella file del Porto, ma agli inizi del 2001 viene preso dall'Acad\u00e9mica Coimbra, squadra con la quale gioca le successive tre stagioni, mettendo a referto pi\u00f9 di 100 presenze.\nNel 2004 va al Mar\u00edtimo, squadra della citt\u00e0 di Funchal (Madera). Dopo la stagione 2004-2005 ottiene un contratto con lo Sporting Lisbona. La stagione 2005-2006 vede lo Sporting giungere al secondo posto in campionato, e cos\u00ec nel 2006 Tonel pu\u00f2 esordire da titolare in Champions League, contro l'Inter.\nAlla fine della stagione 2014-2015 passa al Belenenses, con cui firma un contratto annuale.\nGioca la sua ultima stagione nel 2015-2016 nelle file del Belenenses, per poi ritirarsi a fine anno.\nNazionale.\nCon la Nazionale portoghese Under-18 Tonel ha vinto l'Europeo 1999, pur non avendo potuto giocare la finale. L'anno successivo \u00e8 stato inserito nella Nazionale Under-21.\nIl 15 novembre 2006 fa il suo debutto nella Nazionale maggiore durante una gara valevole per le qualificazioni a Euro 2008 vinta 3-0 contro il Kazakistan.\nGioca la sua seconda (e ultima) partita in Nazionale il 3 marzo 2010 in amichevole contro la Cina."}
{"id": "776865", "revid": "1226", "url": "https://it.wikipedia.org/wiki?curid=776865", "title": "Galenus", "text": ""}
{"id": "776871", "revid": "66316", "url": "https://it.wikipedia.org/wiki?curid=776871", "title": "Donna (Mary Cassatt)", "text": ""}
{"id": "776873", "revid": "62004", "url": "https://it.wikipedia.org/wiki?curid=776873", "title": "Antonio Leonel Vilar Nogueira Sousa", "text": ""}
{"id": "776874", "revid": "1573940", "url": "https://it.wikipedia.org/wiki?curid=776874", "title": "Vladimir Morozov (canoista 1940)", "text": "Ha vinto 3 medaglie d'oro in 3 diverse edizioni dei giochi olimpici. Si \u00e8 ritirato dall'attivit\u00e0 agonistica. Da non confondersi con l'omonimo canoista che vinse un bronzo nel 1976 Vladimir Morozov."}
{"id": "776876", "revid": "599013", "url": "https://it.wikipedia.org/wiki?curid=776876", "title": "Miguel Veloso", "text": "Biografia.\n\u00c8 figlio dell'ex calciatore Ant\u00f3nio.\n\u00c8 sposato con Paola Preziosi, figlia di Enrico Preziosi. Il 12 settembre 2016 nasce il loro primo figlio, Leonardo.\nCaratteristiche tecniche.\nRegista di centrocampo, mancino, bravo tecnicamente e dotato di una buona visione di gioco, si dimostra inoltre un abile tiratore sui calci piazzati. \u00c8 bravo anche in fase difensiva dove si distingue per bravura negli anticipi e nei tackle.\nCarriera.\nClub.\nIn Portogallo.\nComincia la sua carriera calcistica con il Clube Atl\u00e9tico e Cultural, una societ\u00e0 giovanile di Lisbona.\nNel 2000, quattordicenne, si trasferisce allo Sporting Lisbona; con la squadra giovanile guidata da Paulo Bento vince il campionato nazionale di categoria nella stagione 2004-2005.\nNel 2005, divenuto professionista, viene girato in prestito all'Olivais e Moscavide, squadra di terza serie portoghese, con la quale colleziona 28 presenze e 7 reti in campionato.\nNel 2006 viene richiamato allo Sporting da Paulo Bento, divenuto nel frattempo l'allenatore della prima squadra. Nella stagione 2006-2007 mentre a partire dall'annata seguente va a formare la coppia del centrocampo bianco-verde insieme a Jo\u00e3o Moutinho.\nGenoa.\nIl 30 luglio 2010 lo Sporting Lisbona, attraverso il proprio sito ufficiale, ne comunica la cessione al Genoa in cambio di Alberto Zapater (valutato 2 milioni di euro) pi\u00f9 un conguaglio economico di 9 milioni; il calciatore portoghese firma un contratto da 1,5 milioni di euro a stagione e sceglie la maglia numero 42. Il 27 febbraio 2011, durante la partita di Serie A contro il Catania, sbaglia un calcio di rigore che poteva risultare il suo primo gol nella massima serie. Il 20 marzo seguente, durante la partita giocata allo Stadio Dall'Ara contro il Bologna, \u00e8 costretto al cambio e ad un periodo di stop di circa un mese e mezzo. Torna in panchina l'8 maggio 2011, in occasione del derby contro la Sampdoria vinto per 2 a 1 dal grifone. Torna in campo, invece, il 14 maggio seguente, durante la penultima giornata di campionato giocata allo Stadio Olimpico di Roma contro la Lazio (4-2), subentrando nel corso del secondo tempo. Termina la stagione 2010-2011 con 22 presenze, di cui 20 in campionato e 2 in Coppa Italia.\nL'11 settembre 2011, durante la seconda giornata del campionato 2011-2012 (prima partita effettiva a causa dello sciopero indetto dall'AIC) giocata contro l'Atalanta e terminata sul punteggio di 2-2, segna il suo primo gol in Serie A. In totale, in questa stagione, disputa 29 partite in Serie A ed altre 2 in Coppa Italia, segnando 2 reti.\nDinamo Kiev.\nIl 4 luglio 2012, tramite un comunicato ufficiale apparso sul proprio sito, la Dinamo Kiev annuncia l'acquisizione di Miguel Veloso per 7 milioni di euro pi\u00f9 1,5 milioni di bonus. Il calciatore portoghese firma un contratto quadriennale fino al 30 giugno 2016 con la societ\u00e0 ucraina.\nIl 18 settembre segna la prima rete con la maglia della Dinamo nella prima partita del gruppo A di Champions League persa dalla squadra ucraina per 4-1 al Parco dei Principi contro i padroni di casa del Paris Saint-Germain.\nTre settimane dopo, il 7 ottobre, segna nei minuti di recupero la sua prima rete in Prem'er-Liha nella trasferta persa dalla Dinamo contro il con il risultato di 2-1. Conclude la prima stagione in Ucraina con 24 presenze in campionato e due gol.\nDal 30 giugno 2016 rimane senza squadra essendo terminato il contratto con la societ\u00e0 ucraina, dopo quattro stagioni con 112 presenze e 10 gol.\nRitorno al Genoa.\nL'8 luglio si aggrega al ritiro del Genoa a Neustift im Stubaital (Austria) dopo aver rifiutato il suo trasferimento al Monaco. Il 30 luglio decide di firmare per i rossobl\u00f9 tornando cos\u00ec ufficialmente al Genoa dopo i quattro anni passati in Ucraina Fa il suo esordio stagionale il 12 agosto 2016 nel terzo turno di Coppa Italia contro il Lecce segnando anche il suo primo gol e contribuendo alla vittoria finale per 3-2 e al passaggio del turno. A causa di un paio di infortuni nel girone di ritorno, chiude la stagione con sole 23 presenze.\nIl 29 aprile 2018 torna al gol in Serie A, siglando il gol nella sconfitta per 3-1 contro l'Atalanta. A fine stagione si svincola.\nIl 19 ottobre dello stesso anno torna tuttavia alla squadra rossoblu per la terza volta. Torna a giocare nella partita persa contro il Milan per 2-1 del 31 ottobre seguente (recupero della prima giornata), subentrando a Romulo. Chiude la stagione con 22 presenze, una delle quali in Coppa Italia.\nHellas Verona.\nRimasto svincolato, il 20 luglio 2019 si trasferisce al dove firma un contratto annuale. Nominato capitano, il 25 agosto, nel debutto in campionato con gli scaligeri segna su punizione il gol del pareggio al Bologna. Il 21 settembre segna contro la Juventus con un calcio al volo all'incrocio dei pali da 25 metri. Il 29 giugno 2020 prolunga per un'altra stagione con il club veneto. Il 21 agosto 2021, in occasione della prima partita della stagione 2021-2022 contro il Sassuolo, riceve la sua prima espulsione in maglia giallobl\u00f9.\nNazionale.\nNel 2003, con la nazionale Under-17, vince da capitano il campionato europeo di categoria disputato proprio in Portogallo. Continua il suo cammino con le nazionali giovanili con delle convocazioni in Under-19 e, di seguito, per l'Under-21, partecipando, con quest'ultima, all'Europeo del 2007.\nEsordisce in nazionale maggiore il 13 ottobre 2007, in occasione della partita giocata contro l'Azerbaigian; nel 2008, invece, viene convocato per la fase finale di Euro 2008, scendendo in campo nel terzo incontro del girone contro la Svizzera.\nIl 14 ottobre 2009, nella gara di qualificazione al Mondiale 2010 contro Malta, segna il suo primo gol in nazionale.\nNel 2010, dopo aver terminato al secondo posto del gruppo 1, partecipa alla fase finale dei Mondiali 2010 in Sudafrica, scendendo in campo negli ultimi minuti della seconda e della terza partita della fase a gironi.\nIl 15 novembre 2011, durante i play-off di qualificazione all'Europeo 2012, segna il suo secondo gol (il momentaneo 5-2) con la maglia della nazionale nella partita giocata contro la Bosnia ed Erzegovina, match terminato sul punteggio di 6-2 per i lusitani.\nDurante la fase finale, che vede il Portogallo eliminato in semifinale dalla Spagna dopo i tiri di rigore, Veloso disputa tutti match.\nNel maggio del 2014 viene convocato per il mondiale 2014 in Brasile, durante il quale gioca tutte e tre partite le partite della nazionale lusitana che verr\u00e0 eliminata ai gironi.\nStatistiche.\nPresenze e reti nei club.\n\"Statistiche aggiornate al 6 febbraio 2022.\""}
{"id": "776877", "revid": "1543377", "url": "https://it.wikipedia.org/wiki?curid=776877", "title": "Frigorifero", "text": "Il frigorifero (termine moderno formato dall'unione del tema del latino \"frigor\", \u00abil freddo\u00bb, e di quello del verbo \"fero\", \u00abportare\u00bb), anche detto \"frigidaire\" (per antonomasia dalla marca della prima produzione di serie), abbreviato \"frigo\" o \"frigor\", \u00e8 un elettrodomestico la cui funzione \u00e8 la conservazione del cibo attraverso l'impiego di una camera isolata dall'esterno in cui \u00e8 praticata una condizione di bassa temperatura termoregolata: in questo modo si rallenta la cinetica delle molecole, e quindi la crescita dei batteri e la decomposizione degli alimenti. Alcuni modelli di frigorifero includono anche un congelatore nel medesimo corpo del dispositivo. \u00c8 un apparecchio relativamente nuovo in cucina, in cui ha sostituito la vecchia ghiacciaia, mentre un tempo, nella conservazione di alcuni alimenti, veniva impiegata la salagione.\nStoria.\nL'impiego del freddo per la conservazione degli alimenti \u00e8 una pratica consolidata da secoli, ma mancando, in passato, i sistemi moderni per generarlo, l'unico modo con cui si poteva mantenere un ambiente a temperature basse per molti mesi all'anno era quello di costruire ghiacciaie sotterranee chiamate neviere, caricate durante l'inverno con neve e ghiaccio.\nUn rudimentale esempio di frigorifero lo aveva la scrittrice Mary Randolph nella sua pensione di Richmond, inaugurata nel 1807. Nel mese di maggio del 1815, Harriott Pinckney Horry trascorse alcuni giorni nella struttura di Randolph e descrisse il frigorifero nel suo diario. All'interno di una scatola di circa un metro per un metro vi era un altro contenitore pi\u00f9 piccolo di dieci centimetri. Lo spazio vuoto tra i due era stato colmato di carbone in polvere e il frigorifero veniva riempito ogni giorno con del ghiaccio per raffreddare il burro, la carne e altri cibi. La seconda edizione del \"Virginia Housewife\" di Randolph, pubblicata nel 1825, \u00e8 l'unica che contiene dei disegni di una vasca da bagno e di tale congelatore. Anni dopo, Samuel Mordecai asser\u00ec che Randolph avrebbe inventato i moderni frigoriferi e che il suo design sarebbe stato rubato e brevettato da uno yankee che fu ospite nella pensione di Randolph. Tuttavia, tale storia risulta falsa.\nDurante il XIX secolo la \u00abconquista del freddo\u00bb, ossia l'invenzione della macchina frigorifera, rivoluziona il settore della conservazione degli alimenti. Il primo brevetto di tale macchina, di cui si abbia oggi copia cartacea originale integrale, \u00e8 datato 6 maggio 1851 ed \u00e8 ad opera dello statunitense John Gorrie. Di un brevetto precedente dell'inglese Jacob Perkins, datato 14 agosto 1835, si \u00e8 conservato il solo testo. Successivi perfezionamenti furono apportati dal tedesco Windhausen, dall'inglese Reece e dal francese Charles Tellier. A differenza di Gorrie, questi ultimi realizzarono un \u00abciclo chiuso\u00bb con recupero del gas evaporato, che il primo perdeva completamente.\nA Tellier si deve la realizzazione del primo impianto frigorifero su un piroscafo, \"le frigorifique\", che nel 1876 trasport\u00f2 in Francia un carico di carne precedentemente macellata in Argentina, compiendo un viaggio della durata di 105 giorni. La tecnica venne poi applicata ai vagoni ferroviari, come nel caso del treno intercontinentale che partiva dalla California. Sul piano alimentare tutto questo signific\u00f2 il superamento delle tecniche tradizionali di conservazione (per salagione, per essiccazione, ecc.), la cui caratteristica comune era quella di alterare le qualit\u00e0 nutrizionali e organolettiche degli alimenti. Con la conquista del freddo invece si riuscivano a trasportare e conservare i prodotti per lunghi periodi mantenendo caratteristiche simili a quelle originali.\nLo sviluppo del commercio intercontinentale, oltre a garantire maggiori quantit\u00e0 di derrate alimentari, port\u00f2 a quel fenomeno chiamato da molti storici \"delocalizzazione dei gusti alimentari\": mentre fino ai secoli precedenti la gente si nutriva quasi esclusivamente di alimenti prodotti nella zona in cui viveva, grazie alla \"conquista del freddo\" alle persone fu possibile accedere a cibi esotici, prodotti a migliaia di chilometri di distanza. Oltre ai prodotti consumati, anche il gusto cominci\u00f2 a \"delocalizzarsi\" dando origine ad un processo di globalizzazione alimentare che culmin\u00f2 con la fine del XX secolo.\nIl primo frigorifero domestico, del 1913, era in realt\u00e0 un armadio in cui doveva essere caricato del ghiaccio. Nel 1915 lo statunitense Alfred Mellowes fu il primo a realizzare frigoriferi analoghi a quelli moderni, ossia dotati di un compressore che produce il freddo localmente e autonomamente. L'idea si rivel\u00f2 talmente buona da spingere tre anni dopo la General Motors ad acquisirne i diritti e inaugurare una produzione in serie col marchio \"Frigidaire\".\nUn frigorifero senza parti in movimento \u00e8 stato brevettato da Albert Einstein e Le\u00f3 Szil\u00e1rd nel 1930. Dal 1931 l'ammoniaca venne sostituita da delle miscele di clorofluorocarburi (CFC), note col nome commerciale di freon.\nA partire dagli anni 1990, l'utilizzo dei CFC per uso frigorifero \u00e8 stato progressivamente prima limitato e poi vietato totalmente, in quanto essi sono responsabili del buco dell'ozono atmosferico. Attualmente i fluidi refrigeranti pi\u00f9 usati sono isobutano, ammoniaca ed R-134a.\nA partire dai primi anni 2010 si stanno diffondendo frigoriferi che hanno la capacit\u00e0 di connessione a Internet. Tali frigoriferi possono essere considerati dispositivi domotici e facenti parte dell'Internet delle cose.\nPrincipio di funzionamento.\nIl funzionamento di un frigorifero \u00e8 basato sul principio del ciclo frigorifero, che \u00e8 schematizzabile nelle seguenti fasi:\nIl termostato pu\u00f2 essere di tipo elettromeccanico (tipicamente impiegato su frigoriferi a basso costo o di vecchia generazione) o elettronico. In quest'ultimo caso pu\u00f2 essere di tipo analogico o digitale (ovvero basato su microprocessore). L'impiego di un microprocessore permette un controllo pi\u00f9 efficace dell'elettrodomestico, riducendo l'accumulo di brina e quindi aumentando l'efficienza energetica del frigorifero.\nI frigoriferi pi\u00f9 moderni adottano la tecnologia \"no frost\", che evita la formazione di ghiaccio, eliminando quindi la necessit\u00e0 della sbrinatura periodica. Questa tecnologia viene spesso accompagnata da una ventilazione interna del frigorifero. Questi due accorgimenti tecnologici permettono agli alimenti una maggiore durata e una maggiore resistenza alle muffe.\nEfficienza energetica.\nIn una casa senza aria condizionata (riscaldamento e/o raffreddamento), in passato, i frigoriferi consumavano pi\u00f9 energia di qualsiasi altro elettrodomestico. Nei primi anni 90' del 1900 fu tenuta una competizione tra i principali produttori per incoraggiare una maggiore efficienza energetica. Gli attuali modelli americani che sono qualificati \"Energy Star\" consumano il 50% di energia in meno rispetto ai modelli del 1974. I pi\u00f9 efficienti frigoriferi prodotti negli Stati Uniti consumano circa un kilowattora al giorno (equivalente a 20 W continuatamente), tuttavia anche le unit\u00e0 pi\u00f9 ordinarie sono piuttosto efficienti; alcune unit\u00e0 pi\u00f9 piccole usano 0,2 kWh al giorno (equivalente a 8 W continuatamente), mentre quelle pi\u00f9 grandi, specialmente quelle con grandi congelatori o macchine per il ghiaccio, possono arrivare a consumare anche 4 kWh al giorno (equivalente a 170 W continuatamente). L'Unione Europea utilizza un'etichetta obbligatoria di valutazione dell'efficienza energetica basata sulle lettere invece che sull'americana Energy Star; dunque i frigoriferi europei, quando vengono venduti, sono etichettati in base al loro livello di efficienza energetica.\nOltre agli stili standard di refrigerazione a compressione usato nei frigoriferi e congelatori domestici, esistono tecnologie come la refrigerazione ad assorbimento e la refrigerazione magnetica. Nonostante questi design consumino generalmente molta pi\u00f9 energia rispetto ai refrigeratori a compressione, altre qualit\u00e0, come la silenziosit\u00e0 o la possibilit\u00e0 di essere alimentati a gas, possono favorire la scelta di questi modelli in piccoli contenitori, ambienti mobili o in cui il guasto dell'unit\u00e0 avrebbe conseguenze devastanti.\nMolti frigoriferi fabbricati negli anni 30' e 40' erano molto pi\u00f9 efficienti della maggior parte dei modelli successivi. Ci\u00f2 \u00e8 parzialmente attribuibile a tutti gli accessori, come per esempio l'auto scongelamento, che ne riducono drasticamente l'efficienza. Inoltre, dopo la Seconda Guerra Mondiale, lo stile dei frigoriferi ha iniziato a giocare un ruolo pi\u00f9 importante dell'efficienza energetica. Questo fu vero specialmente negli USA intorno agli anni 70', dove divennero popolari i modelli con distributori di ghiaccio o raffreddatori d'acqua. Tuttavia la riduzione dell'efficienza fu causata anche dalla riduzione di materiale isolante utilizzato per tagliare i costi.\nAccorgimenti.\nPer poter mantenere il frigorifero sempre efficiente, \u00e8 essenziale permettere alla parte calda di cedere il calore. Per sua natura, un frigorifero raffredda l'interno trasportando il calore fuori, quindi \u00e8 necessario che la serpentina esterna possa cedere il calore all'ambiente in modo ottimale. Occorre quindi fare in modo che l'elettrodomestico sia posizionato in un posto relativamente ventilato, lontano da fonti di calore; di tanto in tanto pu\u00f2 rendersi necessario pulire la griglia posteriore.\nCi si deve preoccupare inoltre che la distanza dal muro sia adeguata per garantire un sufficiente ricambio d'aria, anche se per alcuni modelli recenti, che hanno la serpentina alla base, tale accortezza non \u00e8 necessaria.\nInoltre, per far s\u00ec che il compressore entri in funzione e raffreddi l'interno del frigorifero, la temperatura dell'ambiente in cui l'apparecchio \u00e8 collocato solitamente non deve essere inferiore ai 5 \u00b0C.\nAnche quando la serpentina interna \u00e8 ricoperta di ghiaccio si ha una riduzione dell'efficienza. , mentre per i modelli non dotati di tale tecnologia, occorre di tanto in tanto procedere allo sbrinamento."}
{"id": "776878", "revid": "108559", "url": "https://it.wikipedia.org/wiki?curid=776878", "title": "USS Akron (ZRS-4)", "text": ""}
{"id": "776879", "revid": "256896", "url": "https://it.wikipedia.org/wiki?curid=776879", "title": "SinCobas", "text": ""}
{"id": "776880", "revid": "1649540", "url": "https://it.wikipedia.org/wiki?curid=776880", "title": "Uso (diritto)", "text": "L'uso, come l'abitazione o l'usufrutto, \u00e8 un diritto reale di godimento.\nL'uso consiste nel diritto di servirsi di un bene, e se fruttifero, di raccoglierne i frutti \"limitatamente\" ai bisogni propri e della propria famiglia (art. 1021)\nIl diritto si distingue dall'usufrutto proprio per tale limite ad esso imposto. Dato il suo carattere personale il diritto d'uso (e anche quello di abitazione) non pu\u00f2 essere ceduto, pertanto il bene non pu\u00f2 essere concesso in locazione o in godimento a terzi.\nIl diritto d'uso si estingue al pari di quello di usufrutto con la morte del titolare, e pertanto non pu\u00f2 formare oggetto di disposizione testamentaria."}
{"id": "776883", "revid": "22356", "url": "https://it.wikipedia.org/wiki?curid=776883", "title": "Pampas", "text": ""}
{"id": "776884", "revid": "124493899", "url": "https://it.wikipedia.org/wiki?curid=776884", "title": "Diana Wynne Jones", "text": "Considerata uno dei maggiori autori \"fantasy\" e per ragazzi del Novecento, ha influenzato numerosi altri romanzieri dopo di lei, tra cui J.K. Rowling e Neil Gaiman. In Italia \u00e8 conosciuta principalmente per la \"Trilogia di Howl\" composta da \"Il castello errante di Howl\" (dal quale \u00e8 stato tratto l'omonimo film d'animazione dello Studio Ghibli), \"Il castello in aria\" e \"La casa per Ognidove\".\nBiografia.\nDiana Wynne Jones nacque a Londra il 16 agosto 1934, figlia di Marjorie Jackson e Richard Aneurin Jones, entrambi insegnanti.\nNell'imminenza della guerra, poco dopo il suo quinto compleanno, fu evacuata in Galles; si spost\u00f2 poi molte volte, passando anche alcuni periodi a Coniston Water, York, e di nuovo a Londra. Nel 1943 infine la sua famiglia si stabil\u00ec definitivamente a Thaxted, in Essex, dove i genitori gestivano un centro congressi. Qui, Jones e le sue due sorelle pi\u00f9 piccole Isobel (diventata in seguito Isobel Armstrong, critica letteraria) e Ursula trascorsero un'infanzia infelice, lasciate per lo pi\u00f9 a s\u00e9 stesse. Dopo aver frequentato la Friends School Saffron Walden, Jones studi\u00f2 inglese al St Anne's College di Oxford, dove assistette a lezioni di C. S. Lewis e di J. R. R. Tolkien. Si laure\u00f2 nel 1956, e nello stesso anno spos\u00f2 John Burrow, studioso di letteratura medievale, da cui ebbe tre figli: Richard, Michael e Colin. Dopo un breve periodo a Londra, nel 1957 la coppia torn\u00f2 ad Oxford, dove risiedette fino al trasferimento a Bristol nel 1976.\n\u00c8 morta a Bristol il 26 marzo 2011 all'et\u00e0 di 76 anni a seguito di un tumore polmonare.\nLibri.\nI libri di Jones sono caratterizzati dalla presenza di situazioni assurde-ma-logiche (particolarmente evidenti in alcuni finali), acute osservazioni sociali, e/o sottile parodia di forme letterari esistenti.\nI libri di Harry Potter sono stati spesso paragonati alle opere di Diana Wynne Jones. Molti dei suoi primi libri per ragazzi erano andati fuori catalogo negli anni passati, ma vengono ora ristampati per il risvegliato interesse dei pi\u00f9 giovani per il fantasy e la lettura.\nI lavori di Jones sono stati paragonati anche a quelli di Robin McKinley e di Neil Gaiman. In realt\u00e0, la scrittrice manteneva rapporti d'amicizia con Gaiman e i due erano fan dei reciproci lavori: Jones gli ha dedicato il romanzo \"Hexwood\", per ringraziarlo di una loro conversazione che le ispir\u00f2 una parte importante della trama. Gaiman aveva gi\u00e0 dedicato nel 1991 la mini-serie a fumetti \"The Books of Magic\" a \"quattro streghe\", una delle quali era proprio Jones.\nPremi.\n\"Vita stregata\", il primo libro della serie di \"Chrestomanci\", ha vinto nel 1977 il premio Guardian Award for Children's Books. Jones \u00e8 stata inoltre candidata una volta al premio Children's Book Award nel 1981, e due volte alla Carnegie Medal. Nel 1999 ha vinto due dei maggiori premi letterari fantasy: la sezione per ragazzi del Mythopoeic Awards negli USA, e il Karl Edward Wagner Award nel Regno Unito, premio assegnato dalla British Fantasy Society a individui e organizzazioni che hanno avuto un'influenza significativa nel fantasy.\nNel luglio 2006, Diana Wynne Jones ha ricevuto un dottorato honoris causa dalla University of Bristol.\nAdattamenti cinematografici e televisivi.\nDal libro \"Il castello errante di Howl\" \u00e8 stato tratto l'omonimo film animato del 2004, diretto dal regista giapponese Hayao Miyazaki e prodotto dallo Studio Ghibli; la versione italiana \u00e8 stata realizzata nel 2005.\nInoltre \"Archer's Goon\" fu adattato per la televisione nel 1992.\nNel 2020 lo Studio Ghibli torna nuovamente ad adattare un'opera dell'autrice, \"Earwig e la strega\", affidando la regia a Gor\u014d Miyazaki."}
{"id": "776885", "revid": "116402709", "url": "https://it.wikipedia.org/wiki?curid=776885", "title": "Patrik Sinkewitz", "text": "Carriera.\nInizi\u00f2 nella categoria dilettanti con la Mapei-Quick\u00b7Step TT3, passando professionista nel 2001 con la Mapei-Quick Step (la \"prima squadra\") dopo alcuni mesi di tirocinio. Nel 2002 ottenne la prima vittoria al Grand Prix Winterthur, in Svizzera, mentre l'anno seguente, con lo scioglimento della Mapei, si trasfer\u00ec alla neonata Quick Step-Davitamon. Nel 2004 vinse il Giro di Germania e la Japan Cup, mentre al Tour de France 2005, prima partecipazione per lui, non brill\u00f2, finendo 59\u00ba.\nPer il 2006 pass\u00f2 alla T-Mobile, con cui nel corso della primavera consegu\u00ec buoni risultati. Nella Parigi-Nizza chiuse 41\u00ba, mentre fu quarto alla Vuelta al Pa\u00eds Vasco, classificandosi tra i primi cinque in due tappe; nelle settimane seguenti si mise in luce nelle classiche del Nord, piazzandosi quinto all'Amstel Gold Race, quinto alla Freccia Vallone e quarto alla Liegi-Bastogne-Liegi. Al Tour de France 2006 concluse invece 23\u00ba (in seguito 22\u00ba per la squalifica di Floyd Landis).\nTrasferitosi a fine anno nelle file del team Astana, si dovette ritirare dal Tour de France 2007 per una caduta rimediata dopo l'ottava tappa: nell'occasione invest\u00ec un tifoso e rimedi\u00f2 una frattura scomposta al naso venendo ricoverato all'ospedale di Chamb\u00e9ry. Durante lo stesso Tour risult\u00f2 poi positivo al testosterone dopo un controllo antidoping a sorpresa effettuato l'8 giugno precedente. In seguito a tale episodio le televisioni pubbliche tedesche ARD e ZDF decisero di sospendere con effetto immediato la diretta televisiva della corsa a tappe francese. Nel settembre successivo, lo stesso Sinkewitz accus\u00f2 l'italiano Paolo Bettini di avergli procurato la sostanza dopante.\nDopo aver presto ammesso le proprie colpe venne sospeso per un anno, con decorrenza della squalifica al 18 luglio 2009, e multato di 40\u00a0000 euro. Torn\u00f2 alle gare firmando nel novembre 2008 con il team ceco di categoria Professional Continental PSK Whirlpool-Author; al termine del 2009 non gli venne per\u00f2 rinnovato il contratto. A fine maggio 2010 rientr\u00f2 nuovamente in gruppo firmando per la squadra italo-ucraina ISD-Neri; poco pi\u00f9 di tre mesi dopo, all'85\u00ba Giro di Romagna a Lugo, arriv\u00f2 anche la prima vittoria con la nuova maglia.\nNel marzo 2011, in seguito a un controllo effettuato il 27 febbraio precedente al Gran Premio di Lugano, viene trovato positivo all'ormone della crescita ricombinante (recGH). Inizialmente scagionato da un tribunale tedesco, continua a gareggiare e nella stagione 2013, in maglia Meridiana-Kamen, si aggiudica una tappa all'Istrian Spring Trophy e due frazioni e la classifica finale della Settimana Ciclistica Lombarda. Nel marzo 2014, in seguito al ricorso presentato dalla Federciclismo tedesca e accolto presso il Tribunale Arbitrale dello Sport di Losanna, viene per\u00f2 definitivamente squalificato per doping per 8 anni, retroattivamente a partire dalla data di violazione e con decorrenza al 16 agosto 2020. La squalifica sancisce di fatto la fine della carriera di Sinkewitz.\nNell'agosto 2017 si iscrive al Giro delle Dolomiti, una cicloturistica, con una tessera temporanea. Viene allontanato prima dell'avvio della terza tappa a causa ."}
{"id": "776886", "revid": "48706", "url": "https://it.wikipedia.org/wiki?curid=776886", "title": "Diana Winnye Jones", "text": ""}
{"id": "776887", "revid": "767487", "url": "https://it.wikipedia.org/wiki?curid=776887", "title": "Gianna Nannini (album)", "text": "Gianna Nannini pubblicato nel 1976, \u00e8 il primo album dell'omonima cantante italiana."}
{"id": "776892", "revid": "118933599", "url": "https://it.wikipedia.org/wiki?curid=776892", "title": "Sindacato dei lavoratori intercategoriale", "text": "Il Sindacato dei lavoratori intercategoriale, noto anche come SdL intercategoriale, \u00e8 stato un sindacato italiano fondato nel 2007 che ha cessato la sua attivit\u00e0 nel 2010 con la fusione nell'Unione sindacale di base.\nGenesi.\nIl Sindacato dei lavoratori intercategoriale \u00e8 nato il 14 gennaio 2007 dalla fusione tra i sindacati SinCobas, SALC e SULT.\nIl SinCobas (Sindacato intercategoriale dei comitati di base) era un sindacato, nato il 14 ottobre 1996 all'Alfa di Arese da una scissione del comitato di base Slai Cobas e da successive separazioni di lavoratori e delegati da Cgil-Cisl-Uil. Sin dalla sua nascita \u00e8 stato attivo nella lotta al lavoro precario anche attraverso la partecipazione alla \"Rete delle marce europee contro la disoccupazione, la precariet\u00e0 e l'esclusione sociale\u201d, e nel Movimento dei movimenti e si proponeva di superare la divisione tra comparti e categorie nell'organizzazione dei lavoratori.\nIl Sindacato unitario dei lavoratori dei trasporti (SULT) era un sindacato di base avente migliaia di iscritti in tutti i settori dei trasporti, nel trasporto aereo, tra i marittimi, nel trasporto pubblico locale e merci e nelle ferrovie.\nObiettivi.\nTra gli obiettivi che si pone il nuovo soggetto sindacale c'\u00e8 la reintroduzione della scala mobile, la lotta al precariato, la sicurezza sul lavoro, l'estensione dei diritti e della democrazia sindacale.\nIl sindacato si considera interno al Movimento dei movimenti.\nIl nuovo sindacato di base ripropone con forza il tema della lotta alla precariet\u00e0, dell'organizzazione intercategoriale ritenuta necessaria per rappresentare in modo pi\u00f9 incisivo i lavoratori nel nuovo mercato del lavoro.\n\u00c8 stata una delle organizzazioni pi\u00f9 attive in occasione della cosiddetta vertenza Alitalia dell'autunno 2008.\nScioglimento e fusione in Unione sindacale di base (USB).\nTra il 21 ed il 23 maggio 2010 si \u00e8 svolta un'assemblea nazionale in cui si \u00e8 deciso lo scioglimento del SdL, che unitamente all'RdB ed a parte della CUB ha dato vita all'Unione sindacale di base."}
{"id": "776900", "revid": "6923", "url": "https://it.wikipedia.org/wiki?curid=776900", "title": "Stazione di Enna Dittaino", "text": ""}
{"id": "776902", "revid": "599013", "url": "https://it.wikipedia.org/wiki?curid=776902", "title": "\u00c2nderson Polga", "text": "Carriera.\nClub.\nHa cominciato la sua carriera nelle giovanili del Gr\u00eamio, una delle due importanti squadre portoalegrensi (l'altra \u00e8 l'Internacional). Debutta in prima squadra nel 1999; nelle successive quattro stagioni gioca pi\u00f9 di 80 partite e aiuta i nero-bianco-azzurri a vincere nel 2001 il Campeonato Ga\u00facho di Rio Grande do Sul (33\u00aavittoria del Gr\u00eamio) e la Coppa del Brasile (quarta vittoria).\nDopo il Mondiale del 2002 attira su di s\u00e9 le attenzioni dei grandi club europei, ma soltanto nell'estate 2003 viene acquistato dai portoghesi dello Sporting. Con la squadra di Lisbona vince due coppe nazionali e due supercoppe di Portogallo.\nNazionale.\n\u00c8 stato convocato per la prima volta nella Nazionale maggiore a 23 anni, nel 2002, in un match contro la Bolivia. Solo qualche mese pi\u00f9 tardi viene convocato da Scolari per il in Corea e Giappone. Anderson gioca due partite da titolare. Nella finale di Yokohama il Brasile batte la Germania per 2-0 laureandosi campione del mondo."}
{"id": "776904", "revid": "339392", "url": "https://it.wikipedia.org/wiki?curid=776904", "title": "Anderson Correa Polga", "text": ""}
{"id": "776908", "revid": "2048534", "url": "https://it.wikipedia.org/wiki?curid=776908", "title": "Web Services Interoperability", "text": "WS-I (Web Services Integration Organization): \u00e8 un'organizzazione formata da diversi produttori (Microsoft, IBM, Sun Microsystem, Oracle, HP, BEA ed altri) che si sono uniti per assicurare l'interoperabilit\u00e0 dei servizi Web tra tutte le piattaforme. Per fare ci\u00f2, hanno creato una raccomandazione denominata Basic Profile 1.0, che definisce un insieme di regole per l'utilizzo congiunto di XML, SOAP, e WSDL al fine di creare servizi Web interoperabili."}
{"id": "776911", "revid": "339392", "url": "https://it.wikipedia.org/wiki?curid=776911", "title": "Spiriti egizi", "text": ""}
{"id": "776914", "revid": "767487", "url": "https://it.wikipedia.org/wiki?curid=776914", "title": "Branduardi canta Yeats", "text": "Branduardi canta Yeats \u00e8 un album del cantautore italiano Angelo Branduardi, pubblicato nel 1986.\nCome per il suo brano \"Confessioni di un malandrino\", il cui testo \u00e8 ispirato ad una poesia di Sergej Esenin, nel suo nono album Angelo Branduardi torna alla poesia mettendo in musica dieci poesie di William Butler Yeats tradotte ed adattate da Luisa Zappa.\nTutte le musiche sono di Branduardi eccetto \"La canzone di Aengus il vagabondo\" che \u00e8 di Donovan. Il progetto di questo album fu approvato da Michael e Ann Yeats, figli del poeta."}
{"id": "776915", "revid": "1632387", "url": "https://it.wikipedia.org/wiki?curid=776915", "title": "Symbol of Life", "text": "Symbol of Life \u00e8 il nono album in studio del gruppo musicale britannico Paradise Lost, pubblicato nel 2002 dalla GUN Records."}
{"id": "776923", "revid": "80598", "url": "https://it.wikipedia.org/wiki?curid=776923", "title": "Arturo Testa", "text": "Biografia.\nNato come cantante lirico (aveva studiato con il baritono Carlo Tagliabue), nel 1953 debutta nel mondo della canzone italiana. Partecipa a Il Musichiere, a Canzonissima, al Festival di Napoli e a cinque edizioni del Festival di Sanremo. Il suo stile, il colore della voce, il sound ricordano il crooner afroamericano Billy Eckstine che, all'epoca del debutto di Testa, in America era ai vertici delle classifiche jazz e pop.\nNel 1962 partecipa al Gran Festival di Piedigrotta.\nNel frattempo prende parte a molte opere liriche al Teatro alla Scala.\nNel 1959 si classifica secondo a Sanremo con \"Io sono il vento\", una canzone dal ritmo esplosivo composta da Fanciulli e Testoni presentata assieme a Gino Latilla che impression\u00f2 molto il pubblico sanremese. Vince poi la prima edizione del Burlamacco d'oro con \"Un'ora con te\" (insieme a Sergio Endrigo, con \"Notte lunga notte\").\nNegli anni settanta torna a dedicarsi alla musica lirica.\nNel 1996, al Teatro Romano di Verona, assieme a Paola Lorenzi interpreta \"Mister O\" di Giorgio Gaslini, prima opera jazz italiana, rivisitazione moderna di Otello.\nNel 2001 si candida alle elezioni comunali a Milano per la carica di sindaco, sostenuto dal Partito Pensionati. Otterr\u00e0 lo 0,78%.\nDiscografia parziale.\n45 giri Flexy-disc.\nSono incisi da un solo lato e allegati in omaggio alla rivista \"Il Musichiere\":\nTelevisione.\nArturo Testa partecip\u00f2 nel 1965 e 1966 alla serie di \"sketch\" della rubrica pubblicitaria televisiva \"Carosello\" che promuovevano il panettone Wamar della Gaslini."}
{"id": "776929", "revid": "1632387", "url": "https://it.wikipedia.org/wiki?curid=776929", "title": "Paradise Lost (Paradise Lost)", "text": "Paradise Lost \u00e8 il decimo album in studio del gruppo musicale britannico Paradise Lost, pubblicato nel 2005 dalla GUN Records.\nTracce.\nBonus Tracks"}
{"id": "776932", "revid": "22356", "url": "https://it.wikipedia.org/wiki?curid=776932", "title": "Zeltornis ginsburgi", "text": "Zeltornis ginsburgi \u00e8 un uccello estinto, vissuto nel Miocene inferiore in Libia.\nUn airone gigante.\nProbabilmente questo uccello assomigliava all'attuale nitticora, ma era molto pi\u00f9 grande: l'altezza doveva raggiungere i due metri, e l'apertura alare arrivava ai 2,5 metri. Si conosce uno solo osso fossile, un coracoide destro; nonostante ci\u00f2, quest'osso \u00e8 abbastanza particolare da permettere di catalogare \"Zeltornis\" nella famiglia degli aironi. In particolare, sembrerebbe essere strettamente imparentato con le nitticore, ma non pu\u00f2 esserne un diretto antenato in quanto il genere \"Nycticorax\" esiste almeno dall'Oligocene. Il nome \"Zeltornis\" deriva dalla localit\u00e0 di Djebel Zelten in Libia, dove i fossili sono stati ritrovati."}
{"id": "776933", "revid": "599013", "url": "https://it.wikipedia.org/wiki?curid=776933", "title": "Aironi", "text": ""}
{"id": "776935", "revid": "599013", "url": "https://it.wikipedia.org/wiki?curid=776935", "title": "Gert Fredriksson", "text": "\u00c8 l'atleta svedese pi\u00f9 vittorioso alle Olimpiadi, con ben sei ori, un argento e un bronzo. Ha vinto anche 7 titoli mondiali e 71 svedesi. Nel 1949 ha vinto la Medaglia d'oro dello Svenska Dagbladet."}
{"id": "776940", "revid": "247222", "url": "https://it.wikipedia.org/wiki?curid=776940", "title": "Miranda Martino", "text": "Biografia.\nGli inizi.\nNata a Moggio Udinese il 26 ottobre 1933, da famiglia di origini napoletane, Miranda vive a Padova il dramma dei bombardamenti durante la Seconda Guerra Mondiale. All\u2019et\u00e0 di 7 anni, lei e la sua famiglia si trasferiscono a Roma. Qui inizia la sua carriera, . Miranda debutta nel 1955 al concorso voci nuove indetto dalla RAI per selezionare i partecipanti al successivo Festival di Sanremo 1956: raggiunge l'ultima selezione che coinvolgeva dodici artisti, ma non riesce ad entrare fra i sei interpreti prescelti per il Festival.\nLa Martino ottiene comunque un contratto discografico e inizia quindi a prendere parte a varie trasmissioni radiofoniche e televisive.\nIl Festival di Sanremo.\nNel 1957 partecipa infatti per la prima volta al Festival di Napoli, dove torner\u00e0 nei due anni successivi.\nNel 1959 debutta al Festival di Sanremo col brano \"La vita mi ha dato solo te\", presentato in abbinamento con Jula de Palma, che non viene ammesso alla serata finale.\nNello stesso anno ottiene un grande successo con il brano \"Stasera torner\u00f2\", sigla del programma RAI \"La donna che lavora\".\nNei primi anni sessanta \u00e8 una delle cantanti italiane pi\u00f9 popolari, grazie anche alle partecipazioni alle pi\u00f9 importanti manifestazioni musicali del periodo: ritorna in gara a Sanremo nel 1960 e 1961, anno in cui partecipa anche al Giugno della Canzone Napoletana, ed \u00e8 inoltre in gara al Cantagiro 1962 ed a varie edizioni di Canzonissima.\nIl teatro.\nNel 1963 inizia la carriera teatrale di Miranda, che nel corso del decennio recita al fianco di attori quali Erminio Macario, Nino Taranto, non abbandonando comunque il mondo della canzone. Particolare consenso ottengono infatti i due album incisi rispettivamente nel 1963 e 1965, in cui reinterpreta celebri motivi della canzone napoletana con gli arrangiamenti di Ennio Morricone; partecipa inoltre a numerose trasmissioni televisive.\nLa commedia musicale.\nA partire dagli anni settanta si dedica quasi esclusivamente a recital e rappresentazioni teatrali, attivit\u00e0 che prosegue tuttora.\nNel 1972 \u00e8 Cin Ci La per il Teatro Verdi (Trieste) con Sergio Tedesco e Sandro Massimini con la regia di Gino Landi nel Teatro Stabile Politeama Rossetti.\nNel 2004 interpreta \"Il mare non bagna pi\u00f9 Napoli\", scritto e diretto da Arnolfo Petri, liberamente ispirato alla raccolta di racconti \"Il mare non bagna Napoli\" di Anna Maria Ortese.\nNel 2005 recita nella commedia musicale \"Tegole e fregole: i gatti di Roma\" in scena al Teatro Salone Margerita di Roma e nel 2006 al Teatro Greco di Roma, con Riccardo Garrone (Regia Marco Lapi).\nRicomincio da 80.\nNel 2019 Miranda Martino torna in scena con lo spettacolo \"Miranda Martino - Ricomincio da 80\", accompagnata da Mario Maglione, Paola Ferrulli, con la regia di Marco Simeoli.\nVita privata.\nSi spos\u00f2 per la prima volta nel 1962 a Rivalta, in provincia di Reggio Emilia, con il giornalista Ivano Davoli e successivamente con l'attore e doppiatore Gino Lavagetto, da cui ha avuto il figlio Fiodor."}
{"id": "776942", "revid": "1687175", "url": "https://it.wikipedia.org/wiki?curid=776942", "title": "Cagiva Mito", "text": "La Cagiva Mito \u00e8 una motocicletta sportiva disponibile nella cilindrata di 50 e 125 cm\u00b3, prodotta dalla casa motociclistica varesina Cagiva dal 1990 al 2012.\nStoria e versioni.\nLa Mito 50.\nLa Mito 50 nasce nel 1997 come evoluzione della Cagiva Prima; la differenza principale tra le due moto consiste nel propulsore, prodotto dalla stessa Cagiva sulla Prima (stesso motore dell'enduro Cocis), prodotto dalla Derbi nella Mito. Ci\u00f2 ha comportato anche una diversa posizione della corona (a sinistra anzich\u00e9 a destra) e di entrambi i dischi freno.\nEsteticamente le moto differiscono per via di una piccola feritoia sulla parte bassa della carena della Mito per far rientrare l'espansione e soprattutto l'aggiunta di pedane passeggero e maniglie sotto il codone, dovute all'omologazione biposto.\nLa Mito 125.\nLa Mito 125 viene presentata il 18 maggio del 1990 come evoluzione della Cagiva Freccia; con il modello precedente la Mito prima serie condivideva il propulsore a sette marce, opportunamente rivisto e migliorato.\nEsteticamente invece le moto erano molto diverse: inizialmente la Mito fu presentata in versione naked, con telaio e motore in vista e specchietti tondi montati sul manubrio, successivamente venne prodotto un kit di conversione per renderla carenata (rendendola una race replica della Cagiva C589). Tuttavia dalla met\u00e0 del 1991 venne resa finalmente disponibile una versione carenata, in linea con le concorrenti Aprilia AF1, Yamaha TZR, Gilera SP e Honda NSR 125.\nLa Mito Denim.\nNel 1991 venne prodotta una versione in edizione limitata, la \"Mito Denim\", con livrea bianca e blu. Gli esemplari previsti erano inizialmente 301, ma la produzione venne in seguito estesa a 501 unit\u00e0; ogni moto fu dotata di una targhetta identificativa rivettata sulla piastra di sterzo superiore, recante un numero progressivo, Introvabili le prime 10 prodotte, il primo lotto da 300 unit\u00e0 \u00e8 oggi oggetto da collezione.\nLa Mito \"Racing\".\nDurante la prima serie vennero presentati dei modelli rivisti nel gruppo termico e nell'impianto di scarico, nel 1991 venne prodotta la versione \"Lucky Explorer\" con livrea bianca e rossa ispirata alla Cagiva Elefant guidata da Edi Orioli, campione della Parigi-Dakar nel 1990. Nel 1992 venne invece presentata una livrea replica di quella della moto di Eddie Lawson, pilota Cagiva nella Classe 500 del Motomondiale.\nLa Mito II.\nNel 1992 la Mito sub\u00ec un aggiornamento della ciclistica, dove vennero adottate forcelle Marzocchi a steli rovesciati da 40\u00a0mm, una nuova pinza freno anteriore a quattro pistoncini di maggior diametro ed una pompa freno Brembo maggiorata, la carenatura venne aggiornata con l'inserimento di un pannello che chiudeva la carena nella parte sottostante il radiatore, nel 1993 con la versione Mito II: Replica a partire dal numero di matricola 8P017547, si hanno le nuove carene, che a seconda della replica vennero forate ai lati in modo pi\u00f9 o meno marcato.\nVenne rivisto anche il motore per garantire una erogazione pi\u00f9 fluida, sebbene a costo di prestazioni leggermente inferiori.\nLe livree disponibili erano due: la \"Lucky Explorer\", molto simile a quella utilizzata sulla Mito prima serie, ed una inedita colorazione rossa con decalcomanie nere e oro. Nel 1993 la livrea \"Lucky Explore\"r venne ulteriormente modificata, la maggior differenza fu che, le tabelle portanumero, da gialle passarono a essere di colore nero. Successivamente nel 1994 vi si aggiunsero la replica \"John Kocinski\" rossa e bianca e la \"Evoluzione\" nera e arancio.\nLa Mito Ev.\nNel 1994 il design della moto venne stravolto: il designer Sergio Robbiano del Centro Ricerche Cagiva scelse di riproporre le linee della Ducati 916 da lui disegnata; da notare che all'epoca la Ducati era controllata da Cagiva ed il direttore del CRC era Massimo Tamburini, sviluppatore di varie moto della Casa di Borgo Panigale.\nNacque cos\u00ec la \"Mito Ev\", alla quale erano stati apportati numerosi e consistenti miglioramenti rispetto alle due serie precedenti.\nLa strumentazione viene ridisegnata, dotandola tra l'altro di una spia di segnalazione della riserva; i due fari ora vengono utilizzati per scopi differenti, uno per l'abbagliante e l'altro per l'anabbagliante (ormai una consuetudine nel mondo delle moto) con due luci di posizione e lampadine alogene al posto delle incandescenti.\nLa ciclistica viene migliorata tramite l'impiego di un ammortizzatore di sterzo; vengono inoltre ridisegnate l'airbox e l'espansione. Infine viene adottato un carburatore Mikuni da 35\u00a0mm in luogo del Dell'Orto da 28\u00a0mm.\nNel 1995 viene prodotta la \"Lucky Explorer Replica\", con livrea rossa e nera ripresa dalla moto del neo campione della Sport Production Valentino Rossi. Nello stesso anno viene riproposta la colorazione \"Evoluzione\" gi\u00e0 utilizzata sulla Mito II.\nL'anno successivo viene introdotta la patente A1, che impone ai 125 una potenza massima di 11\u00a0kW. Alla Mito a piena potenza verr\u00e0 perci\u00f2 affiancata una versione depotenziata tramite l'adozione di una nuova espansione, l'utilizzo di un cambio a sei rapporti ed il ritorno al carburatore da 28\u00a0mm. Sempre nel 1996 viene presentata la livrea \"Lucky Explorer\" replica della Elefant guidata da Arcarons nel Rally Dakar del 1995.\nNel 1999 la versione a piena potenza della Mito Ev esce di produzione lasciando il posto alla sola versione depotenziata, omologata Euro I ed inizia con la matricola ZCG8P00AB*V000001. Viene realizzata anche una livrea monocromatica rossa con cerchi a sei razze pi\u00f9 larghi, i quali escludono misure alternative per gli pneumatici.\nDa qui in poi la Mito Ev non subisce particolari cambiamenti: dal 2003 la Mito Ev adotta l'omologazione Euro II a partire dal numero di matricola ZCGN300AB*V000001 e il 30 Settembre 2005 il sistema d'accensione Kokusan viene soppiantato da uno della Ducati Energia a partire dalla matricola ZCGN300AB5V014219. Esce infine di produzione nel 2007, sostituita dalla nuova versione SP525.\nLa Mito SP525.\nLa \"Mito SP525\", in vendita dal 2008 a partire dal numero di matricola ZCGN300AB8V000001, \u00e8 l'ultima evoluzione della Mito. Il design ricalca quello dell'ultima Cagiva utilizzata nel Motomondiale, la C594 guidata da John Kocinski nella stagione 1994 con il numero 11.\nL'adozione di un carburatore elettronico gestito da una centralina dedicata (sviluppata in collaborazione con Dell'Orto) ha permesso alla Mito di poter essere omologata Euro III. Tale centralina monitora vari parametri (tra cui grado di apertura della ghigliottina, giri motore, temperatura del motore e dell'ambiente) ed interviene regolando la quantit\u00e0 d'olio e di benzina nella miscela, la fasatura d'accensione, il regime d'apertura della valvola di scarico e altre variabili.\nDal 2012 la produzione della Cagiva Mito \u00e8 stata sospesa per concentrare tutte le risorse sulla MV Agusta F3 (la Cagiva \u00e8 infatti sotto il controllo della MV Agusta). Finora non sono state rilasciate dichiarazioni n\u00e9 in merito ad una definitiva uscita di scena della Mito n\u00e9 di un suo ritorno in produzione.\nMito 500.\nLa Cagiva nel 2006 e 2008 present\u00f2 una nuova motocicletta su base Mito, prima sulle linee della EV, poi sulle linee della SP 525, equipaggiata con motore quattro tempi 500\u00a0cm\u00b3 della Husqvarna, ma non vennero mai messe in produzione.\nLe competizioni.\nLa Cagiva Mito fin dal suo debutto partecip\u00f2 al Campionato italiano Sport Production, ma solo dal 1991 vennero presentate le versioni allestite di fabbrica come SP: vennero infatti prodotte svariate versioni ad uso esclusivo per le competizioni, oltre ad una serie di kit di conversione da installare sulle Mito omologate strada per renderle pronto gara.\nIn sella ad una Mito II fece il suo esordio il futuro pluri-campione del mondo Valentino Rossi; la stessa moto fu messa all'asta sul popolare sito eBay da \"Lusuardi Claudio &amp; C\" nei primi mesi del 2005, con annesso un certificato di autenticit\u00e0 firmato da Rossi stesso. Venne venduta il 19 aprile 2005 a 22.600,00 \u20ac."}
{"id": "776943", "revid": "21079", "url": "https://it.wikipedia.org/wiki?curid=776943", "title": "Link torico", "text": ""}
{"id": "776944", "revid": "38120", "url": "https://it.wikipedia.org/wiki?curid=776944", "title": "Diavoli", "text": ""}
{"id": "776950", "revid": "124688991", "url": "https://it.wikipedia.org/wiki?curid=776950", "title": "Collezione (Angelo Branduardi)", "text": "Collezione \u00e8 un album raccolta del cantautore Angelo Branduardi, pubblicato nel 1986.\nIl disco viene prodotto anche in lingua francese (con il titolo \"Toujours\") ed inglese (\"Collection\")."}
{"id": "776951", "revid": "610382", "url": "https://it.wikipedia.org/wiki?curid=776951", "title": "Link (teoria dei nodi)", "text": "In matematica, e pi\u00f9 precisamente nella teoria dei nodi, un link \u00e8 una collezione di nodi nello spazio.\nDefinizione.\nPi\u00f9 formalmente, un link \u00e8 un insieme finito di curve semplici chiuse disgiunte nello spazio euclideo tridimensionale. Tali curve sono supposte differenziabili.\nDue link sono ritenuti equivalenti se sono collegati da una isotopia, ovvero da un movimento continuo del link che (a differenza dell'omotopia) richiede che il link \"resti tale\" ad ogni istante. Tramite la nozione di isotopia, il link modellizza l'idea di un certo numero di elastici flessibili, possibilmente annodati fra loro, che possono essere deformati ma non tagliati n\u00e9 reincollati.\nUn link ha quindi un certo numero (finito) di componenti connesse, ciascuna delle quali \u00e8 un nodo. I link presentano molte analogie con i nodi, poich\u00e9 sono una loro naturale estensione: come i nodi, possono essere raffigurati tramite \"diagrammi\" su un piano, con incroci, e sono generalmente definiti dai matematici dentro la sfera tridimensionale formula_1 piuttosto che dentro lo spazio euclideo formula_2: la sfera \u00e8 infatti ottenuta aggiungendo semplicemente un \"punto all'infinito\", ed \u00e8 ritenuta pi\u00f9 maneggevole perch\u00e9 compatta.\nEsempi.\nL'esempio pi\u00f9 semplice di link (con almeno due componenti) \u00e8 il \"link di Hopf\", che consiste di due cerchi annodati come nella figura a sinistra. Pu\u00f2 essere rappresentato con un diagramma con soli due incroci.\nGli \"anelli Borromei\" hanno una propriet\u00e0 importante: i tre anelli sono legati fra loro, bench\u00e9 non lo siano a coppie. Pi\u00f9 precisamente, rimuovendo uno qualsiasi dei tre anelli, i due anelli rimanenti risultano sciolti, bench\u00e9 i tre insieme non lo siano.\nUn link torico \u00e8 un link contenuto nella superficie di un toro. I link torici sono parametrizzati da una coppia formula_3 di interi, ed il numero di componenti \u00e8 pari al massimo comune divisore di formula_4 e formula_5. Ad esempio, il link di Hopf \u00e8 il link torico formula_6\nIl \"link di Whitehead\" \u00e8 invece importante nella topologia della dimensione bassa, perch\u00e9 il suo complementare \u00e8 un esempio semplice di spazio iperbolico. Anche il complementare degli anelli Borromei \u00e8 uno spazio iperbolico.\nPsicoanalisi lacaniana.\nLo studio della teoria dei nodi segna un momento importante nella topologia di Jacques Lacan, il quale aveva gi\u00e0 fatto riferimento allo studio delle superfici con la banda o nastro di Moebius, il toro, il cross-cap, ecc. La topologia \u00e8 considerata un modo non metaforico di esplorare l'ordine simbolico (il Simbolico) e i suoi rapporti con il Reale e l'Immaginario. La teoria dei nodi non \u00e8 considerata da Lacan un modello matematico che serve a \"rappresentare\" la struttura soggettiva, ma un modo di \"presentare\" la struttura stessa. L'interesse di Lacan a partire dal seminario \"ou pire\"[...] si \u00e8 particolarmente focalizzato sul nodo borromeo, un nodo di sua invenzione che deve il suo nome al simbolo araldico dell'alleanza fra la famiglia Borromea e le famiglie dei Visconti e degli Sforza. Questo nodo ha la particolarit\u00e0 che i tre anelli sono uniti in un modo tale che se uno di essi qualsiasi viene sfilato anche gli altri due si liberano.\nPer Lacan ogni anello rappresenta un ordine della struttura soggettiva e nella sua messa in piano gli spazi che ne sono definiti ritagliano dei campi propri di certi fenomeni soggettivi. Nel seminario XXIII Il Sinthomo, Lacan utilizzer\u00e0 il nodo borromeo per mostrare cosa accade nelle strutture psicotiche dove si verifica un errore nell'annodamento dei tre anelli, dove il Reale non sta sopra il Simbolico in due punti, e si forma quindi un falso anello borromeo. Tuttavia come Lacan scopre nel caso di Joyce, ci pu\u00f2 essere correzione dell'errore, ossia del difetto della funzione paterna, con un quarto anello che mantiene la distinzione dei tre registri Reale, Simbolico e Immaginario operando una saldatura. Questo quarto anello che fa tenere insieme \u00e8 nelle strutture nevrotiche, in termini freudiani, il Complesso d'Edipo, o il Nome-del-Padre per Lacan, in quelle psicotiche \u00e8 invece chiamato il sinthomo, l'anello che fa da supplenza e che fa s\u00ec che la struttura tenga e non ci sia scatenamento della psicosi.\nCon la teoria dei nodi la clinica psicoanalitica lacaniana si caratterizza per l'attenzione alle supplenze soggettive dal momento che il Simbolico non ha alcun primato sul Reale e l'Immaginario e necessita quindi di un quarto anello perch\u00e9 la struttura trovi una sua stabilit\u00e0."}
{"id": "776952", "revid": "118768784", "url": "https://it.wikipedia.org/wiki?curid=776952", "title": "Collezione", "text": ""}
{"id": "776953", "revid": "1632387", "url": "https://it.wikipedia.org/wiki?curid=776953", "title": "Anti-Diluvian Chronicles", "text": "Anti-Diluvian Chronicles \u00e8 una raccolta in 3CD della Doom metal band inglese My Dying Bride."}
{"id": "776954", "revid": "124718413", "url": "https://it.wikipedia.org/wiki?curid=776954", "title": "Anima nella religione dell'antico Egitto", "text": "Nella religione dell'antico Egitto si ritiene che l'anima umana possa essere suddivisa in pi\u00f9 parti:\nComponenti vitali.\nAkh o Khu o Sahu.\nL'Akh \u00e8 l'ipostasi \"luminosa\" dell'eterna energia cosmica.\nSpesso \u00e8 raffigurato come un ibis piumato, \"Ibis comata\", e vola via dal corpo, dopo la morte di un essere.\nG25\n3\u1e2b\nTale geroglifico, indicante l'ibis, sembra non avere alcun rapporto intrinseco con la nozione di Akh se non per un valore puramente fonetico e per il suo piumaggio estremamente brillante. Infatti lo stesso geroglifico, ritrovato nelle tombe a pozzo fin dalla I dinastia, costituisce la radice del verbo \"brillare\" ed \"essere utile\".\n\u00c8 l'elemento luminoso che alla morte si ricongiunge al creatore salendo nel cielo brillando come una stella. \nOpposto al corpo, che appartiene alla terra, l'Akh appartiene al cielo, soprattutto a nord, dove sono le imperiture stelle circumpolari.\nNei \"Testi delle piramidi\" infatti si legge:\n\"Voi sorgete dall'Orizzonte (\"Akhet\") dove siete puri Spiriti (\"Akhu\")\"\ne questo elemento lega il faraone defunto al mondo divino.\nSuccessivamente, nei \"Testi dei sarcofagi\", il concetto di akh venne esteso a tutti i defunti che poterono cos\u00ec diventare Akhu.\nBa (spirito/personalit\u00e0).\nIl Ba \u00e8 la parte divina, totalmente spirituale, riconducibile alla personalit\u00e0 dell'anima di una persona.\n\u00c8 l'essenza soggetta alla permanenza nei mondi spirituali. Esso poteva moltiplicarsi in relazione alla potenza del suo detentore. Il Ba usciva dal corpo del defunto e vi ritornava a mummificazione avvenuta.\nGrazie al Ba anche il defunto, come gli dei, pu\u00f2 assumere forme (\"aru\") i-ir-w-M40 diverse, in seguito a varie trasformazioni e manifestazioni (\"keperu\") L1-r-w-M40 ed eventualmente rivestire una personalit\u00e0 dotata di memoria.\nIl Ba \u00e8 eterno e molto vicino alla natura dei Neteru, gli dei, e del Neter.\nNell'antichit\u00e0 egizia \u00e8 spesso rappresentato dall'ideogramma del trampoliere, la grande cicogna africana, conosciuta come jabiru (\"Mycteria ephippiorhyncus seu senegalensis\").\nG29\nLa sua triplice ripetizione esprime per l'egiziano la pluralit\u00e0 e l'astrazione.\nIl monogramma G30 costituito da tre jabiru affiancati significa infatti \"potenza, insieme delle manifestazioni divine\".\nAltri modi per rappresentare il Ba erano l'uccello a testa umanaG53 e l'ariete E10 Ognuno di essi rappresenta la nozione di Ba con sfumature particolari:\nIl segno R7 che li precede sarebbe la reminiscenza di un'antica teoria religiosa secondo la quale le stelle in cielo erano semplicemente innumerevoli Ba illuminati dalle loro lampade accese.\nKa.\nNel mondo fisico \u00e8 in grado di conservare i ricordi e i sentimenti della vita terrena. Cresce con l'uomo (oppure con il dio) e non lo abbandona mai. Per questo, dopo la morte, deve essere pregata e ricordata dai cari del defunto. Il Ka conduce nella vita terrena un'esistenza indipendente, \u00e8 impalpabile e pu\u00f2 superare ogni ostacolo del mondo sensibile.\nIl termine Ka, indicava la forza vitale di ciascun individuo. Con caratteristiche individuali molto marcate, costituisce il temperamento e l'insieme delle qualit\u00e0 degli esseri viventi.\nI pi\u00f9 recenti studi condotti considerano non adeguata la traduzione come spirito o doppio.\nIl concetto di Ka non sarebbe perci\u00f2 in relazione con il \"genius\" latino ed il \"daimon\" greco.\nEsso si trasmette di padre in figlio e quindi appartiene, usando termini moderni, al patrimonio genetico ereditario di un uomo.\nIl fatto che il segno kA\nk3\nnon sia mai divenuto un determinativo fa di esso un gesto assai speciale.\nParticolare era la circostanza che le divinit\u00e0 possedevano molteplici Ka, uno per ciascuna delle loro peculiarit\u00e0 legate principalmente al potere di creare. Inoltre, essi ne disponevano in quantit\u00e0 illimitata.\nInoltre si riteneva che dando offerte al \"Ka\" del defunto se ne garantisse la sopravvivenza dopo la morte.\nI lati delle piramidi sono allineati con i punti cardinali perch\u00e9 cos\u00ec si pensava che il \"Ka\" del defunto potesse andare dovunque.\nNumerosi sono i nomi egizi composti da Ka, spesso in riferimento al dio Ra, ad esempio Neferkara (Bellissimo \u00e8 il Ka di Ra), Userkara (Potente \u00e8 il Ka di Ra), Maatkara (Giusto \u00e8 il Ka di Ra).\nNel culto del Ka reale veniva rappresentato l'aspetto divino del sovrano che si trasmetteva, plasmato da Khnum al momento del \nconcepimento, da un sovrano all'altro con la memoria ancestrale delle divinit\u00e0 che lo avevano preceduto.\nIl Ka si fondeva con il sovrano al momento dell'incoronazione quando l'uomo-re diventava la regale divinit\u00e0 di \"Horo vivente\", ossia un Ka vivente.\nIl Ka veniva rappresentato sempre dopo il sovrano mentre nella statuaria, famosa la statua di Auibra-Hor, lo si raffigura in quelli destinati ai riti dell'ipostasi divina.\nTra i riti molto importanti vi erano quelli della Festa di Opet dove il sovrano rinnovava simbolicamente il suo concepimento e l'incoronazione, rigenerando quindi il suo Ka e quelli della Heb-Sed\nLe altre parti di cui \u00e8 composta.\nAb o Ib.\nIl cuore. Gli antichi egizi ritenevano che esso fosse la sede di tutte le emozioni, superiore quindi in funzionalit\u00e0 al cervello.\nSenza questo organo, la vita oltre la morte \u00e8 impensabile, perci\u00f2 esso era l'unico che durante l'imbalsamazione veniva lasciato al proprio posto, mentre tutti gli altri organi venivano asportati e posizionati, in corrispondenza dei punti cardinali, nei vasi canopi dei figli di Horo.\nIl simbolo del cuore \u00e8 ib e con questo simbolo vi erano molti modi di dire ed espressioni comuni, ad esempio F40-t-ib \"au-t-\u1ec9b\" oppure \"au-t-ab\" cio\u00e8 gioia, felicit\u00e0 (da \"au-t\" = estensione, grandezza, pienezza).\nCon il vocabolo \u02c1b si indica il cuore nel significato morale ed anche come memoria e coraggio; inoltre pu\u00f2 definire idee astratte e vari mori dell'anima.\nCome \"sede della memoria\" \u00e8 testimone nel processo della psicostasia, non come coscienza, ma come sede di Sia, cio\u00e8 conoscenza, sapere. \nL'altro vocabolo (\"\u1e25ati\") pu\u00f2 essere tradotto come \"cuore fisico\" (usato nei testi di medicina) anche se pu\u00f2 ricoprire, come \u02c1b, il significato di desiderio, bravura, amore, pensiero, saggezza e soddisfazione.\nHekau.\nL'Hekau V28-D28-A-w \u00e8 l'energia espressa con il \"potere della magia\".\nSi tratta di una forza soprannaturale creatrice ed attiva cui pare presiedere la dea Uret-hekau, ovvero \"colei che \u00e8 grande in magia\".\nGli uomini, giacch\u00e9 possiedono questa energia vitale che permette la loro esistenza, hanno la possibilit\u00e0 per mezzo di questa di dialogare e perfino di influire sul mondo divino.\nRen (nome proprio).\nIl nome proprio, rn r:n \u00e8 la parte che continua a dare vita ad un essere finch\u00e9 esso viene pronunciato. L'uomo, ricevendo il nome, acquista una sua ben determinata identit\u00e0 ed un suo destino.\nFa parte della personalit\u00e0 dell'individuo e ne costituisce una \"manifestazione\", in modo parallelo al suo Khat ed al suo Ka, con il quale a volte si identifica.\nSekhem.\ns-x-m\nIl Sekem \u00e8 l'energia, la forza, la potenza e la luce di una persona defunta.\nIl Sekhem \u00e8 l'insieme di tutte le energie che nascono dall'esistenza in unione delle parti spirituali e fisiche di un essere vivente. Il Sekhem, secondo alcuni perisce insieme al corpo fisico, per altri, dopo la morte, vive in eterno rimanendo unito al Ba.\nSekhu o Khat.\nX:a-t (\u1e96a-t) o S:a-t (\u0161a-t).\nIl corpo fisico di un essere, che prima o poi perisce e si decompone. L\u00ec risiedono tutte le altre parti dell'essere nel periodo di esistenza della persona nel mondo fisico.\nSheut, Shuyt o Khaibit.\nS36 t:Z1\nxA i i b S36 H6\nL'ombra, presente sempre in ogni persona. Di colore nero, \u00e8 una parte dell'anima molto simile al Ka, e per molti aspetti l'opposto di quest'ultimo. Mentre il Ka tenderebbe a conservare gli aspetti positivi dell'esistenza terrena, lo Sheut sarebbe invece l'emanazione formatasi dalla presenza di aspetti negativi.\nGeneralmente l'ombra veniva considerata il doppio immateriale di ogni forma: essa costituiva il collegamento tra il corpo e gli elementi incorporei dell'individuo."}
{"id": "776956", "revid": "106456", "url": "https://it.wikipedia.org/wiki?curid=776956", "title": "Fausto Cigliano", "text": "Carriera.\nFiglio di un comandante dei Vigili Urbani, vince il Festival di Napoli nel 1959 con \"Sarr\u00e0 chi sa?\", cantata assieme a Teddy Reno. Negli anni cinquanta partecipa ai film \"Classe di ferro\" (Turi Vasile), \"Guardia, ladro e cameriera\" (Steno), \"Ragazzi della marina\" (De Robertis), \"Cerasella\". Nel 1957 partecipa al Festival di Napoli, facendo il riepilogo delle canzoni che erano state cantate durante la gara, insieme agli altri chitarristi Armando Romeo, Ugo Calise, Amedeo Pariante e Sergio Centi.\nNel 1958 partecipa al Festival di Vibo Valentia, dove si classifica quarto con la canzone \"Che sogno\", alle spalle di Jula De Palma. Esperienza ripetuta nel 1959 con una canzone scritta dallo stesso Cigliano arriva il secondo posto, il titolo \u00e8 \"Baciatemi\". Partecipa alle edizioni del Festival di Sanremo dal 1959 al 1962, e si ripresenta nel 1964 interpretando il brano \"E se domani\", che diverr\u00e0 un notevole successo nella versione di Mina. Nel 1961 partecipa al Giugno della Canzone Napoletana. Nel 1967 conduce alla TV dei ragazzi il programma \"Chitarra Club\".\nNel 1973 partecipa alla . Nel 1974 partecipa a Canzonissima, arrivando in semifinale nel girone \"folk\" con la canzone \"Nella mia citt\u00e0\". Cigliano \u00e8 autore di canzoni quali \"Ossessione '70\", \"Napule mia\", \"Ventata nova\", \"Scena muta\". Nel 1992 compone la colonna sonora dello sceneggiato in 60 puntate \"Camilla\". Ha partecipato, eseguendo musiche proprie per sola chitarra, al film \"Identificazione di una donna\" di Michelangelo Antonioni.\nNel 1999 pubblica il CD \"Teatro nella canzone napoletana\", edito dalla Polosud Records, che raccoglie 13 canzoni di notissimi artisti teatrali, (da Tot\u00f2 a Pupella Maggio, da Eduardo e Peppino De Filippo ad Angela Pagano, da Raffaele Viviani a Nino Taranto), interpretate dallo stesso Cigliano, accompagnato alla chitarra dal Maestro Mario Gangi. Nel 2002 incide \"...e adesso slow!\", in cui reinterpreta a modo suo, traducendoli in napoletano, alcuni classici americani degli anni '40 e '50 resi famosi, all'epoca, da Nat King Cole e accompagnato da arrangiamenti per grande orchestra scritti dal Maestro Rino Alfieri.\nNel marzo del 2004 incide \"L'oro di Napoli\", raccolta di classici napoletani con qualche omaggio ad autori contemporanei, quali Sergio Bruni (\"Carmela\") e Claudio Mattone (\"'A citt\u00e0 'e Pulecenella\"). Nello stesso anno riceve a San Salvatore Telesino (BN) il Premio Nazionale Anselmo Mattei, una manifestazione annuale di arte, cultura e spettacolo. Nel 2008 riceve il Premio Mia Martini \"Alla Carriera\" a Bagnara Calabra, paese natale dell'indimenticabile artista scomparsa. Partecipa nel 2010 al film sulla canzone napoletana, diretto da John Turturro, \"Passione\".\nIl 13 luglio 2015 riceve a Palazzo San Giacomo, in occasione dei sessant'anni di carriera, la medaglia della citt\u00e0 e una targa in \u00absegno di profonda stima e ammirazione per il suo ruolo di ambasciatore della musica napoletana nel mondo\u00bb dal sindaco di Napoli Luigi de Magistris. Nel 2017 partecipa al programma di Gino Aveta \"Il nostro Tot\u00f2\" andato in onda su Rai Due con la canzone \"Che me diciste a ff\u00e0\" (A. De Curtis); nello stesso anno partecipa al programma \"MilleVoci\" con \"Ho tanta voglia di cantare\". \nScompare ad appena 85 anni il 17 febbraio 2022.\nFamiglia.\nEra zio degli attori e doppiatori Alessio Cigliano e Patrizio Cigliano.\nDiscografia.\nEP.\n78 giri"}
{"id": "776960", "revid": "86341", "url": "https://it.wikipedia.org/wiki?curid=776960", "title": "Wilma De Angelis", "text": "Carriera.\nGli esordi e debutto a Sanremo.\nLa De Angelis studia canto fin da giovanissima con il Maestro Di Ceglie e, successivamente, con il Maestro Rusconi. Dopo varie esibizioni nei maggiori night milanesi, nel 1952 firma il suo primo contratto discografico con l'etichetta Vis Radio di Aldo Scoppa, per la quale, per un periodo di quattro anni, s\u2019impegna a registrare dischi in coppia con Maria Dattoli sotto il nome di \"Duo Vocale Vis\".\nCos\u00ec, tra il 1952 e il 1956, la cantante si esibisce alla radio con l\u2019Orchestra Conte, partecipando a numerose rubriche di successo con Claudio Villa, Gloria Christian e Piero Ciardi. Inoltre, come \"Duo Vocale Vis\", incide una gran quantit\u00e0 di 78 giri, tra cui \"Batuque no morzo\", \"Batuque na favela\", \"Buffi e biribiffi\", \"Mambo del trenino\", \"Vaya con Dios\", \"Sugarbusch\", \"Non cambier\u00e0 il mio nome\", \"L\u2019alfabeto dell\u2019amore\", ecc.\nNel 1956, dopo la registrazione del disco \"Bell\u2019amore la la l\u00e0\" in duetto con Gloria Christian, il \"Duo Vocale Vis\" si scioglie. Maria Dattoli, dopo qualche altra performance e qualche altro disco in duetto con Gianni Gugelmetto, si ritira a vita privata.\nWilma De Angelis intraprende la carriera di solista. Nel 1956 vince a Boario Terme il titolo di \"Reginetta del Jazz italiano\", con le interpretazioni di \"My Funny Valentine\", \"Summertime\", \"A Foggy Day\".\nAccompagnata dal Maestro Walter Malgoni, noto autore milanese, nel 1957 registra quattro pezzi completamente diversi affinch\u00e9 si potesse proporli a una casa discografica. Incide dunque un extended play (q disc) con la Philips che le offre un contratto discografico. Nello stesso anno \u00e8 richiesta la sua partecipazione al Festival Jazz di Sanremo, che si svolgeva una settimana prima del Festival della canzone italiana. Qui viene notata dal Maestro William Galassini, che la scrittura nella sua formazione per una serie di spettacoli radiofonici trasmessi dalla Rai.\nNel frattempo la Philips punta su Wilma come interprete di famose canzoni italiane gi\u00e0 cantate da altri cantanti, facendole incidere per il mercato estero, in particolare quello olandese, una serie di 45 giri tra cui \"Casetta in Canad\u00e0\" e \"A Venezia in carrozzella\", con le quali ottiene ottimi riscontri nei Paesi Bassi. Intanto Wilma si esibisce al Santa Tecla e al Nuovissimo Olimpia di Milano, partecipando inoltre al Festival Citt\u00e0 di Roma.\nIn seguito viene scritturata dalla Rai di Torino per alcuni spettacoli con l'Orchestra di Galassini, nel 1958. Nel frattempo Wilma collabora con alcuni compositori per incidere delle \"lacche\" che gli autori presentavano poi a svariati concorsi. Successivamente partecipa alla \"Sei giorni della Canzone\" a Milano dove ha modo di cantare dal vivo insieme a Mina, Giorgio Gaber, Adriano Celentano, Miranda Martino e Tony Renis. Per lo spettacolo di fine anno, la Rai (allora agli albori) ingaggia Wilma e Jula de Palma per allietare gli spettatori del teatro Principe di Savoia a Torino.\nDebutta al Festival di Sanremo nel 1959, interpretando il brano \"Nessuno\", ripetuto da Betty Curtis, e \"Per tutta la vita\", proposta anche da Jula de Palma. Questa partecipazione d\u00e0 enorme popolarit\u00e0 alla cantante, che viene invitata anche al festival di Napoli per interpretare \"Cerasella\", in coppia con Gloria Christian. Nello stesso anno partecipa al Festival Calabrese della Canzone Italiana di Vibo Valentia, dove con la canzone \"Possibile che un bacio\" si classifica al quarto posto. Questi brani conquistano le classifiche e Wilma diventa una beniamina del pubblico. Partecipa inoltre con successo al programma radiofonico \"Il traguardo degli assi\", condotto da Corrado. Wilma prende parte anche a \"Buone vacanze\", variet\u00e0 televisivo ideato da Gorni Kramer e dal regista Antonello Falqui.\nSuccessivamente si presenta alla prima edizione del Festival del Musichiere con il brano \"Soltanto tu\", che si piazza al terzo posto. Canta anche a Canzonissima 1959, giungendo in finale. In questa occasione duetta con Mina sulle note di \"Nessuno\".\n\"Miss patatina della canzone italiana\".\nSiamo nel 1960 quando Wilma partecipa nuovamente al Festival di Sanremo con il brano \"Quando vien la sera\", piazzandosi al terzo posto assieme a Joe Sentieri e con anche \"Splende l'arcobaleno\", ripetuta da Gloria Christian.\nSuccessivamente gareggia al Festival di Napoli interpretando \"'O prufessore \u2019e Carulina\" e \"S'\u00e8 avutato \u2019o viento\" con la quale entra di diritto in finale. Inoltre \u00e8 tra i partecipanti del festival del Musichiere, condotto da Mario Riva interpretando il brano \"Corriamoci incontro\" composto per lei da Domenico Modugno classificandosi al secondo posto.\nVerso la fine dell'anno interviene a Canzonissima ottenendo un plebiscito di voti che la fanno giungere in finale ed ottiene in quell'anno anche uno strepitoso successo con il 45 giri \"La ruota dell'amore\". Nello stesso anno prender\u00e0 parte alla seconda edizione di \"Buone vacanze\" vincendo il \"Juke box d'Oro 1960\"\nIl 1961 \u00e8 un anno intenso di soddisfazioni per la cantante milanese che all'inizio partecipa nuovamente al Festival di Sanremo presentando \"Patatina\", un brano di Gianni Meccia ripetuto dallo stesso autore. Il pezzo, pur non accedendo alla finale, conquista il pubblico con un successo di vendite, divenendo ancora oggi un \"evergreen\".\nTale successo \u00e8 cos\u00ec strepitoso che le verr\u00e0 coniato l'appellativo di \"\"Miss Patatina\" e de \"la Patatina della canzone Italiana\"\". Torna ad esibirsi al Festival di Napoli, dove presenta \"Serenella\", melodia composta da Amedeo Pariante e \"Uh che cielo\" duettata con Gino Latilla.\nSi presenta successivamente al Festival di Zurigo con il brano \"Lettera d'amore\". Inoltre Wilma incide alcuni 45 giri di successo come \"Gin gin gin\", \"Il mio amore \u00e8 un bersagliere\" e \"La sceriffa dell'Arkansas\". Wilma ritorna poi a gareggiare al festival di Sanremo interprete di un ottimo brano swingante \"I colori della felicit\u00e0\" e con \"Lumicini rossi\", ripetuta anche da Lucia Altieri nel 1962.\nNuovamente si presenta al Festival di Zurigo con ottimi risultati dove interpreta \"Scritta su un albero\" e arriva in finale a Canzonissima 61/62 con il brano \"Non puoi impedirmi d'amar\" cover di \"Mezzanotte a Mosca\". La cantante \u00e8 in scena per l'ultima volta sul palco al Festival di Sanremo, nel 1963, dove propone \"Non costa niente\" un raffinato e surreale brano di Diego Calcagno ripetuto da Johnny Dorelli con il quale accede alla finale ed inoltre \"Se passerai di qui\", scritta dal maestro Angelo Camis, ripetuto da Flo Sandon's.\nPartecipa altres\u00ec al \"Festival Disney\" una gara di composizioni dedite all'infanzia con il brano \"Gambadilegno senza ritegno\", composto da Tony De Vita. Nello stesso anno ottiene un discreto successo con il singolo \"Ritorner\u00f2 a Roma\".\nTiepido successo ottengono anche le canzoni \"Ali baba ciami\" composta da Gorni Kramer, \"Mi piace la musica\" di Virgilio Savona e Tata Giacobetti, \"Sapr\u00f2 sorridere\" di Bruno Pallesi e \"Timido\" del maestro Taccani.\nPrende parte poi a \"Studio Uno\", spettacolo della Rai, nell'edizione 1964, nella famosa \"Biblioteca\" del Quartetto Cetra, sipario nel quale il complesso faceva delle parodie ad alcune pagine note di letteratura e cinema.\nLa cantante recita nella \"Storia di Rossella O'Hara\". Qualche successo ottengono le canzoni \"Amore nella conchiglia\" e \"Se devi andare\".\nIntanto Wilma desiderosa di proseguire la sua carriera musicale rinnova il contratto con la Philips per cinque anni, nel 1965, ma la casa discografica \u00e8 interessata a nuove leve della canzone e non le far\u00e0 incidere nulla. Per l'artista inizia cos\u00ec un lungo periodo in ombra, fatto solo di concerti e tourn\u00e9e estere, per lo pi\u00f9 in Paesi Bassi e Danimarca, dove comunque ha raggiunto una discreta notoriet\u00e0.\nFinite le tourn\u00e9e nel nord Europa, firma poi un nuovo contratto italiano con la Starlet per la quale incide \"Io so gi\u00e0 che tornerai\", nel 1966, uno scatenato motivo y\u00e8 y\u00e8 col quale ottiene un lusinghiero successo alla decima edizione del Festival di Zurigo. Pubblica anche l'album \"LP bailar-12 successi latino-americani\" inciso per la CDI. I brani \"Gar\u00e7on\" e \"I ragazzi nell'amore\" ottengono un discreto successo.\nVari album e conduttrice televisiva.\nDopo aver firmato un nuovo contratto discografico con la Boom nel 1970 torna al Festival di Napoli con \"O cavalluccio russo russo\" ottenendo un grande consenso di critica.\nNello stesso anno incide \"La storia di un amore sbagliato\" e \"I quattro muri scrostati\". La De Angelis torna in sala d'incisione firmando un nuovo contratto con la Spark, nel 1976. Per questa casa incide \"La donna che ti vuole bene\" e \"Tua\".\nNel 1978 partecipa allo spettacolo televisivo di Paolo Limiti \"Lasciami cantare una canzone\", condotto da Nunzio Filogamo.\nInoltre \u00e8 protagonista del grande spettacolo ripreso dalla Rai dal Teatro Sistina di Roma per festeggiare \"i favolosi anni cinquanta\". Firma e ottiene un nuovo contratto con la Polaris ed incide \"Bocciolo di rosa\".\nIn seguito ad una fortunata idea, insieme a Paolo Limiti, nel 1979 su Telemontecarlo nasce una collaborazione artistica che la vedr\u00e0 conduttrice per anni di alcune rubriche culinarie.\nPaolo Limiti, in quegli anni direttore artistico di rete e autore di un programma in onda tutti i giorni nel palinsesto della rete e amico della cantante, le offre di condurlo.\nPer Wilma dunque inizia una nuova esperienza nella conduzione televisiva con \"Telemen\u00f9\", poi noto come \"Sale, pepe e fantasia\", che andr\u00e0 in onda per diciotto anni consecutivi, anche con una collocazione all'interno del salotto di Luciano Rispoli, Tappeto volante. Continua inoltre a proporre format diversi: \"La spesa di Wilma\", \"Complimenti allo chef\" ,\"A pranzo con Wilma\"\", dove la cantante-conduttrice, ospita ed intervista numerosi vip dello spettacolo e della politica.\n\"Oldies\" e la televisione.\nGli anni ottanta si aprono per Wilma con la partecipazione nel 1981 al cast del recital teatrale \"Avanti c'\u00e8 musica\", con Nilla Pizzi e Narciso Parigi. Wilma torna anche sul mercato discografico con l'album realizzato da Ricky Gianco \"Questi pazzi pazzi Oldies\", dove rivisita a tempo di swing alcune pagine indimenticabili della canzone italiana.\nLo fa assieme al gruppo \"Gli Oldies\", costituito da alcuni suoi colleghi: Ernesto Bonino, Claudio Celli, Nicola Arigliano e Cocky Mazzetti. Con questa formazione, alla Vela di Riva del Garda presenta con successo \"Il pinguino innamorato\". Con \"Gli Oldies\" partecipa in seguito alla trasmissione \"Premiatissima\", della rete Fininvest, condotta con successo da Amanda Lear.\nAncora insieme a \"Gli Oldies\", \u00e8 ospite fissa di un programma condotto da Ric e Gian sull'emittente Antennatre.\nNel 1984 \u00e8 ospite del programma musicale Rai \"L'universit\u00e0 della canzonetta\". Nel 1988, dato il successo come conduttrice esperta di cucina, Wilma pubblica il suo primo libro di ricette: \"Le mille meglio\".\nNel 1989 fa parte del cast della fiction televisiva \"I Promessi Sposi\".\n\"Simpaticissima 94\" e le pubblicazioni di cucina.\nNei primi anni novanta interviene al \"Il caso Sanremo\", variet\u00e0 sulla storia del Festival condotto da Renzo Arbore e Lino Banfi, e a \"C'era una volta il Festival\" condotto da Mike Bongiorno. \u00c8 durante il 1992, sull'onda dei successi televisivi come conduttrice di programmi di cucina, che Wilma torna a pubblicare il suo secondo libro: \"Quando cucina Wilma\", edito da Bernardini.\nNel 1994 pubblica per la De Agostini l'enciclopedia \"In cucina con fantasia\", in 60 volumi.\nInterpretando una personalissima versione di \"Lola\", viene eletta \"La simpaticissima 94\" nell'omonimo spettacolo televisivo condotto da Gerry Scotti su Rete 4.\nNel 1995 pubblica per la De Agostini i libri \"Dolci e decorazioni\" e \"La mia cucina a microonde\". Rientra anche in sala d'incisione, per un nuovo album intitolato \"La mia vita veste in rosa\".\nPubblica per la De Agostini i libri \"Verdissimo\" e \"Tesori in cucina\", con cui dimostra una volta ancora la sua profonda cultura culinaria.\nNel 1994 esce l'album \"Innamorarsi con Wilma\", dove interpreta brani di cantautori italiani in voga in quel periodo.\nOrmai lanciata nella conduzione, presenta sul circuito televisivo Odeon TV e Cinquestelle il programma \"Wilma e contorni\".\nDal 1997 al 2000 \u00e8 nel cast dei programmi televisivi di successo dell'amico Paolo Limiti \"Ci vediamo in TV\" e \"Alle due su RAI 1\", dove interpreta canzoni di varie epoche. Da queste partecipazioni sono tratti cd, venduti in edicola.\nPartecipa allo sceneggiato televisivo \"Un giorno fortunato\".\nSu TMC conduce con Benedicta Boccoli il programma \"Due come noi\".\nPubblica per la De Agostini \"Buongiorno con Wilma\".\nDal 1998 al 2000 conduce il programma televisivo \"Sabato 4\", su Rete 4.\n\"La Cecca del Carnevale Milanese\" e varie partecipazioni.\nDal 2000 la De Angelis interpreta \"La Cecca\", figura storica del Carnevale Milanese.\n\"La Cecca\" \u00e8 la maschera tipica milanese ed apre ogni anno il carnevale ufficiale della Citt\u00e0. Inoltre partecipa al rifacimento dello sceneggiato televisivo \"Giamburrasca\", trasmesso dalle reti Fininvest.\nWilma viene invitata a partecipare al \"Milanocanta\" proponendo una personale versione di \"Oh mia bella Madonnina\".\nPartecipa nel 2002 allo spettacolo \"Viva Napoli\" condotto da Mike Bongiorno e Loretta Goggi per Rete 4 interpretando \"O' Ciucciariello\". \u00c8 inoltre testimonial per dei corsi di informatica rivolti alla terza et\u00e0 dal 2003. Dal 2004 \u00e8 costantemente invitata come ospite alle maggiori trasmissioni di successo. Partecipa infatti alla trasmissione di Giorgio Panariello \"Ma il cielo \u00e8 sempre pi\u00f9 blu\".\nDi rilievo anche la sua partecipazione al programma di Fiorello, \"Stasera pago io\", edizione 2004, dove insieme alle colleghe Carla Boni e Betty Curtis si diverte intonando una simpatica versione della popolare canzone \"Vita Spericolata\", famoso pezzo del collega cantautore Vasco Rossi; quindi con l'amica Betty Curtis e Fiorello canta uno dei suoi \"cavalli di battaglia\" \"Nessuno\" e quindi scherzando tutte e tre le cantanti in coro si congedano al pubblico con Satisfaction dei Rolling Stones. Fiorello amichevolmente dir\u00e0 che \"insieme ...tutte e tre ...fanno pi\u00f9 casino delle... Spice Girls\"\nInvitata partecipa anche al programma pomeridiano \"L'Italia sul Due\", interpretando \"I migliori anni della nostra vita\" del collega Renato Zero, nel 2007. Prende parte alla trasmissione in prima serata su Rai Uno \"I migliori anni\" nel 2008, programma di Carlo Conti con grande successo di ascolti, cantando vari pezzi del suo repertorio.\nCome amica e collega, viene chiamata a partecipare alla trasmissione in prima serata su Rai 2 \"Minissima 2010\" condotta da Paolo Limiti tributo a Mina in occasione del suo 70\u00ba compleanno, nel marzo del 2010. Con l'occasione va in onda un gustoso duetto dell'epoca (1959) con Mina, in cui le due amiche-cantanti si alternano cantando \"Nessuno\". Il programma serale in onda su Rai Uno \"\"Ciak si Canta\" la vede gareggiare nell'aprile 2010 nella trasmissione in cui, in un divertente videoclip, ripropone il brano evergreen \"Nessuno\"\", tenendo il simpatico e sempre richiesto duetto con Mina del 1959 come sfondo al videoclip e guadagnandosi cos\u00ec inaspettatamente la finale.\nAnni 2010.\nNonostante l'avanzare dell'et\u00e0, \u00e8 spesso richiesta in tv come ospite di qualche talk show o programma musicale della Rai e di Mediaset. Venerd\u00ec 5 novembre 2010 partecipa a \"I migliori anni\", trasmissione condotta da Carlo Conti, cantando \"Patatina\" (1961), canzone che la port\u00f2 al successo.\nMercoled\u00ec 1\u00ba dicembre 2010 \u00e8 ospite di \"Se... a casa di Paola\", programma condotto da Paola Perego, dove canta \"Dimmi di s\u00ec\", cover di \"Bad Romance\" di Lady Gaga, ottenendo un inaspettato successo, soprattutto per l'esibizione e il testo considerati \"trash\". Il regista Fausto Brizzi le propone di prendere parte, con una partecipazione, al film \"Femmine contro maschi\" del 2011, dove interpreta la parte della simpatica nonna Clara.\nLa De Angelis \u00e8 presente anche nel cast del programma Domenica in 2010-2011, condotto da Lorella Cuccarini. Nel 2012 torna in cucina su La7 come ospite ne \"I men\u00f9 di Benedetta\". Negli anni successivi conduce telepromozioni in coppia con Giorgio Mastrota. Venerd\u00ec 19 maggio 2017 partecipa a \"I migliori anni\" condotto da Carlo Conti cantando \"Quando vien la sera\", brano con cui si era classificata al terzo posto al Festival di Sanremo del 1960. In questa occasione viene anche festeggiata per i 65 anni di carriera raggiunti.\nNel gennaio 2020, dopo averla invitata a partecipare con altri cantanti del passato al gal\u00e0 del 3 febbraio per i 70 anni del Festival di Sanremo, la Rai ritira la proposta senza motivo. Per rimediare a questo spiacevole episodio Mara Venier, in diretta telefonica con Wilma su Radio2 Rai durante il programma \"Chiamate Mara 3131\", decide di invitare la cantante per celebrarla nella puntata di \"Domenica in\" trasmessa dal Teatro Ariston il giorno successivo alla finale del Festival.\nDiscografia parziale.\nSingoli.\nFlexy-disc.\nSono incisi da un solo lato e allegati in omaggio alla rivista \"Il Musichiere\":"}
{"id": "776964", "revid": "339392", "url": "https://it.wikipedia.org/wiki?curid=776964", "title": "Sekhu", "text": ""}
{"id": "776967", "revid": "1565229", "url": "https://it.wikipedia.org/wiki?curid=776967", "title": "Stelle principali della costellazione del Cane Maggiore", "text": "Segue un prospetto delle stelle principali della costellazione del Cane Maggiore, elencate per magnitudine decrescente."}
{"id": "776971", "revid": "484362", "url": "https://it.wikipedia.org/wiki?curid=776971", "title": "Morrissey", "text": "Considerato tra i pi\u00f9 importanti precursori e innovatori della musica indie e britpop, Morrissey \u00e8 ritenuto uno dei pi\u00f9 grandi parolieri della storia della musica britannica e i suoi testi sono divenuti oggetto di studio accademico. Nel 2007, il quotidiano inglese \"Daily Telegraph\" l'ha inserito nella classifica dei cento geni viventi. Nel 2008 \u00e8 stato invece annoverato tra i cento grandi cantanti di tutti i tempi, in una classifica stilata dalla rivista \"Rolling Stone\".\nGiunto al successo, negli anni ottanta, come voce principale della band inglese The Smiths, nel 1987, dopo la separazione del gruppo, si avvi\u00f2 a una carriera solista durante la quale ha pubblicato diversi album, incrementando ulteriormente la propria popolarit\u00e0 a livello internazionale. Le sue opinioni sull'industria discografica, sul vegetarianesimo e i diritti degli animali, i suoi sferzanti giudizi nei confronti della Famiglia Reale Britannica e dei vari politici internazionali, lo hanno spesso visto protagonista nel dibattito pubblico.\nBiografia.\n1959\u20131976: i primi anni.\nMorrissey nasce presso il \"Park Hospital\" di Davyhulme, un'area di Trafford (all'epoca nel Lancashire, dal 1974 parte della neo-costituita Greater Manchester), il 22 maggio del 1959, secondogenito dei due figli di Peter Aloysius Morrissey, di professione barelliere, e di Elizabeth \"Betty\" Dwyer, una bibliotecaria, ambedue immigrati irlandesi originari di Dublino e di religione cattolica.\nI genitori emigrarono in Inghilterra nel 1958, un anno prima della sua nascita, assieme alla loro primogenita Jacqueline, detta Jackie. Il nome Steven gli fu dato in omaggio all'attore statunitense Steve Cochran, bench\u00e9 lo stesso musicista ha poi sostenuto di essere stato chiamato cos\u00ec in memoria di un suo zio paterno, Patrick Steven Morrissey, deceduto in et\u00e0 infantile. Trascorre i primi anni della sua vita ad Hulme, un'area di Manchester, nella casa di Harper Street. Tra il 1965 ed il 1969 la famiglia Morrissey si trasferisce per altre due volte nei pressi della periferia cittadina, per poi assestarsi nel pi\u00f9 tranquillo sobborgo di Stretford, al numero 384 di Kings Road.\nNel corso della sua adolescenza, Morrissey ebbe un legame molto intenso con la madre, mentre i rapporti col padre furono per molti anni problematici. Il suo ricordo di questo periodo, vissuto nella Manchester degli anni sessanta, \u00e8 quello di un periodo di grande solitudine personale e di depressione, un malessere che poi lo avrebbe accompagnato per larga parte della sua esistenza e che lo indusse, in alcuni momenti, ad assumere farmaci. \"Non c'era alcun senso di frivolezza nella mia adolescenza, assolutamente. Non c'era nulla di simile allo svagarsi, o a ubriacarsi o ad andare in una spiaggia. Tutto nella mia vita era solo irrimediabilmente premeditato.\"\nMorrissey passa quindi le sue giornate in casa, leggendo, ascoltando musica e scrivendo pagine di poesia. \"Non ho mai incontrato gente, letteralmente\", dichiara, intervistato da Rolling Stone: \"Potevo anche non mettere piede fuori casa per tre settimane. James Dean e Oscar Wilde erano gli unici due compagni che ho avuto nella mia adolescenza. Ogni rima scritta da Wilde mi colpiva enormemente ed ero anche terribilmente affascinato dallo stile di vita di Dean. Era quasi come se conoscessi queste persone molto intimamente, grazie a loro avevo un bel rifugio dalla sciatta quotidianit\u00e0.\"\nWilde, Dean ma anche altri personaggi attraggono il suo interesse: icone femminili del pop anni sessanta quali Sandie Shaw, Marianne Faithfull e Timi Yuro, o poeti e scrittori britannici come Virginia Woolf, John Betjeman e Shelagh Delaney, le cui opere (e in particolare \"A Taste Of Honey\") influenzeranno molte delle liriche del cantante.\nGli studi alla St. Mary Secondary Modern School e alla Stretford Technical School gli valgono un Certificato Generale di Educazione in tre materie, tra cui Letteratura inglese. Alla scuola segue un breve periodo lavorativo che, nel 1976, lo vede impegnato come impiegato del servizio civile e poi commesso in un negozio di dischi, prima della decisione di vivere col solo sussidio di disoccupazione per concentrarsi nell'affinamento del proprio profilo culturale con la lettura, la scrittura e soprattutto l'ascolto della musica:\nA partire dal 1974 sempre pi\u00f9 di frequentemente scrive lettere alle riviste musicali come Melody Maker e NME in cui manifesta le proprie opinioni sulle band dell'epoca che, a volte, quando fanno tappa nella sua citt\u00e0, riesce ad apprezzare dal vivo, nei concerti. Il primo a cui assiste \u00e8 quello dei T. Rex di Marc Bolan, nel 1972.\n1977\u20131981: le prime band.\nNel 1977, il diciottenne Morrissey diventa presidente del \"fan club\" inglese dei New York Dolls, il suo gruppo preferito dell'epoca. \"Si inizia ad ascoltare alcuni gruppi e poi non li si dimentica pi\u00f9, non importa quello che fanno, non potranno mai deludervi. Questo i Dolls sono stati per me.\"\nContagiato dal crescente fenomeno del punk rock inizia, poco pi\u00f9 tardi, a sperimentare anche la voglia di appartenere a un gruppo e, per un breve periodo, diventa il cantante dei Nosebleeds con cui, al tempo, suonava anche il chitarrista Billy Duffy (pi\u00f9 tardi nei Cult). Poco prima della separazione dal gruppo Morrissey inizia a comporre con Duffy i primi brani, \"Heaven Peppermint\", \"I Get Nervous\" e \"(I Think) I'm Ready for the Electric Chair\", che non verranno mai registrati.\nNel 1978, sempre insieme a Duffy, entra a far parte degli \"Slaughter &amp; the Dogs\", ancora una volta per sostituire il cantante, Wayne Barrett. Con loro, Morrissey registra quattro brani e ottiene anche un provino per un contratto discografico a Londra, fallito il quale gli \"Slaughter &amp; the Dogs\" cambiano nome in \"Studio Sweethearts\", restando senza cantante perch\u00e9 Morrissey abbandona il gruppo.\nMorrissey decide di interrompere la carriera musicale per concentrarsi sulla scrittura e per pubblicare due libri biografici, \"New York Dolls\" nel 1981 e \"James Dean Is Not Dead\" nel 1983. Un terzo libro sul cinema (\"Exit Smiling\"), in realt\u00e0 scritto nel 1980 su oscuri B-movies, \u00e8 inizialmente rifiutato dall'editore rimane inedito fino alla pubblicazione avvenuta nel 1998.\n1982\u20131987: gli Smiths.\nNel 1982 Morrissey e il chitarrista Johnny Marr formano gli Smiths. L'incontro tra i due era avvenuto grazie a una conoscenza comune: \"Ho aperto la porta, un giorno, e lui era l\u00ec\", ricorda Morrissey: \"Sembra davvero una fantasia, ma \u00e8 esattamente come \u00e8 successo. Poi mi disse: \"Ti piacerebbe scrivere, e formare un gruppo?\". \u00c8 stato tutto molto strano per me perch\u00e9 avevo provato a formare una band per tanto tempo e proprio in quel periodo in cui lui \u00e8 venuto da me, io avevo deciso che non avrei pi\u00f9 provato. E poi tutto \u00e8 successo.\"\nPer Marr \"fu un come un colpo di fulmine, per il fatto che eravamo cos\u00ec in sintonia e perch\u00e9 le influenze (musicali, ndr) che avevamo singolarmente erano tutte cos\u00ec oscure\".\nNell'autunno del 1982 viene reclutato il batterista Mike Joyce, gi\u00e0 membro della punk band \"The Hoax and Victim\", e il bassista Andy Rourke, amico d'infanzia di Johnny Marr e, con questa formazione, gli Smiths iniziano a esibirsi nei club di Manchester.\nProprio dopo uno di questi \"live\" la Rough Trade li convince a firmare il loro primo contratto discografico e a pubblicare il loro singolo di debutto, \"Hand in Glove\".\nI testi di Morrissey sono, sin dall'inizio, il marchio di fabbrica del gruppo, caratterizzati da un'ironica disperazione e da continui riferimenti alla societ\u00e0 contemporanea che facevano da contraltare alle composizioni musicali, elaborate ma al tempo stesso melodiche, di Marr.\nNel febbraio del 1984 la \"band\" pubblica il primo album, intitolato \"The Smiths\", che raggiunge la seconda posizione nella classifica inglese e precede l'uscita di \"Hatful of Hollow\", raccolta di singoli, b-side e brani provenienti dalle session per BBC Radio 1, registrate durante gli show radiofonici di John Peel e David Jensen.\nLa band riscuote un successo crescente, prima in Inghilterra e poi a livello internazionale, diventando addirittura band di culto negli Stati Uniti d'America, dove le emittenti radiofoniche dei \"college\" suonano sempre pi\u00f9 frequentemente i loro singoli.\nAll'inizio del 1985 gli Smiths pubblicano il loro secondo album, Meat Is Murder, che vede la band prendere posizioni politiche ancor pi\u00f9 radicali rispetto al lavoro precedente, con la campagna pro-vegetariana annunciata dalla stessa \"title-track\".\nCommercialmente il disco si rivela un successo e raggiunge la prima posizione nella classifica inglese. Lo stesso anno il gruppo intraprende un lungo \"tour\" durante il quale trova il tempo di registrare un altro album in studio, \"The Queen Is Dead\", che esce nel giugno 1986 poco dopo il singolo \"Bigmouth Strikes Again\", ed \u00e8 considerato ancora oggi una delle pietre miliari del suo genere e spesso incluso in molte classifiche dei migliori album di sempre.\nNei primi mesi del 1987 esce una seconda \"compilation\", \"The World Won't Listen\", che raggiunge il numero due nelle classifiche, seguita da \"Strangeways, Here We Come\", quarto e ultimo album in studio del gruppo, pubblicato nel mese di settembre a band oramai divisa.\nGli Smiths si sciolgono ufficialmente nel 1987, quando le divergenze d'opinione tra gli amici/nemici, Morrissey e Johnny Marr, rispetto alla direzione artistico-musicale del gruppo diventano inconciliabili.\nMarr, ormai esausto della venerazione di Morrissey per il pop anni sessanta, non avrebbe pi\u00f9 voluto suonare alcuna cover degli artisti del periodo, preferendo sperimentare una pi\u00f9 vasta gamma di stili musicali, mentre Morrissey diviene sempre pi\u00f9 intransigente riguardo alle tante collaborazioni e ai troppi progetti paralleli del chitarrista con altre band, oltre che dalla politica attuata nei confronti della propria etichetta discografica.\n1988\u20131999: la carriera solista.\nNel marzo del 1988, dopo solo sei mesi dall'ultimo lavoro degli Smiths, esce \"Viva Hate\", il primo album solista di Morrissey. Il disco, che nasce da una collaborazione col produttore Stephen Street, con Vini Reilly dei Durutti Column e col batterista Andrew Paresi, non si distacca molto rispetto alla precedente produzione del cantante, anche se le chitarre di Reilly donano atmosfere pi\u00f9 abrasive al lavoro rispetto a quelle di Marr.\n\"Viva Hate\" raggiunge la posizione numero uno nella Official Albums Chart poco dopo la pubblicazione, anche grazie ai singoli \"Suedehead\" e \"Everyday Is Like Sunday\".\nNel 1990 viene pubblicato \"Bona Drag\", una raccolta che include alcuni singoli, brani inediti quali \"November Spawned a Monster\" e \"Ouija Board, Ouija Board\" e alcune b-side. Per il dopo \"Viva Hate\" il cantante si affida a Mark Nevin, che compone le musiche, e a Clive Langer che cura la produzione.\nNel marzo 1992 esce \"Kill Uncle\" che raggiunge la posizione numero otto nelle classifiche del Regno Unito, seguito da altri due singoli estratti dall'album, \"Our Frank\" e \"Sing Your Life\".\nLa \"band\" del \"tour\" di \"Kill Uncle\" viene reclutata anche per le registrazioni del successivo \"Your Arsenal\", uscito nel 1992 e prodotto da Mick Ronson, ex chitarrista di David Bowie.\nIl lavoro di composizione venne diviso tra il chitarrista Alain Whyte, che da sempre ha un ruolo fondamentale nell'\"entourage\" di Morrissey, e Mark Nevin. L'album raggiunge la posizione numero quattro della classifica del Regno Unito e due dei tre singoli, \"We Hate It When Our Friends Become Successful\" e \"You're the One for Me, Fatty\" entrano nella Top 20.\nIl 1994 vede la tragica morte di tre persone a lui vicine: Mick Ronson, Tim Broad e Nigel Thomas. Il dolore per queste perdite viene canalizzato nella scrittura del suo nuovo album, \"Vauxhall and I\", che raggiunge la prima posizione delle classifiche britanniche, e di \"The More You Ignore Me, the Closer I Get\", che raggiunge il numero 8 della \"UK Singles Chart\" e il numero 46 in quella statunitense.\nDel 1994 \u00e8 anche la collaborazione con Siouxsie di Siouxsie and the Banshees per il singolo \"Interlude\". Dopo il successo di \"Vauxhall\", Morrissey inizia a lavorare al successivo \"Southpaw Grammar\", che viene pubblicato nel mese di agosto del 1995 e raggiunge il numero quattro delle classifiche del Regno Unito.\nNel frattempo Morrissey si \u00e8 trasferito da Dublino a Los Angeles, in parte anche per sfuggire alle attenzioni della stampa musicale britannica.\nA Los Angeles Morrissey entra in contatto con la comunit\u00e0 latino-americana, rompendo definitivamente i ponti con la Gran Bretagna e ricominciando la sua vita da zero in California.\nIl 1996 \u00e8 l'anno della controversia sui diritti d'autore avviata dal batterista Mike Joyce, che porta in tribunale gli ex sodali Morrissey e Johnny Marr sostenendo di non aver mai accettato la quota del dieci per cento sulle \"royalties\" dei profitti derivanti dai dischi e dai \"live\".\nPer questo Mike Joyce si vede riconosciuto il diritto a portare la sua quota al venticinque per cento e a ricevere un milione di sterline come risarcimento sui mancati guadagni arretrati\nL'anno successivo Morrissey esprimer\u00e0 la sua amarezza per la sentenza nel brano \"Sorrow Will Come in the End\", preceduto da un altro singolo, \"Alma Matters\", e i due brani precedono l'uscita dell'album \"Maladjusted\", salutato da alcuni come un ritorno alla forma-canzone, ma che \u00e8 una delusione commerciale e di critica. Dopo questo lavoro inizia un lungo periodo di silenzio discografico che porter\u00e0 Morrissey a non pubblicare album in studio per sette anni.\n2000\u20132008: la resurrezione.\nNel 2002, pur non avendo alcun contratto discografico, Morrissey intraprende un \"tour\" che dura tutto l'anno, con date in Stati Uniti, Europa, Australia e Giappone, suonando una scaletta che comprende sia brani degli Smiths che composizioni recenti, che andranno a formare il nuovo album in studio. In questo periodo l'emittente televisiva inglese Channel 4 filma del materiale che finir\u00e0 in \"The Importance of Being Morrissey\", un documentario andato in onda nel 2003.\nIl 20 maggio del 2003 Morrissey annuncia di aver concluso un accordo con la Sanctuary Records che, per l'occasione, decide di riattivare la sussidiaria Attack Records, storica etichetta reggae della leggendaria \"famiglia\" Trojan Records che, tra il 1969 e il 1980, aveva in catalogo artisti come The Pioneers, Gregory Isaacs o The Upsetters. L'accordo segna l'inizio di una nuova fase della sua carriera solista, offrendogli la possibilit\u00e0 di registrare nuovo materiale e mettere fine a un silenzio discografico durato ben sette anni.\nNel 2004 Morrissey torna finalmente alla ribalta della scena musicale con la pubblicazione del settimo album in studio, intitolato \"You Are the Quarry\", che esce il 17 maggio in Europa e negli Stati Uniti.\n\"\u00c8 stato molto frustrante\", rivela Morrissey alla rivista \"Spitz\" parlando della sua lunga assenza, \"ma credo assolutamente nel destino e sapevo che sarebbe finita.\"\nI critici e i fan accolgono calorosamente il nuovo album, definendolo un ritorno alla miglior forma del cantante. Descritto (anche dal chitarrista Alain Whyte) come un mix tra i precedenti \"Your Arsenal\" e \"Vauxhall and I\" l'album riceve ottime recensioni e il primo singolo, \"Irish Blood, English Heart\", esce il 10 maggio raggiungendo il numero tre delle classifiche britanniche, il miglior successo discografico ottenuto da Morrissey nella sua carriera. Anche il successivo singolo, \"You Have Killed Me\", raggiunge il numero tre della \"chart\" durante la prima settimana di vendite. \"You Are the Quarry\" vender\u00e0 oltre un milione di copie, ed \u00e8 in assoluto il pi\u00f9 grande successo di Morrissey.\nIl 4 aprile del 2006 pubblica il suo ottavo album in studio, \"Ringleader of the Tormentors\", che debutta al numero uno nelle classifiche britanniche.\nLa copertina del CD allude al \"logo\" della Deutsche Grammophon e ritrae Morrissey vestito da violinista.\nIl disco viene registrato a Roma, dove il cantante ha abitato per lungo tempo, ed \u00e8 prodotto da Tony Visconti.\nIl successivo \"tour\" internazionale del 2006 vede l'esecuzione di oltre ventiquattro concerti nel Regno Unito ed \u00e8 culminato con tre date, in tre domeniche consecutive, al London Palladium. Poco prima dell'uscita dell'album, Morrissey \u00e8 stato fotografato a Roma da Bryan Adams per la copertina del periodico \"Zoo Magazine\".\nNei primi mesi del 2007 Morrissey lascia la Sanctuary Records e intraprende un lungo \"tour\" (dal 1\u00ba febbraio 2007 al 29 luglio 2008) di 106 concerti, oltre a undici date cancellate - di cui sei consecutive alla Roundhouse di Londra a causa di problemi alla gola. Nel dicembre 2007 firma un nuovo contratto con la Decca Records e pubblica un nuovo \"Greatest Hits\", preceduto dal singolo inedito \"I'm Throwing My Arms Around Paris\" che raggiunge il numero 14 nelle classifiche britanniche. Il secondo singolo estratto dall'album, \"All You Need Is Me\", viene pubblicato nel mese di marzo.\nIl 9 gennaio 2007 la BBC conferma di essere in trattativa con Morrissey per la composizione di un brano per il concorso musicale Eurovision Song Contest. Secondo un portavoce della BBC, nel caso del raggiungimento dell'accordo, Morrissey avrebbe scritto il brano per un altro artista, anzich\u00e9 presentarlo egli stesso.\nIl 23 febbraio 2007 la BBC dichiara che Morrissey non avrebbe partecipato al festival.\n2009\u20132012: i lunghi tour.\nNel febbraio 2009, a seguito di voci sempre pi\u00f9 insistenti su una imminente riunione degli Smiths, Morrissey si vede nuovamente costretto a negare l'eventualit\u00e0.\nIn un'intervista a BBC Radio 2 dichiara che \"la gente mi chiede sempre di reunion, e non riesco a immaginare il perch\u00e9. Il passato sembra un luogo lontano, e ne sono contento.\"\nDopo aver iniziato a registrare con Tony Visconti, Morrissey preferisce tornare in studio con Jerry Finn - il produttore di \"You Are the Quarry\" - per lavorare al nuovo album.\n\"Years of Refusal\" viene pubblicato in tutto il mondo il 16 febbraio 2009, e raggiunge il terzo posto delle classifiche britanniche e l'undicesimo nella classifica Billboard 200 negli Stati Uniti. \"I'm Throwing My Arms Around Paris\" e \"Something Is Squeezing My Skull\" sono i singoli estratti dal disco e per tutto il 2009 Morrissey \u00e8 in \"tour\" per promuovere l'album negli Stati Uniti, in Irlanda, Scozia, Inghilterra e, per la prima volta nella sua carriera, in Russia.\nNell'aprile del 2009 vengono pubblicate nel Regno Unito e negli Stati Uniti le edizioni rimasterizzate di \"Southpaw Grammar\" e di \"Maladjusted\", seguite dalla raccolta di \"b-sides\" \"Swords\".\nA Swindon, nella seconda data del successivo \"tour\" inglese, Morrissey cade a terra per difficolt\u00e0 respiratorie al termine della canzone di apertura del suo set, \"This Charming Man\", e viene poi dimesso dall'ospedale il giorno successivo.\nL'8 novembre, poco dopo l'inizio dell'esibizione all\"Echo Arena\" di Liverpool, il cantante viene colpito alla testa da una bottiglia di plastica lanciata dal pubblico. Il concerto viene quindi interrotto dopo solo cinque minuti e non verr\u00e0 pi\u00f9 ripreso.\nNell'ottobre del 2010, a venti anni dalla sua uscita, viene ristampata la raccolta \"Bona Drag\" con l'aggiunta di sei tracce inedite.\nNel febbraio 2011 la EMI annuncia una nuova raccolta del cantante, \"The Very Best of Morrissey\", che viene pubblicata nell'aprile dello stesso anno. Nel comunicato stampa \u00e8 riportato che sia la \"tracklist\" che l'\"artwork\" della copertina sarebbero stati scelti da Morrissey e che il singolo promozionale \"Glamorous Glue\" sarebbe stato ristampato e pubblicato nella stessa settimana, con l'aggiunta di due canzoni inedite.\nIl 20 aprile Morrissey, nel corso di un'intervista radiofonica per BBC Radio 4, dichiara di aver completato la sua autobiografia di 660 pagine, e l'intenzione di proporla per la pubblicazione.\nIl 14 giugno, durante lo \"show\" radiofonico di Janice Lunga su BBC Radio 2, vengono presentati in anteprima tre nuovi pezzi di Morrissey, \"Action Is My Middle Name\", \"The Kid's a Looker\" e \"People Are the Same Everywhere\".\nTra giugno e agosto del 2011 Morrissey \u00e8 in \"tour\" nel Regno Unito e nel resto d'Europa, suonando in festival tra cui Glastonbury, Hop Farm, Hultsfred in Svezia e Lokerse Feesten in Belgio. La tourn\u00e9e prosegue in Messico e negli Stati Uniti, dove il cantante si esibisce per venti date dal 14 novembre al 18 dicembre.\nIl 21 dicembre 2011, in un messaggio pubblicato sul sito \"True-to-you.net\", il cantante dichiara di essere titubante per l'uscita di un nuovo lavoro, vista la difficolt\u00e0 riscontrata nel trovare un'etichetta discografica: \"Non mi aspetto di vivere abbastanza a lungo per trovare un'offerta da un'etichetta. Questo argomento non suonerebbe poi cos\u00ec banale se non l'avessi gi\u00e0 citato 47 volte. Prometto di non parlarne pi\u00f9.\"\nIl 2 aprile 2012 la EMI, attraverso la consociata \"Liberty\", pubblica nel Regno Unito un'edizione speciale (in CD, LP in vinile e download digitale, con un'introduzione scritta da Chrissie Hynde e con foto inedite) dell'album di debutto da solista, \"Viva Hate\", uscito nel 1988.\nOltre alla rimasterizzazione delle tracce originali a cura del produttore Stephen Street, la \"tracklist\" dell'album presenta anche il brano \"Treat Me Like a Human Being\", \"outtake\" tratto dalle sessioni di registrazione dell'ottobre 1987 e finora pubblicato solo come lato B del singolo \"Glamorous Glue\" nell'aprile 2011.\nLa canzone, che inizialmente doveva far parte dell'album originale, fu poi estromessa per far posto a materiale giudicato pi\u00f9 interessante. Il titolo \u00e8 ispirato a una delle canzoni preferite dal cantante (\"Human Being\" dei New York Dolls), gi\u00e0 reinterpretata in una riuscita \"cover\".\nDopo l'uscita dell'album, il 21 aprile, la EMI ha pubblicato un'edizione limitata (10\" picture disc) del singolo di debutto \"Suedehead\" in una versione remixata dal duo Ron e Russell Mael.\nIl singolo \u00e8 completato da due inediti dal vivo: \"We'll Let You Know\" e \"Now My Heart Is Full\", entrambi registrati al Royal Theatre di Londra nel febbraio del 1995.\nPer quasi tutto il 2012 Morrissey \u00e8 impegnato in un lungo \"tour\" che, iniziato in Cile, continua in Argentina, Brasile, Per\u00f9, Colombia, Giappone, Corea, Singapore, Indonesia, Filippine e Stati Uniti.\nIl tour del 2012 ha toccato anche l'Italia con cinque concerti, a Roma il 7 luglio (Auditorium Parco della Musica), a Genova l'8 luglio (\"Arena Del Mare Goa Boa\"), a Milano il 10 luglio (Teatro degli Arcimboldi), a Firenze l'11 luglio (\"Nuovo Teatro Dell'Opera\") e infine a Grado il 13 luglio.\nNella scaletta delle date italiane, oltre a diversi brani degli Smiths (\"Still Ill\", \"How Soon Is Now?\", \"Meat Is Murder\", \"I Know It's Over\", \"Last Night I Dreamt That Somebody Loved Me\", \"Shoplifters Of The World Unite\") e alla \"cover\" di \"To Give (The Reason I Live)\" di Frankie Valli, erano presenti anche gli inediti \"People Are The Same Everywhere\", \"Action Is My Middle Name\" e \"Scandinavia\".\nA inizio di giugno del 2012, durante il tour americano, dopo un concerto a Stockton, in California, il batterista Matt Walker decide in maniera improvvisa di lasciare il gruppo che accompagna Morrissey durante i concerti e che, dall'ottobre del 2009, comprende Jesse Tobias alla chitarra, Solomon Walker al basso, Gustavo Manzur alle tastiere e alla tromba e il fedelissimo Boz Boorer alla chitarra e al clarinetto. Al posto di Walker, dietro i tamburi, viene ingaggiato Anthony Burulcich, batterista dei The Bravery. A confermare l'avvenuta dipartita di Walker \u00e8 lo stesso Morrissey con una lettera ai \"fan\" pubblicata sul sito \"True-to-you.net\"\n2013\u20132014: l'autobiografia e il ritorno discografico.\nAlla fine di gennaio del 2013, mentre \u00e8 a Detroit per una data del lungo \"tour\" americano, Morrissey subisce un ricovero presso il William Beaumont Hospital di Royal Oak, nel Michigan. Il cantante \u00e8 quindi costretto a rinviare alcune date per potersi curare quella che sembra essere un'infezione alla vescica.\nL'8 aprile del 2013 la EMI pubblica in versione rimasterizzata il secondo album solista del cantante, \"Kill Uncle\" uscito nel 1991. La nuova \"tracklist\" comprende i brani \"Pashernate Love\", \"East West\" (cover degli Herman's Hermits gi\u00e0 edita come \"b-side\" del 12\" \"Ouija Board, Ouija Board\") e una nuova versione di \"There's A Place In Hell For Me And My Friends\", registrata live in studio. Contemporaneamente, lo stesso giorno, viene pubblicata una ristampa del singolo \"The Last of the Famous International Playboys\", con l'aggiunta di tre \"b-side\" provenienti da recenti sessioni radiofoniche, durante lo show di Janice Lunga, a BBC Radio 2: \"Action Is My Middle Name\", \"People Are The Same Everywhere\" e \"The Kid's A Looker\".\nPer celebrare i venticinque anni di carriera solista, il 29 agosto 2013, \u00e8 stato distribuito nelle sale cinematografiche \"Morrissey 25: Live\", un film-concerto registrato il 2 marzo dello stesso anno presso la \"Hollywood High School\" di Los Angeles davanti a 1800 spettatori. Dal film sar\u00e0 ricavato anche un DVD, pubblicato da Eagle Pictures il prossimo 21 ottobre, il primo ufficiale a nove anni dall'ultimo \"Who Put the M in Manchester?\".\nIl 17 ottobre \u00e8 stata pubblicata, in Europa (ed il 3 dicembre in America), nella collana dei classici della casa editrice Penguin, l'autobiografia di Morrissey intitolata semplicemente \"Autobiography.\" Gi\u00e0 nei giorni seguenti alla sua uscita, il libro \u00e8 entrato nella classifica britannica delle vendite al numero uno, rimanendo nella stessa posizione per diverse settimane.\nLa stessa immagine riprodotta sulla copertina dell'autobiografia del cantante, \u00e8 stata successivamente utilizzata, il 21 novembre, dalla PETA (People for the Ethical Treatment of Animals), l'associazione inglese che difende in tutto il mondo i diritti degli animali, in una delle stampe della collezione di francobolli lanciata dalla medesima organizzazione, che ritrae volti di celebrit\u00e0, attuali e del passato, dalla dichiarata anima vegetariana e animalista. Sempre nel mese di novembre, il batterista Matt Walker, annuncia il suo ritorno nella band di Morrissey.\nIl 2 dicembre 2013, la Parlophone pubblica, in versione download digitale, il brano \"Satellite of Love\", cover dell'omonima canzone scritta da Lou Reed. Registrata da Morrissey dal vivo, durante il concerto al Chelsea Ballroom Cosmopolitan di Las Vegas, il 25 novembre 2011, il brano viene successivamente reso disponibile, il 28 gennaio 2014, anche in vinile 12\" e 7\", assieme ad altre tracce: \"You're Gonna Need Someone on Your Side\" e le versioni live di \"All You Need Is Me\", \"Mama Lay Softly on the Riverbed\", \"Vicar in a Tutu\" e \"You Say You Don't Love Me\" (cover dei Buzzcocks), tutte registrate nel corso di un concerto tenutosi ad Hyde Park, il 4 luglio del 2008.\nL'11 dicembre, Morrissey, insieme ad altri artisti, si esibisce in occasione dell'annuale concerto per la cerimonia di consegna del Premio Nobel della Pace, ad Oslo, eseguendo tre brani del suo repertorio: People Are The Same Everywhere, Irish Blood, English Heart e Satellite Of Love, in omaggio a Lou Reed, da poco scomparso.\nIl 15 luglio 2014 viene pubblicato \"World Peace Is None of Your Business\", il decimo album in studio di Morrissey, il primo ad uscire per la Harvest Records, una sussidiaria della Capitol.\nRegistrato nei Fabrique Studios di Saint-R\u00e9my-de-Provence, in Francia, il disco \u00e8 stato prodotto da Joe Chiccarelli e vede la collaborazione dei musicisti che solitamente formano la sua backing-band dal vivo: Boz Boorer (chitarra), Jesse Tobias (chitarra), Solomon Walker (basso), Matthew Walker (batteria) e l'ultimo arrivato in ordine di tempo, Gustavo Manzur, un multi-strumentista che ha rimpiazzato l'uscita dello storico tastierista Alain Whyte.\nL'uscita dell'album, distribuito sia in versione digitale che in cd e vinile, classica (con 12 tracce) e deluxe (con l'aggiunta di altri 6 brani: \"Scandinavia\", \"One of Our Own\", \"Drag the River\", \"Forgive Someone\", \"Julie in the Weeds\", \"Art-Hounds\"), \u00e8 stata preceduta dalla pubblicazione, in versione download digitale, di quattro singoli estratti dal disco: l'omonimo \"World Peace Is None of Your Business\", uscito il 13 maggio, Istanbul, pubblicato il 20 maggio, ed infine Earth Is the Loneliest Planet e The Bullfighter Dies, usciti rispettivamente il 3 ed il 17 giugno successivi. Ogni singolo \u00e8 accompagnato dalla pubblicazione, sul canale ufficiale YouTube dell'artista, di altrettanti videoclip in cui Morrissey interpreta il testo degli stessi brani in versione spoken-words. Diretti da Natalie Johns e registrati negli studi della Capitol di Los Angeles, i video vedono la partecipazione in forma di cameo di Nancy Sinatra e Pamela Anderson. Il 7 luglio 2014, \u00e8 pubblicata anche la versione in vinile dei quattro singoli estratti dall'album, raccolti in un EP e distribuiti dalla Record Store Day.\nIl 9 agosto, appena tre settimane dopo la pubblicazione dell'album World Peace Is None of Your Business, con un messaggio redatto sulla sua webzine di riferimento True To You, Morrissey rende noto di aver concluso il suo rapporto di collaborazione con l'etichetta Harvest Records, per volere stesso del proprietario della label, Steve Barnett.\nNei giorni successivi all'uscita del disco, Morrissey si esprime in senso critico nei confronti della Harvest, accusando l'etichetta di non aver voluto finanziare la lavorazione di un video promozionale per il suo brano \"World Peace Is None of Your Business\".\nNel mese di ottobre del 2014, attraverso un'intervista alla rivista spagnola \"El Mundo\", il cantante rivela di essere malato di cancro e di essersi sottoposto, nell'ultimo anno e mezzo e nel pi\u00f9 assoluto riserbo, a una serie di terapie ed operazioni, affermando anche di essere stato operato quattro volte per l'asportazione di tessuti neoplastici. \"Se devo morire morir\u00f2, altrimenti rester\u00f2 vivo, al momento mi sento bene. Mi rendo conto che in alcune interviste recenti non ho un bell'aspetto ma queste sono le conseguenze della malattia. Non voglio stare a preoccuparmene: mi riposer\u00f2 quando sar\u00f2 morto. Ho un'et\u00e0 nella quale dovrei smettere di fare musica. Molti compositori di musica classica sono morti a 34 anni. Io sono ancora qui e nessuno sa cosa fare, con me. Con un po' di fortuna pubblicher\u00f2 il mio libro l'anno prossimo cos\u00ec potr\u00f2 smettere di cantare per sempre, facendo felice un mucchio di gente\".\nIl 4 novembre 2014 l'autobiografia di Morrissey in edizione tascabile \u00e8 pubblicata negli Stati Uniti da Penguin Classics.\n2015\u2013presente.\nIl 26 marzo del 2015 esce \"Kiss Me a Lot\", quinto singolo tratto dall'album \"World Peace Is None of Your Business\" che viene pubblicato, in versione download digitale, dalla Atom Factory.\nNel mese di agosto del 2015, Morrissey declina l'invito ad accettare il \"Gold Medal Award\" da parte del Trinity College di Dublino per il suo contributo alla musica. \"La mia reazione iniziale \u00e8 stata quella di sentirmi indegno... il mio contributo alla musica \u00e8 tale che nessuna casa discografica del pianeta ha il coraggio o l'immaginazione di offrirmi un contratto!\"\nIl 24 settembre 2015 esce \"List of the Lost\", opera che segna il debutto di Morrissey nelle vesti di romanziere. Pubblicato dalla casa editrice inglese Penguin Books sotto forma di edizione tascabile, il romanzo viene reso disponibile nel Regno Unito, in Irlanda, in Australia, in Nuova Zelanda e in Sud Africa. Morrissey d\u00e0 notizia, per la prima volta del suo primo romanzo, all'inizio del 2014, rivelando, ancora una volta, tutta la sua disillusione dei confronti dell'industria discografica:\nNell'ambito del suo tour mondiale, Morrissey torna a esibirsi in Italia per due date in cui si registra il tutto esaurito: il 7 ottobre 2015 al Teatro Augusteo di Napoli, il giorno seguente al Carisport di Cesena.\nMorrissey ha concesso l\u2019utilizzo di alcuni brani degli Smiths per il film \"Shoplifters of the World,\" il cui titolo stesso riprende l'omonima canzone della band mancuniana. Scritta e diretta da Stephen Kijak, la pellicola \u00e8 ispirata ad un avvenimento realmente accaduto alla fine anni ottanta, quando un fan della band, armato di fucile, pianific\u00f2 di costringere i conduttori di una radio americana di Denver a suonare per un\u2019intera giornata brani degli Smiths, facendosi per\u00f2 arrestare prima di entrare negli studi dell'emittente stessa. Il film vedr\u00e0 la partecipazione dell\u2019attore Joe Manganiello, nei panni di uno dei dj della radio.\nIl 2 luglio del 2017, al Festival Internazionale del Cinema di Edimburgo, \u00e8 stato presentato \"England Is Mine\", il film biografico sulla vita e la carriera musicale di Morrissey con la sua band, The Smiths. La pellicola, ufficialmente non autorizzata dal musicista britannico, \u00e8 diretta da Mark Gill e prodotta da Baldwin Li e Orian Williams e vede l\u2019attore Jack Lowden nel ruolo di Morrissey e Jessica Brown Findlay nella parte di Linder Sterling, intima amica del cantante. Il biopic, che inizialmente avrebbe dovuto intitolarsi \"Steven\", ripercorre gli anni giovanili di Morrissey, partendo dalla sua infanzia e attraverso la sua adolescenza nella Manchester degli anni ottanta.\nDurante una sua breve vacanza in Italia, la sera del 4 luglio del 2017, a causa d'un violento alterco con un poliziotto romano, Morrissey avrebbe annullato tutte le sette date che aveva in programmazione nel Paese per il mese di settembre. Con un post riportato sulla pagina Facebook del nipote del cantante, il fotografo Sam Esty Rayner, e ripreso poi dall'edizione statunitense della rivista Rolling Stone, l'ex Smiths avrebbe infatti accusato l'agente di averlo aggredito e \u201cterrorizzato\u201d per ben 35 minuti nei pressi di via del Corso, urlando e \u201cimpugnando la pistola per tutta la durata della discussione\u201d. Nel post viene riportata anche una breve dichiarazione di Morrissey: \u201d Questo \u00e8 stato un atto di puro terrore. L\u2019agente non si \u00e8 voluto identificare, ma guidava una moto della Polizia targata G2458. Non ho infranto nessuna legge e non facevo niente di sospetto: ha aperto la custodia della pistola e mi ha urlato in faccia. Penso che mi abbia riconosciuto, forse voleva spaventarmi, o uccidermi. State attenti\u201d. Secondo la versione della Questura romana, invece, il cantante, a bordo di una Cinquecento guidata dal nipote stesso, sarebbe arrivato a folle velocit\u00e0 e perdipi\u00f9 contromano su una via del Corso affollata di turisti e, proprio per questo, bloccato da una pattuglia in moto della polizia di Stato in servizio antiterrorismo.\nA fine estate 2017, Morrissey ha annunciato l'uscita dell'undicesimo album in studio, dal titolo Low in High School, pubblicato il 17 novembre 2017.\nIl 19 settembre 2017, tramite il primo post sul nuovo account twitter, Morrissey ha comunicato l'uscita del suo nuovo singolo, dal titolo Spent the Day in Bed. Il brano, pubblicato in formato download digitale, \u00e8 anche il primo singolo estratto dal nuovo album dell'artista, Low in High School. Contemporaneamente ha anche annunciato un tour americano di presentazione del disco con date a New York, Washington, Filadelfia, Chicago, Denver, Salt Lake City, Phoenix, Detroit, San Francisco, Seattle, Boston, Saint Louis, Paso Robles e Portland.\nIl 24 ottobre 2018 viene pubblicato \"I Wish You Lonely\", secondo singolo tratto dal suo nuovo album, Low in High School.\nL'undicesimo lavoro solista dell'ex-Smiths, dal titolo Low in High School, viene pubblicato il 17 novembre dalla BMG, in collaborazione con la Etienne Records, la nuova etichetta di propriet\u00e0 dello stesso Morrissey. L'album, prodotto da Joe Chiccarelli, registrato negli studi La Fabrique di Saint-R\u00e9my-de-Provence e in quelli del Forum Music Village di Roma (di propriet\u00e0 di Ennio Morricone), esce in versione CD, vinile colorato, cassetta (in edizione limitata) e formato download digitale.\nIl 5 dicembre 2018, con un annuncio pubblicato sul suo blog ufficiale, Morrissey ha rivelato il titolo e la track list del suo dodicesimo album in studio, \"California Son\". Prodotto da Joe Chiccarelli, il disco sar\u00e0 pubblicato dall\u2019etichetta BMG e conterr\u00e0 esclusivamente cover di artisti quali Bob Dylan, Joni Mitchell, Roy Orbison, Laura Nyro, Carly Simon, Phil Ochs, Dionne Warwick e altri ancora. L\u2019album \u00e8 uscito il 24 maggio 2019.\nNel gennaio 2020, Morrissey ha annunciato l'uscita, per il prossimo 20 marzo, di un nuovo album contenente 11 tracce e dal titolo \"I Am Not a Dog on a Chain\". Il primo singolo estratto dal disco, \"Bobby, Don't You Think They Know?\", realizzato in duetto con Thelma Houston, \u00e8 stato pubblicato in versione streaming.\nNel novembre 2020, l'accordo di Morrissey con l'etichetta BMG \u00e8 scaduto e non \u00e8 stato rinnovato.\nDopo l'abbandono dell'etichetta BMG Morrissey ha lavorato all'incisione del suo quattordicesimo album in studio intitolato \"Bonfire of Teenagers\"; Il cantante, nel maggio 2021 ha dichiarato che sta cercando un'etichetta discografica mettendo all'asta l'album al miglior offerente. Il nuovo album, che far\u00e0 seguito al disco del 2020 \"I Am Not a Dog on a Chain\", verr\u00e0 pubblicato a data da destinarsi.\nControversie.\nL'industria discografica.\nArtista che gode fama di non essere interessato n\u00e9 ai compromessi n\u00e9 ai principi di marketing seguiti dall'industria discografica, Morrissey ha a lungo subito le conseguenze dell'aver operato come outsider nei confronti dell'industria discografica e, tra il 1999 e il 2003, non \u00e8 riuscito ad esempio a trovare alcun contratto discografico che soddisfacesse le sue richieste o che comunque volesse pubblicare i suoi lavori.\nIl cantante \u00e8 stato, nel corso della sua carriera, duramente critico anche nei confronti di alcuni colleghi come Madonna, David Bowie, George Michael e Robert Smith (cantante del gruppo The Cure) che ha poi risposto alle critiche dichiarando: \"Se Morrissey \u00e8 vegetariano, allora io mangio carne solo perch\u00e9 odio Morrissey.\"\nNel 1994 Morrissey \u00e8 stato attaccato da Nicky Wire, bassista e paroliere dei Manic Street Preachers che, rispondendo a un suo commento sul diritto alla libert\u00e0 di parola per il British National Party, si \u00e8 riferito a Morrissey come a un \"vecchio triste e inacidito che farebbe qualsiasi cosa per ottenere attenzione dalla stampa e a cui semplicemente piace irritare le persone.\" Richey James Edwards, co-paroliere dei Manics, ha aggiunto che Morrissey era evidentemente spaventato dalle sue stesse dichiarazioni, in quanto non era pronto a discuterle con alcuno e non era in grado di addurre argomentazioni logiche a sostegno dei suoi commenti.\nNel luglio del 2011, in un'intervista al magazine Billboard, rispondendo ad una domanda del giornalista sul mondo della musica pop odierno e, in particolare, sul personaggio di Lady Gaga, Morrissey ha dichiarato di percepire il suo stile come \"niente di nuovo\". \"Mi piace l'idea di donne in pieno controllo\" ha aggiunto \"ma sono stanco di vedere cantanti che non possono pubblicare una canzone senza l'aiuto di settecentocinquanta danzatori frenetici che provano a simulare erotismo. \u00c8 effettivamente fraudolento, e l'esatto contrario di erotico. Edith Piaf era alta mezzo metro, indossava sempre un modesto abito nero, cantava senza scenografie o luci, e la sua voce ruggiva al di sopra del vento, con un incredibile potere di comunicazione. Vorrei che McDonna [Madonna] ci provasse\".\nLa politica.\nAnche se in questa intervista Morrissey non considera s\u00e9 stesso un politico, nel senso stretto del termine, non si pu\u00f2 non riconoscergli un'ampia visione del mondo che va ben al di l\u00e0 dei propri testi e della propria musica. Il suo punto di vista mai neutro riflette una schiettezza di fondo nel colpire, nel corso degli anni, bersagli ben mirati, nelle sue frequenti esternazioni e interviste. Vittime ricorrenti quali, tra gli altri, la Famiglia Reale Britannica, l'ex primo ministro britannico Margaret Thatcher, i due principali partiti politici del Regno Unito (Partito Laburista e il Partito Conservatore) e l'ex-Presidente degli Stati Uniti d'America, George W. Bush.\nIn un'intervista del 1984, parlando dell'allora primo ministro inglese Margaret Thatcher, dichiarava: \"\u00c8 una sola persona, e pu\u00f2 essere distrutta. Questa \u00e8 l'unica soluzione per il nostro paese, adesso.\" Viva Hate, il suo primo album solista, conteneva un brano intitolato proprio \"Margaret on the Guillotine\" (Margaret sulla ghigliottina). In risposta a tutto ci\u00f2, la polizia britannica, perquis\u00ec la casa del cantante e apr\u00ec un'indagine a suo carico. Sembra tuttavia che gli agenti di polizia incaricati di compiere la perquisizione fossero imbarazzati dall'assurdit\u00e0 della situazione e che alcuni di loro abbiano addirittura chiesto l'autografo al cantante. L'8 aprile 2013, a seguito della morte della Thatcher, con una lettera aperta pubblicata dal sito web di informazione The Daily Beast, Morrissey ha nuovamente ribadito la sua posizione nei confronti dell'ex primo ministro britannico:\nStesso disprezzo \u00e8 rivolto alla Famiglia reale britannica, rispetto alla quale le pungenti invettive di Morrissey risalgono gi\u00e0 ai tempi degli Smiths, infilate nei versi di diverse canzoni, a partire da \"The Queen Is Dead\" in poi. Nel 1985, intervistato dalla rivista Time Out, cos\u00ec descriveva il suo sentimento nei loro confronti:\nNel 2011, in un articolo scritto dallo stesso Morrissey per la rivista \"Hotpress\" in concomitanza con la visita della regina Elisabetta in Irlanda, si pu\u00f2 notare come, a distanza di venticinque anni, le sue opinioni in proposito non sono affatto cambiate, anzi, semmai irrigidite.\nAltro obbiettivo ricorrente delle sue critiche \u00e8 l'America, soprattutto negli anni dell'amministrazione del Bush. Nell'ottobre 2004, il frontman, ha rilasciato una dichiarazione in cui chiedeva agli elettori americani di votare per John Kerry.\nNel 2004, durante il suo concerto al Dublin Castle di Dublino, Morrissey ha annunciato la notizia della morte dell'ex presidente statunitense Ronald Reagan, dichiarando poi che avrebbe preferito che a morire fosse Bush.\nNel febbraio 2006 il cantante, che in quegl'anni risiedeva a Los Angeles, ha addirittura confessato di essere stato messo sotto indagine e interrogato dall'FBI e dai servizi segreti britannici (lo Special Branch) a causa delle sue esplicite critiche nei confronti degli Stati Uniti e del governo britannico, soprattutto dopo aver denunciato l'inutilit\u00e0 della guerra in Iraq e aver bollato l'allora presidente statunitense Bush come terrorista.\nIl 24 giugno 2011, durante la sua performance al Festival di Glastonbury, Morrissey ha criticato il primo ministro britannico David Cameron per aver tentato di fermare il divieto sull'utilizzo di animali selvatici da parte dei circhi equestri, definendo il politico inglese uno \"stupido cretino\".\nNel gennaio del 2013, durante un'intervista a Loaded, il cantante ha rivelato la sua personale ammirazione per Nigel Farage, leader del Partito per l'Indipendenza del Regno Unito. \"I suoi punti di vista sono piuttosto logici, specialmente quando si tratta dell'Europa\". Morrissey ha anche ammesso di aver pensato all'idea di poter votare proprio per lo Ukip.\nNell\u2018ottobre 2016, in un'intervista rilasciata al magazine australiano FasterLouder, Morrissey si \u00e8 espresso sulla questione Brexit e sul risultato del referendum sulla permanenza del Regno Unito nell'Unione europea, svoltosi il 23 giugno precedente e che ha visto un risultato favorevole all'uscita britannica dall'UE stessa, il cantante ha de\ufb01nito il risultato \u201cmeraviglioso\u201d aggiungendo che \u201cci\u00f2 non \u00e8 stato accettato dalla BBC o da Sky News, perch\u00e9 si oppongono a un pubblico che non pu\u00f2 essere ipnotizzato dalle sciocchezze della BBC o da quelle di Sky. Ed \u00e8 esattamente la stessa di Fox e CNN, nel senso che tutti dipendono dalla stupidit\u00e0 del pubblico al \ufb01ne di creare il proprio mito della realt\u00e0\u201d.\nDopo l'attentato terroristico alla Manchester Arena, del 22 maggio 2017, Morrissey ha pubblicato un post sulla sua pagina di Facebook criticando il primo ministro britannico Theresa May, il sindaco di Londra Sadiq Khan, quello di Manchester, Andy Burnham e la regina Elisabetta II per la loro reazione all'attacco che ha colpito la sua citt\u00e0 natale in cui sono rimaste uccise 22 persone e ferite altre 59. In particolare, il cantante, ha criticato sia la paura dei politici di far riferimento al terrorista suicida come estremista islamico e sia la stessa politica di immigrazione del governo britannico, dicendosi convinto che il Primo Ministro non avrebbe cambiato questa politica, nonostante gli attacchi. \"Theresa May afferma che tali attacchi non ci piegheranno, ma lei vive in una bolla antiproiettile e evidentemente oggi non ha bisogno di identificare le giovani vittime di Manchester. I politici ci dicono che non hanno paura, ma loro non sono mai le vittime. \u00c8 facile non temere quando uno \u00e8 protetto dalla linea di fuoco. Le persone normali non hanno tali protezioni\".\nAd ottobre del 2017, durante una session live radiofonica per promuovere il suo nuovo album, trasmessa dall'emittente BBC Radio 6, Morrissey ha espresso sostegno nei confronti di Anne-Marie Waters, una rappresentante politica dello Ukip (il partito inglese populista, nazionalista ed euroscettico) nota per le sue opinioni anti-Islam.\nLe accuse di razzismo.\nMorrissey \u00e8 stato spesso accusato di razzismo durante gli anni ottanta e novanta, soprattutto rivolte ad alcuni versi ambigui presenti nelle canzoni \"Bengali in Platforms\" e \"National Front Disco\", oltre che su una biografia del cantante scritta da Johnny Rogan, ove si sostiene che Morrissey, verso la fine dell'adolescenza, avrebbe dichiarato \"Non odio i pakistani, ma mi dispiacciono immensamente.\" Un'altra canzone citata (dal NME) come possibile prova del razzismo di Morrissey \u00e8 \"Asian Rut\", del 1991, nella quale si descrive l'omicidio di un uomo asiatico da parte di bianchi, anche se, in uno dei versi incriminati, \"it must be wrong three against one?\" (\"dev'essere sbagliato, tre contro uno?\"), Morrissey sembra essere chiaramente dalla parte della vittima asiatica.\nAltre critiche vennero mosse dopo la sua esibizione al concerto \"Madstock!\", per la riunione dei Madness, tenutosi al Finsbury Park di Londra, nel 1992 in cui Morrissey sventola la Union Flag, durante l'esecuzione di \"Glamorous Glue\" e utilizza una scenografia con la foto di due donne skinhead, simbologia spesso associata al nazionalismo e ai gruppi dell'estrema destra britannica. Il magazine New Musical Express ha poi recensito questa performance con un lungo e dettagliato esame delle opinioni di Morrissey sulla razza, sostenendo che il cantante \"si \u00e8 collocato in una posizione in cui le accuse di giocare con l'immaginario fascista e di estrema destra non possono pi\u00f9 farci ridere, n\u00e9 possono essere confutate con il sarcasmo\".\nAlcune di queste critiche risalgono anche al periodo degli Smiths. Il testo della canzone \"Panic\", ad esempio, termina con il ritornello \"hang the DJ, hang the DJ, hang the DJ\" (impicca il dj) che, associato ad altri versi del brano (\"because the music that they constantly play says nothing to me about MY life\" \"perch\u00e9 la musica che loro - i dj- suonano costantemente non mi dice nulla della MIA vita\"), secondo il biografia Rogan fu interpretata, all'epoca, come un'antipatia nei confronti della crescente influenza del rap e R&amp;B sulla musica pop di quel tempo. In realt\u00e0 \"Panic\" era semplicemente un attacco contro BBC Radio 1 e contro le canzoni commerciali che \"they constantly play\". La vera storia che sta dietro alla canzone, come racconta Johnny Marr tempo dopo al NME, \u00e8 che Morrissey la scrisse come replica al DJ radiofonico Steve Wright che durante il suo show, subito dopo la notizia del disastro di Chernobyl data dal radiogiornale, annunci\u00f2 con enfasi il nuovo singolo degli Wham!, \"I'm Your Man\".\nNel 1994 Morrissey ha fortemente respinto le accuse di razzismo, dicendo: \"Se io sono razzista il Papa \u00e8 femmina. Il che non \u00e8 vero. Se il National Front dovesse odiare qualcuno, quel qualcuno sarei io. Sarei il primo della lista.\" Secondo il cantante la rabbia di estrema destra \"\u00e8 semplicemente rabbia che deriva dal loro essere ignorati, in quella che si suppone sia una societ\u00e0 democratica\u00bb. I critici delle accuse di razzismo notano anche il fatto che Morrissey sia coinvolto in organizzazioni come Amnesty International e il fatto che, nel 2004, sia stato uno dei fondatori del gruppo \"Unite Against Fascism\".\nNel 1999 Morrissey comment\u00f2 l'ascesa al potere del politico di estrema destra J\u00f6rg Haider, dicendo \u00abQuesto \u00e8 triste. A volte credo che non viviamo in un mondo intelligente.\u00bb Nel 2004 ha firmato la dichiarazione esplicitamente antifascista Unite Against Fascism.\nI diritti degli animali.\nMorrissey \u00e8 vegetariano sin dall'et\u00e0 di undici anni e, nel corso della sua carriera, si \u00e8 sempre esposto in prima persona portando avanti battaglie mediatiche contro l'uso improprio degli animali. Come accadde nel 2006, quando ha aspramente criticato i due celebri chef televisivi britannici, Jamie Oliver e Clarissa Dickson-Wright, rei di promuovere il consumo di carne. Per tutta risposta, la Dickson-Wright ha dichiarato che \"Morrissey incoraggia la gente a commettere atti di violenza, e io sono consapevole che potrebbe succedermi qualcosa.\" David Cameron, leader del Partito Conservatore Britannico (oltre che fan di Morrissey) ha criticato questi suoi attacchi dichiarando che il cantante dovrebbe essere indagato per istigazione alla violenza.\n\u00c8 anche un acceso sostenitore, da sempre, dei diritti degli animali (\"Se tu ami gli animali, ovviamente non ha senso far qualcosa per colpirli.\") e infatti, non a caso, il secondo album della sua ex band The Smiths, del 1985, si intitolava proprio \"Meat Is Murder\" (la carne \u00e8 un assassinio). Per questo suo attivismo, il 10 settembre 2005, l'associazione People for the Ethical Treatment of Animals (PETA), in riconoscimento del suo appoggio, nel corso del gala per il venticinquesimo anniversario della sua fondazione, gli ha conferito il \"Linda McCartney Memorial Award\", con la motivazione di aver \"aperto gli occhi di milioni di persone sull'importanza di una vita compassionevole.\" Morrissey, che proprio in quei giorni era impegnato nella registrazione dell'album \"Ringleader of the Tormentors\", non ha potuto accettare il premio di persona e ha inviato agli organizzatori un video di ringraziamento.\nNonostante ci\u00f2, in passato, Morrissey ha indossato abiti in pelle, dichiarando nel 1986 che \"semplicemente non esiste alcuna alternativa sensata alle scarpe di cuoio. Trovo difficile comportarsi eticamente riguardo alla scelta delle scarpe e sembra impossibile evitare il cuoio. Si \u00e8 in trappola, alla fine.\" Intervistato sullo stesso argomento, nel 2006, dalla rivista SPIN, ha per\u00f2 precisato di indossare scarpe in ecopelle.\nNel gennaio 2006, il cantante ha suscitato diverse polemiche dopo aver dichiarato di comprendere certe motivazioni rispetto alle tattiche terroriste utilizzate dall\"'Animal Rights Militia\":\nIl 27 marzo 2006 Morrissey ha rilasciato una dichiarazione nella quale rendeva noto che non avrebbe tenuto alcun concerto in Canada, durante il suo tour mondiale, e che appoggiava il boicottaggio di tutti i prodotti canadesi per protestare contro la caccia alle foche, da lui descritta come \"un barbaro e crudele macello\".\nNel 2009 ha abbandonato il palco del Coachella Festival, in California, a causa dell'odore di carne cotta nell'aria, per tornare pi\u00f9 tardi in scena per finire il suo set.\nIl 4 agosto 2011, giorno della sua esibizione al Lokerse Feesten in Belgio, ha convinto gli organizzatori a rendere l'intera manifestazione vegetariana per un giorno, firmando un accordo con la condizione che, il giorno della sua esibizione, il festival sarebbe stato senza carne, vietando ogni tipo di vendita della stessa nelle varie bancarelle di prodotti alimentari poste all'interno dell'area del festival.\nNel settembre 2010 ha acceso una polemica pubblica descrivendo il popolo cinese come una \"sottospecie\" a causa del loro trattamento degli animali.\nDurante un concerto a Varsavia, tenutosi il 24 luglio 2011, prima di eseguire \"Meat Is Murder\" ha espresso ancora una volta il suo risentimento verso la politica dei fast food come McDonald comparandola all'attentato del 22 luglio in Norvegia, avvenuto a Oslo solo due giorni prima.\nIl 28 dicembre 2011, l'organizzazione inglese per i diritti degli animali PETA ha eletto Morrissey \"Person of the Year 2011\" \"per aver contribuito a rendere il mondo un luogo pi\u00f9 gentile per gli animali\", attraverso la sua promozione dei diritti degli animali e del vegetarianesimo.\nNel settembre 2015 si schiera contro la decisione, da parte del governo australiano, di sopprimere entro il 2020 due milioni di gatti, provvedimento teso a contenere, secondo i legislatori, la crescita esponenziale di gatti selvatici e randagi che, in Australia, starebbe creando diversi problemi ad alcune specie autoctone:\nNel giugno del 2016, attraverso un post pubblicato sul suo sito \"True to You\", Morrissey ha criticato la decisione della storica band punk inglese Buzzcocks, di concedere l'utilizzo del loro brano \"What Do I Get\" (pubblicato originariamente come singolo nel 1978) nel nuovo spot della catena di fast food americana McDonald's.\nLa sessualit\u00e0.\nLa sessualit\u00e0 di Morrissey \u00e8 da sempre oggetto di dibattito pubblico, alimentato dalle molte dichiarazioni contrastanti e mai chiarificatrici del cantante, nelle quali non ha mai esplicitamente dichiarato il suo orientamento sessuale.\nHa comunque sempre messo in chiaro che non si considera un portavoce per la popolazione gay e, nel 1984, ha dichiarato di rifiutare \"di riconoscere i termini etero, bi-sessuale omo-sessuale, perch\u00e9 tutti hanno esattamente gli stessi bisogni sessuali. La gente \u00e8 solo sessuale, il prefisso... \u00e8 irrilevante.\"\nMorrissey ha comunque sempre dichiarato, agli intervistatori che gli ponevano domande riguardanti la sua sessualit\u00e0, che la questione \u00e8 irrilevante per la sua musica e per l'intervista stessa. In alternativa, Morrissey ha spesso risposto con arguti doppi sensi, che si prestavano a pi\u00f9 interpretazioni, inclusi i tentativi di analizzare il significato dei suoi testi e di certe sue canzoni ambigue. I personaggi descritti nei suoi brani, comunque, non mancano di interesse verso il sesso ed \u00e8 lecito affermare che la sessualit\u00e0 pervade molti dei testi composti dal cantante, che spesso rappresentano una persona che desidera intimit\u00e0 fisica e sessuale, ma i cui tentativi di esprimere la propria sessualit\u00e0 sono costantemente frustrati per motivi vari.\nNella sua autobiografia, pubblicata nell'ottobre del 2013, Morrissey ha rivelato, in maniera esplicita, di aver avuto una relazione con un uomo chiamato Jake Owen Walters durata due anni. Pur senza addentrarsi in dettagli troppo intimi riguardo a questo rapporto, il cantante ha raccontato di camere d'albergo condivise e di essersi fotografato con la testa sulla nuda pancia di Jake. Nel libro, Morrissey parla anche della sua mancanza di interesse verso le ragazze in adolescenza:\nMusicisti.\nA partire dal 1987, anno della separazione degli Smiths, durante la sua carriera come artista solista, Morrissey ha lavorato con numerosi musicisti che hanno contribuito a supportare il cantante sia durante tour che in studio, nei periodi di lavorazione degli album. Alcuni di loro sono stati coinvolti anche a livello compositivo (delle musiche) e accreditati come tale nelle note di copertina dei vari dischi. Quello che segue \u00e8 un elenco delle formazioni, per ciascuno dei suoi album da solista:"}
{"id": "776979", "revid": "767487", "url": "https://it.wikipedia.org/wiki?curid=776979", "title": "Cocky Mazzetti", "text": "Biografia.\nInizia a cantare nel 1954 nell'Orchestra Zerosei con cui compie anche varie tourn\u00e9e all'estero. Il suo debutto discografico avviene nel 1960, dopo aver ottenuto un contratto discografico con la Primary e aver assunto il nome d'arte \"Cocky\".\nL'anno successivo partecipa al Festival di Sanremo 1961 con \"Qualcuno mi ama\" ma \u00e8 nel corso dell'estate che si fa conoscere dal grande pubblico grazie al successo del brano \"Pepito\".\nNel 1962 \u00e8 nuovamente al Festival di Sanremo con \"Tobia\" e \"Occhi senza lacrime\", partecipa al Festival di Napoli dove si aggiudica il terzo posto con \"Nuttata 'e luna\" e canta i brani inizialmente destinati a Mina e Adriano Celentano (\"Chin'\u00e8 fuoco\" e \"Paese 'e cartuline\") ed \u00e8 presente al VI Festival di Zurigo con il brano \"Fuochi d'artificio\". Inoltre, \u00e8 la prima cantante a incidere il brano \"La partita di pallone\", che raggiunge i primi posti delle hit-parade qualche mese pi\u00f9 tardi nella versione cantata da Rita Pavone.\nLa delusione viene presto riscattata dal Festival di Sanremo 1963, in cui si classifica terza con \"Giovane giovane\" cantata in coppia con Pino Donaggio; allo stesso festival presenta anche \"Perch\u00e9 perch\u00e9\" in coppia con Tony Renis.\nSempre nel 1963 incide \"Dimmelo sottovoce\", sigla della trasmissione televisiva \"Leggerissimo\".\nAnche nel 1964 partecipa ad alcune importanti manifestazioni musicali: \u00e8 nuovamente al Festival di Sanremo con \"Mezzanotte\", in coppia con Los Hermanos Rigual, al Cantagiro e al Festival delle Rose; nel prosieguo del decennio incide altri dischi senza tuttavia ottenere significativi riscontri di vendita.\nDopo un periodo di pausa, nei primi anni ottanta diventa una componente del gruppo Gli Oldies con Wilma De Angelis, Claudio Celli, Ernesto Bonino e Nicola Arigliano: con questa formazione incide un nuovo album e partecipa a svariate trasmissioni televisive, soprattutto su Antennatre e Canale 5.\nDal 1998 al 2001 partecipa come ospite fissa a trasmissioni di Paolo Limiti su Rai 1 interpretando successi di tutti i tempi facenti parte del suo sterminato repertorio. Si segnala \"Il tema di Harry Lime\" dal film \"Il terzo uomo\" e \"Non chiamarmi autunno\" del repertorio di Flo Sandon's."}
{"id": "776987", "revid": "71433", "url": "https://it.wikipedia.org/wiki?curid=776987", "title": "David Lachapelle", "text": ""}
{"id": "776994", "revid": "33689", "url": "https://it.wikipedia.org/wiki?curid=776994", "title": "New Super Mario Bros", "text": ""}
{"id": "776998", "revid": "1793900", "url": "https://it.wikipedia.org/wiki?curid=776998", "title": "Sonderaktion Krakau", "text": "Sonderaktion Krakau \u00e8 il nome in codice di un'azione tedesca condotta contro l'Universit\u00e0 di Cracovia e contro altri atenei della capitale polacca all'inizio della seconda guerra mondiale.\nFu svolta come parte del piano di sterminio dell'\u00e9lite intellettuale polacca, anche chiamato AB-Aktion.\nIl 6 novembre 1939 l'Obersturmbannf\u00fchrer delle SS Bruno M\u00fcller chiese a Tadeusz Lehr-Sp\u0142awi\u0144ski, allora rettore dell'Universit\u00e0, di tenere una lezione sulle idee di insegnamento della Germania. Il rettore acconsent\u00ec e invit\u00f2 tutta l'universit\u00e0. Quando la gente arriv\u00f2 alle 12:00, non si tenne nessuna lezione, ma gli insegnanti vennero imprigionati (183 persone, professori universitari) \"perch\u00e9 l'universit\u00e0 stava operando senza il consenso della Germania\". Essi vennero poi inviati al Campo di concentramento di Sachsenhausen e di Dachau. A causa della forte protesta internazionale (Benito Mussolini), alcuni vennero liberati nel 1940, ma molti morirono quasi subito, a causa delle cattive condizioni di vita, come Antoni Meyer, Stanis\u0142aw Estreicher, Micha\u0142 Siedlecki, Kazimierz Kostanecki, Ignacy Chrzanowski.\nQuelli che sopravvissero decisero di continuare a insegnare in segreto."}
{"id": "776999", "revid": "74173", "url": "https://it.wikipedia.org/wiki?curid=776999", "title": "Universit\u00e0 di Cracovia", "text": ""}
{"id": "777005", "revid": "56620", "url": "https://it.wikipedia.org/wiki?curid=777005", "title": "Allodio", "text": "Il termine allodio (di origine germanica: \"Allod\", latinizzato in \"allodium\") era utilizzato nel Medioevo per indicare i beni e le terre possedute in piena propriet\u00e0, in opposizione ai termini feudo o \"beneficio\", con i quali si indicavano invece i beni ricevuti in concessione da un signore dietro prestazione di un giuramento di fedelt\u00e0 (il cosiddetto omaggio feudale o vassallatico).\nStoria.\nSi diffuse fin dai tempi dei Merovingi (V-VIII secolo) e fu il normale regime di suddivisione dei territori nel periodo dei regni barbarici fino all'introduzione del feudo.\nSpesso i proprietari di allodi erano i discendenti degli antichi arimanni, ovvero i germani che, conquistato un nuovo territorio, vi si insediavano con la propria famiglia e con i propri servi. Altre volte, invece, la nascita di allodi derivava dalla rovina della piccola feudalit\u00e0, dovuta alla lievitazione del costo delle armi avvenuta alla fine dell'Alto Medioevo. La diffusione di armamenti pi\u00f9 pesanti, di armature pi\u00f9 resistenti (come l'usbergo) e di nuove forme di guerra pi\u00f9 costose, ridusse a volte i piccoli feudatari al fallimento e li costrinse a ritirarsi in piccoli appezzamenti.\nQuesta forma di piccola propriet\u00e0, tra il IX e l'XI secolo, conobbe un declino poich\u00e9, venuta meno l'usanza germanica che prevedeva che la guerra fosse un dovere di tutti gli uomini liberi (gli arimanni, appunto), i piccoli possidenti cercarono sempre di pi\u00f9 la protezione dei feudatari sottomettendosi ad essi. Era inoltre forte l'azione dei grandi detentori di terre atta ad ampliare sempre di pi\u00f9 i loro domini e ci\u00f2 contribu\u00ec all'indebolimento progressivo della piccola propriet\u00e0.\nIn altri casi, al contrario, la forma allodiale era addirittura ricercata, poich\u00e9 garantiva il possesso della terra e faceva s\u00ec che non fosse possibile che, da un giorno all'altro, il datore del beneficio potesse decidere di riprendersi la concessione. Molti monasteri, quindi, cercarono in tutti i modi di ottenere il possesso delle proprie terre per sfuggire ai vincoli feudali. Altre volte, invece, erano i feudatari che cercavano di crearsi delle \"enclave\" allodiali tra i propri possedimenti, per riuscire a costituirsi dei centri di potere autonomi, sui quali avere l'assoluto controllo. Avveniva, cos\u00ec, che signori facessero dono di un appezzamento di terreno allodiale ad un'istituzione religiosa per meglio controllarla o che edificassero i propri castelli in una terra non soggetta a vincoli feudali, per farne una base di conquista o di rapina.\nNell'Italia meridionale, il termine allodio fu usato, seppur in casi eccezionali, fino a quando fu introdotto il codice napoleonico."}
{"id": "777013", "revid": "125254146", "url": "https://it.wikipedia.org/wiki?curid=777013", "title": "Golden Globe per il miglior attore in una serie drammatica", "text": "Il Golden Globe per il miglior attore in una serie drammatica viene assegnato al miglior attore di una serie televisiva drammatica dalla HFPA (\"Hollywood Foreign Press Association\"). \u00c8 stato assegnato per la prima volta nel 1970.\nVincitori e candidati.\nL'elenco mostra il vincitore di ogni anno, seguito dagli attori che hanno ricevuto una candidatura. Per ogni attore viene indicata la serie televisiva che gli ha valso la \"nomination\" (titolo italiano e titolo originale tra parentesi)."}
{"id": "777014", "revid": "729019", "url": "https://it.wikipedia.org/wiki?curid=777014", "title": "Rhino (autoblindo)", "text": "La Car, Armoured, Heavy (aust), conosciuta anche come Rhino, era un veicolo corazzato progettato in Australia durante la seconda guerra mondiale. A causa di problemi di progettazione il veicolo rimase allo stadio di prototipo.\nStoria.\nLo sviluppo della Rhino si deve alla difficolt\u00e0 da parte della Gran Bretagna, con lo scoppio del conflitto, di rifornire di veicoli corazzati le forze armate dei vari paesi del Commonwealth. Nella tarda met\u00e0 del 1941 venne presentata dalle autorit\u00e0 australiane una richiesta per un veicolo corazzato da produrre in loco. Vennero realizzati due scafi e due torrette da provare sullo stesso telaio GMP della General Motors of Canada a motore posteriore 8446. Questo telaio era gi\u00e0 stato utilizzato per la realizzazione dell'autoblindo canadese Fox. Lo scafo corazzato era realizzato in Australia. Lo spessore della corazzatura era di 30 mm nella parte frontale e di 11\u00a0mm ai lati e nella parte posteriore. Il veicolo era completato da una torretta dal disegno simile a quella del Mk VI Crusader, ottenuta per saldatura, dotata di una protezione di 30\u00a0mm su tutti i lati. L'armamento era costituito da un cannone Ordnance QF 2 lb (40\u00a0mm) e da una mitragliatrice Vickers da 7,7 mm.\nIl veicolo per\u00f2, soffriva di un peso eccessivo e nel 1943 l'intero progetto venne cancellato. Da questo mezzo venne anche realizzato un veicolo corazzato per il trasporto truppe, sempre sperimentale, dotato di scafo a cielo aperto e sprovvisto della torretta."}
{"id": "777021", "revid": "574302", "url": "https://it.wikipedia.org/wiki?curid=777021", "title": "Golden Globe per la miglior attrice in una serie drammatica", "text": "Il Golden Globe per la miglior attrice in una serie drammatica viene assegnato alla miglior attrice di una serie televisiva drammatica dalla HFPA (\"Hollywood Foreign Press Association\"). \u00c8 stato assegnato per la prima volta nel 1970.\nVincitori e candidati.\nL'elenco mostra la vincitrice di ogni anno, seguita dalle attrici che hanno ricevuto una candidatura. Per ogni attrice viene indicata la serie televisiva che le ha valso la candidatura (titolo italiano e titolo originale tra parentesi)."}
{"id": "777025", "revid": "124689033", "url": "https://it.wikipedia.org/wiki?curid=777025", "title": "Studio Collection (Angelo Branduardi)", "text": "Studio Collection \u00e8 la prima raccolta di Angelo Branduardi stampata su CD. \nI brani sono stati svecchiati e remixati per l'occasione.\nDello stesso CD esiste anche una stampa Olandese dal titolo \"The best of Studio collection\"."}
{"id": "777030", "revid": "767487", "url": "https://it.wikipedia.org/wiki?curid=777030", "title": "Crosta (esogeologia)", "text": "La crosta \u00e8 la parte pi\u00f9 esterna di un pianeta, appena al di sopra del mantello.\nDurante la formazione di un corpo celeste, i materiali pi\u00f9 pesanti sprofondano verso l'interno lasciando quelli leggeri all'esterno; infatti generalmente la crosta \u00e8 composta da silicati, tuttavia pi\u00f9 leggeri di quelli che formano il mantello.\nStruttura.\nLa \"superficie\" \u00e8 la parte della crosta che \u00e8 immediatamente a contatto con l'atmosfera, se questa esiste, e si possono distinguere quattro elementi fondamentali comuni: craterizzazione d'impatto, tettonica, vulcanismo e degradazione (dovuta all'erosione ad opera di agenti atmosferici).\nLa \"craterizzazione d'impatto\" : \u00e8 causata dalla caduta di meteoriti, generalmente avvenuta all'epoca della formazione planetaria e che ha causato lo sviluppo di crateri pi\u00f9 o meno grandi che dominano l'aspetto della superficie, e che nella maggior parte dei casi ha provocato la fuoriuscita, per breve tempo, di magma basaltico che ha ricoperto vaste zone.\nLa \"tettonica\" : provoca la frantumazione della crosta di un pianeta; tali processi sono il risultato di forze colossali la cui grandezza non pu\u00f2 essere paragonata a nulla che rientri nella nostra esperienza. Questa fratturazione crostale su scala planetaria \u00e8 stata osservata in molti oggetti; come risultato la crosta viene spezzata e viene suddivisa in diversi pezzi irregolari, chiamati zolle o placche, assimilabili a zattere che navigano sopra un mare di rocce liquide.\nIl \"vulcanismo\": pu\u00f2 essere assimilato alla tettonica in quanto il motore che li fa manifestare \u00e8 lo stesso, cio\u00e8 quello termico, solamente che in questo caso la zona di attivit\u00e0 \u00e8 pi\u00f9 ristretta. La lava fuoriesce provenendo dalla profondit\u00e0 e fluisce formando pianure anzich\u00e9 montagne, ed \u00e8 generalmente formata da silicati di ferro e magnesio, o da metalli pi\u00f9 leggeri, come sulla Luna, con meno ferro e magnesio ma pi\u00f9 alluminio.\nLa \"degradazione\" avviene sui corpi che hanno una atmosfera consistente che modifica con l'erosione e la sedimentazione vaste aree che vengono gradualmente abbassate o riempite in un processo di appianamento della morfologia del terreno.\nCroste primarie, secondarie e terziarie.\nI rilevamenti effettuati sui pianeti del sistema solare hanno evidenziato la presenza di tre tipi fondamentali di crosta:"}
{"id": "777033", "revid": "15756", "url": "https://it.wikipedia.org/wiki?curid=777033", "title": "Guglielmo III di Tolosa", "text": "Origine.\nFiglio del conte di Tolosa, duca di Settimania, conte di N\u00eemes e conte d'Albi, Raimondo IV e di Adelaide d'Angi\u00f2, come risulta dalla Bolla pontificia n\u00b0 IX di papa Benedetto IX del \"Bullaire de l'Abbaye de Saint-Gilles\", figlia del Conte d'Angi\u00f2 e poi, conte di Nantes e duca di Bretagna, Folco II e di Gerberga (secondo lo storico Maurice Chaume era figlia del Visconte Goffredo d'Orleans), infatti secondo il \"Cartulaire de l'abbaye de Saint-Chaffre du Monastier et Chronique de Saint-Pierre du Puy\"', era la sorella del conte d'Angi\u00f2, Goffredo detto Grisegonelle. Raimondo IV, secondo il \"Textos navarros del Codice de Roda\", figlio del conte di Tolosa, duca di Settimania, conte di N\u00eemes e conte d'Albi, Raimondo III e di Gundinilde, come risulta dal documento n\u00ba 126 del volume V delle \"Preuves de l'Histoire G\u00e9n\u00e9rale de Languedoc\", che riporta il testamento, redatto verso la fine del 972, della nonna, Garsenda, che lo cita come il proprio nipote, Raimondo, e lo definisce figlio di Gunidilde (\"Raymundo filio Gundinildis nepoti meo\").\nSecondo le \"Europ\u00e4ische Stammtafeln\" Raimondo IV, Raimondo III e Raimondo Ponzio sarebbero la stessa persona e Guglielmo III sarebbe nato verso il 950 da Raimondo Ponzio e da Garsenda, figlia del duca di Guascogna, Garcia II e di Amuna figlia del conte Guglielmo I di Bordeaux.\nBiografia.\nNel 978 succedette al padre nei titoli di conte di Tolosa e conte d'Alb\u00ec e di N\u00eemes, molto probabilmente, per qualche anno sotto tutela della madre, Adelaide.\nIn prime nozze Guglielmo, prima del 992, anno in cui viene citato assieme alla moglie nel documento n\u00ba 153 del volume V delle \"Preuves de l'Histoire G\u00e9n\u00e9rale de Languedoc\", aveva sposato Arsinda, che secondo le \"Histoire g\u00e9n\u00e9rale de Languedoc, Preuves, tomus III\" era la figlia del conte d'Angi\u00f2, Goffredo detto Grisegonelle, quindi nipote del conte d'Angi\u00f2, Folco il Rosso.\nCome conte di Tolosa viene ricordato nel testamento, del 1005, del vescovo di Tolosa, Ermengardo. Poi, l'anno dopo (1006), citato come conte di Tolosa e di Albi, presiedette assieme al vescovo di Tolosa, Raimondo, il concilio delle diocesi di Narbona e Auch che si tenne a Tolosa.\nSpos\u00f2, in seconde nozze, prima del 1000 (infatti secondo gli \"Archives du Gard\" in una donazione del 999 Emma risulta gi\u00e0 moglie di Guglielmo), la futura marchesa di Provenza, Emma (ca. 980- 1062), figlia del conte di Provenza e Marchese di Provenza, Rotboldo III e della moglie (vengono citati come marito e moglie sia in un documento della \"Histoire de Monmajour, Revue Historique de Provence, 1\u00e8re ann\u00e9e\" che nel documento n\u00ba 131 del \"Verlorene Urkunden Rudolf III\"), Ermengarda (come viene ribadito nel documento n\u00ba 172 del volume V delle \"Preuves de l'Histoire G\u00e9n\u00e9rale de Languedoc\"), di cui non si conoscono con esattezza gli ascendenti, ma pare che fosse parente prossima(alcuni storici sostengono addirittura la sorella) del conte di Savoia Umberto I Biancamano (980-1048), al quale il re di Arles, Rodolfo III di Borgogna fece dono di alcuni territori, che si trovavano tra Aix-les-Bains e la Savoia, i quali passarono sotto il governo del conte.\nEbbe problemi, tra il 1020 e il 1025, con il papa Giovanni XIX, che gli ordin\u00f2 di smettere le ruberie che lui e i suoi vassalli perpetravano a danno dei beni ecclesiastici. Comunque, nel 1023, assieme alla moglie Emma, fece una donazione, per la salvezza della propria anima, all'Abbazia di San Vittore (Marsiglia).Nel documento n\u00ba 191 del volume V delle \"Preuves de l'Histoire G\u00e9n\u00e9rale de Languedoc\", Guglielmo \u00e8 citato come testimone della fondazione del monastero di San Salvatore.\nDivenne il pi\u00f9 potente signore del sud del regno di Francia e di Aquitania, estendendo la sua influenza sul Narbonense ed, attraverso la moglie, in Provenza, e si rese sempre pi\u00f9 autonomo dall'autorit\u00e0 reale.\nNel 1037 Guglielmo compare come sottoscrittore del documento n\u00ba 211 del volume V delle \"Preuves de l'Histoire G\u00e9n\u00e9rale de Languedoc\", in cui suo figlio Ponzio fa dono di una propriet\u00e0 alla moglie, Mayor S\u00e1nchez di Navarra.Guglielmo mor\u00ec in quello stesso anno, lasciando i titoli di conte di Tolosa, N\u00eemes e Alb\u00ec al figlio Ponzio e fu tumulato nella Basilica di Saint-Sernin a Tolosa, dove nell'angolo del transetto meridionale \u00e8 stata posta una lapide, con il suo epitaffio e dove gli verr\u00e0 sepolto accanto il nipote, Raimondo Bertrando.\nMatrimoni e discendenza.\nGuglielmo ebbe due figli da Arsinda, che secondo le \"Histoire g\u00e9n\u00e9rale de Languedoc, Preuves, tomus III\", dopo alcuni anni di matrimonio fece ingenti donazioni per potere avere dei figli:\nmentre da Emma ebbe 4 figli:\ne una figlia illegittima:"}
{"id": "777040", "revid": "6428587", "url": "https://it.wikipedia.org/wiki?curid=777040", "title": "Ponzio di Tolosa", "text": ""}
{"id": "777041", "revid": "112429991", "url": "https://it.wikipedia.org/wiki?curid=777041", "title": "Cronologia di Dragonlance", "text": "La cronologia dell'universo fantasy di \"Dragonlance\" si snoda in cinque ere progressive, che mutano l'una nell'altra in corrispondenza di eventi particolarmente traumatici. Un punto centrale nella linea temporale di Krynn \u00e8 il Cataclisma, di importanza fondamentale per la storia del mondo.\nEra del Crepuscolo.\nL'Era del Crepuscolo vede la creazione del mondo di Krynn da parte dei tre principali d\u00e8i del pantheon di Dragonlance, ovvero Paladine, dio del Bene, Gilean, dio della Neutralit\u00e0, e Takhisis, dea del Male. Operata alle spalle del loro genitore Chaos, il Padre del Tutto e del Nulla, quest'opera di creazione popol\u00f2 il neonato mondo di Krynn di elfi, orchi e uomini, a cui si aggiunsero in seguito le altre razze conosciute; il Padre degli d\u00e8i, comunque, dette il suo dispettoso contributo creando gli animali e i draghi, cosa che fece infuriare tantissimo i suoi figli perch\u00e9 queste nuove creature erano, in molti casi, infinitamente pi\u00f9 potenti dei deboli spiriti scaturiti dal pensiero di Paladine, Takhisis e Gilean, e perlopi\u00f9 ansiose di sottometterli e divorarli.\nDurante quest'era, Krynn fu anche minacciato dalla Guerra di Tutti i Santi, durante la quale i tre d\u00e8i si combatterono sino a minacciare di distruggere per intero la loro neonata creazione, tanto che i loro figli Solinari, Lunitari e Nuitari, spaventati dalla possibile distruzione della magia, abbandonarono il pantheon per camminare nel mondo con spoglie mortali e diedero origine alle tre lune del pianeta.\nEra dei Sogni.\nNel corso dell'Era dei Sogni, il continente di Ansalon fu squassato da possenti guerre, quali la Prima e la Seconda Guerra dei Draghi e la guerra fratricida: quest'ultima in particolare fu dovuta al crescente dissenso che si andava formando nella popolazione degli elfi, in seguito al quale Kith-Kanan abbandon\u00f2 la terra dei suoi padri, Silvanesti, sino ad arrivare nell'estremo confine occidentale di Krynn, dove lui ed i suoi rinnegati fondarono la nazione di Qualinesti. Risalgono a questo periodo, inoltre, la fondazione delle cinque Torri dell'Alta Stregoneria e la creazione della Gemma Grigia di Gargath.\nIn quest'era fu infine fondata la prospera citt\u00e0 di Istar, destinata ben presto ad una rapida ascesa. Infine, l'ambizione di Takhisis diede vita alla Terza Guerra dei Draghi, durante la quale Huma Dragonbane si sacrific\u00f2 per scacciare la Regina Oscura dal mondo di Krynn e riusc\u00ec infine a sconfiggerla: in seguito a questo gesto venne stipulato il giuramento dei draghi.\nGiuramento dei draghi.\nAi tempi della guerra di Huma, i draghi spadroneggiavano sul mondo di Krynn ed offrivano la propria lealt\u00e0 al condottiero pi\u00f9 forte per guidarlo alla vittoria contro i suoi nemici. Questa situazione era diventata per\u00f2 insostenibile, perch\u00e9 la semplice presenza di un drago bastava perch\u00e9 le guerre assumessero proporzioni sanguinose quali non si erano mai viste prima: fu cos\u00ec che, dopo la morte di Huma, i draghi cromatici e i draghi metallici strinsero un giuramento nel quale si impegnavano ad assopirsi per tutta l'eternit\u00e0 e a non calcare pi\u00f9 il suolo di Ansalon, per non interferire nella vita degli umani, che essi lasciarono cos\u00ec liberi di plasmare il loro destino nella maniera pi\u00f9 consona e adeguata. Gli dei del bene, del male e della neutralit\u00e0, intervenuti a suggellare il patto, promisero a loro volta che nulla di male sarebbe accaduto ai figli non ancora nati dei draghi, che riposavano al sicuro nelle loro uova nascoste nelle profondit\u00e0 delle montagne; il patto fu cos\u00ec stabilito, e i draghi divennero solo una leggenda fra i popoli di Krynn.\nMolti anni dopo questo giuramento, nel fervore della \"Guerra delle Lance\", i draghi buoni scoprirono tuttavia che il patto era stato violato dalla loro acerrima nemica, la Regina delle Tenebre: ella infatti non solo aveva risvegliato i draghi malvagi, all'insaputa di tutti, perch\u00e9 la coadiuvassero nella sua ascesa al potere, ma aveva addirittura rubato le uova dei draghi metallici per sottoporle ai suoi empi incantesimi, e per creare, nelle profondit\u00e0 del Tempio di Neraka, una nuova razza di combattenti asserviti al male, i draconici. Accecati dall'ira, i draghi metallici decisero quindi di ribellarsi a quel giuramento non pi\u00f9 valido e, sotto la guida di Silvara, combatterono al fianco dei Cavalieri di Solamnia per la vendetta e per la riconquista del loro posto su Krynn.\nEra dei Forti.\nIl declino di Takhisis diede modo a Paladine e al bene di prevalere su ogni altra forza, ed ovunque sorsero templi inneggianti alla magnificenza del dio: cominci\u00f2 cos\u00ec l'Era dei Forti. La citt\u00e0 di Istar crebbe oltre ogni limite in bellezza e prosperit\u00e0, ma ben presto le sue richieste finirono per farsi audaci ed arroganti, e nel centro cittadino sorse un tempio di inenarrabile leggiadria volto non tanto a lodare la potenza degli dei, quanto a sfidarla apertamente. Il regno del Re Prete, il Sommo Sacerdote di Istar, si caric\u00f2 ben presto di componenti razziste e xenofobe, e i sacerdoti di Paladine cominciarono a perseguitare le razze da loro ritenute \"inferiori\" (come gli orchi) e ad additare al popolino i maghi come fonte di tutte le loro disgrazie. Questi, per tutta risposta, scatenarono quelle che passarono alla storia come le Battaglie Perdute, poich\u00e9 ben presto si accorsero che una guerra aperta contro il Re Prete e la sua orda di scalmanati avrebbe potuto concludersi soltanto con la distruzione di Ansalon. D'altro canto il Grande Sacerdote si era reso conto della pericolosit\u00e0 delle minacce dei maghi che non avevano esitato a distruggere volontariamente due delle loro torri per impedire che i potenti manufatti venissero trafugati. Ci\u00f2 aveva causato una vasta zona di distruzione tutto attorno alle torri distrutte. La preoccupazione del Sommo Sacerdote riguardava due delle tre rimanenti torri (Istar e Palanthas) erano molto vicine a grandi e popolose citt\u00e0. Proponendo un accordo che garantiva loro un salvacondotto verso l'unica torre che avrebbero mantenuto (la torre di Wayreth) i maghi abbandonarono dunque due delle loro tre rimanenti torri e traslocarono tutti i loro manufatti pi\u00f9 potenti nella Torre dell'Alta Stregoneria di Wayreth, che da allora sarebbe dovuta diventare l'unica dimora dei maghi su tutto Ansalon. Fu in questa occasione che venne inoltre lanciata la maledizione della Torre di Palanthas dalla Veste Nera Adrias Rannoch.\nCataclisma.\nVerso la fine dell'Era dei Forti, l'arroganza del Re Prete era ormai giunta a toccare vette inimmaginabili, tanto che egli cominci\u00f2 ad accarezzare il sogno di distruggere definitivamente la Regina delle Tenebre, con l'aiuto del suo dio, e di stabilire un eterno dominio del Bene (o meglio, di quello che lui considerava \"Bene\") su Krynn. Gli d\u00e8i, consapevoli della follia che andava maturando nella mente del Gran Sacerdote, si adoperarono in tutti i modi per avvertirlo affinch\u00e9 riacquistasse la ragione, ed inviarono su Ansalon quelle che divennero note come le Tredici Calamit\u00e0 (ma che Astinus registr\u00f2 nelle sue \"Cronache\" come i Tredici Ammonimenti). Ma il Re Prete, invece di capire il vero significato di queste disgrazie, le interpret\u00f2 come una minaccia da parte delle forze del male, che lo temevano per la sua potenza, e la sua risoluzione di distruggere la Regina Oscura ne usc\u00ec, se possibile, ancor pi\u00f9 rafforzata.\nFu cos\u00ec che, l'ultimo giorno della Festa dei Reciproci Doni dell'anno 962 (l'ultima che ci sarebbe mai stata per lunghissimi anni), il Sommo Sacerdote condusse la processione sino alla Camera Sacra del Tempio di Istar, sal\u00ec le scale sino all'altare e apr\u00ec le braccia verso il cielo: da l\u00ec, egli apostrof\u00f2 con condiscendenza Paladine come un dio un tempo debole, che aveva dovuto accettare per forza quella stupida dottrina dell'equilibrio, ma che adesso, con la forza del braccio del Re Prete, avrebbe potuto ergersi contro le forze del male e spazzarle via definitivamente dalla faccia di Krynn. Infine, come conclusione al suo roboante discorso, il Sommo Sacerdote ordin\u00f2 a Paladine di concedergli il potere che aveva gi\u00e0 concesso in passato a Huma, il quale in fondo non era altro che un cavaliere qualunque dagli infimi natali: in pratica, il Re Prete esigette da Paladine con arroganza quello che Huma aveva domandato con umilt\u00e0.\nLa risposta degli d\u00e8i arriv\u00f2 come un'ondata di rabbia, cos\u00ec possente da annichilire la mente a tutti coloro che erano ancora in grado di capire e ragionare. Il Tempio di Istar si spacc\u00f2 in due per un possente terremoto che squass\u00f2 tutta la citt\u00e0, ma il Sommo Sacerdote non si mosse dal suo posto, con le braccia aperte in fiduciosa attesa, pensando che quella fosse la potenza degli d\u00e8i che si scatenava per esaudire la sua giusta richiesta. E in quel momento, una montagna di fuoco precipit\u00f2 dai cieli, schiacciando Istar e scaraventandola in fondo al mare. Le acque nere e ribollenti dell'oceano si chiusero sopra la citt\u00e0 disintegrata, dando luogo al nuovo Mare di Sangue, cos\u00ec chiamato per via del maelstrom che imperversa al suo centro, dove sorgeva il Tempio del Sommo Sacerdote, sollevando la terra rossa che copriva le strade cittadine, la quale d\u00e0 uno strano ed inquietante colore sanguigno alle acque del mare. Il Tempio di Paladine, che sorgeva al centro della citt\u00e0 e che era stato l'edificio colpito in pieno dalla meteora, fu rapidamente sottratto alla distruzione totale da parte della Regina delle Tenebre, che l'avrebbe fatto ricomparire pi\u00f9 tardi a Neraka.\nLe conseguenze del Cataclisma, comunque, non si limitarono a colpire la citt\u00e0 di Istar. Il continente di Ergoth venne staccato dalla terraferma e spaccato in due parti, l'Ergoth del Nord e l'Ergoth del Sud, e la sua precedente collocazione venne riempita dalle acque del mare di Newsea; di contro, la citt\u00e0 di Tarsis, fiorente porto nella parte meridionale di Ansalon, si ritrov\u00f2 all'improvviso circondata dalle Pianure della Polvere, con le sue famose navi dalle bianche ali spiaggiate sulla nuda terra per tutta l'eternit\u00e0. Grandi tumulti scossero le terre degli uomini, degli elfi e dei nani, e ben presto tutti quanti si chiusero nelle proprie terre a leccarsi le ferite, imprecando contro il resto del mondo. L'Era dei Forti era finita.\nTredici Calamit\u00e0.\nSi definiscono col nome di \"Tredici Calamit\u00e0\" (o \"Tredici Ammonimenti\", come essi sono registrati nei libri di Astinus) le tredici disgrazie che colpirono Krynn negli altrettanti giorni prima del Cataclisma, mandate dagli d\u00e8i per impedire al Sommo Sacerdote di Istar di attuare il suo folle proposito. Qui di seguito esse sono elencate in ordine cronologico.\nEra del Declino.\nDopo il Cataclisma, Ansalon cadde progressivamente nelle mani del Male e le sue popolazioni si trovarono ad affrontare crisi senza precedenti, che furono caratteristiche di tutta l'Era del Declino. I Cavalieri di Solamnia precipitarono pian piano nell'abbruttimento e nella corruzione, e rinnegarono i sacri valori che li avevano guidati durante tutta l'Era dei Forti per sostituirli con un attaccamento sempre pi\u00f9 rigido e cieco alle sterili regole del Codice e della Misura. L'intero continente fu squassato da guerre fratricide, nelle quali ognuno cercava soltanto di porre rimedio alle proprie disgrazie e carestie saccheggiando i territori di qualcun altro.\nLa Regina delle Tenebre, intanto, preparava i suoi eserciti nel segreto dei Monti Khalkist, per sferrare quell'attacco che sarebbe poi diventato famoso come \"Guerra delle Lance\". L'intervento degli Eroi delle Lance riusc\u00ec a sventare questo pericolo, riportando i draghi buoni e malvagi su Krynn; pochi anni dopo, comunque, il dominio di Takhisis fu nuovamente sfidato da Raistlin Majere, con le celeberrime imprese narrate nelle \"Leggende di Dragonlance\" e culminate con la distruzione di Palanthas.\nLa fine dell'Era del Declino fu segnata dalla guerra contro Chaos, alla fine della quale gli d\u00e8i furono costretti ad abbandonare il pianeta di Krynn per salvarlo dall'ira del Padre del Tutto e del Nulla. La magia scomparve cos\u00ec dalla terra di Ansalon, fatta eccezione per qualche raro barlume nelle mani degli Arcimaghi pi\u00f9 potenti, e le tre lune magiche del cielo di Krynn furono sostituite da un solo pallido satellite, cos\u00ec come disparvero le tre costellazioni del \"Guerriero Valoroso\", del \"Drago a Cinque Teste\" e dei \"Piatti della Bilancia\": nel cielo notturno brullo e anonimo rimase solo la stella rossa di Reorx, ad indicare agli uomini che, anche in quei tempi desolati e aridi, non erano mai completamente soli.\nEra dei Mortali.\nL'Era dei Mortali (anche detta \"Quinta Era\") vide la comparsa su Krynn dei potentissimi e malvagi dragoni, che si divisero il controllo di tutto Ansalon. Con la perdita della tradizionale magia arcana e clericale, Palin Majere riscopr\u00ec la stregoneria e Goldmoon diede vita al misticismo.\nAnni dopo, Ansalon fu colpito dalla \"Guerra delle Anime\" dopo la scoperta che Takhisis aveva rubato il mondo agli altri d\u00e8i durante la lotta contro Chaos, con lo scopo di diventare la sola divinit\u00e0 esistente. Le anime dei mortali dopo lo spostamento del mondo non potevano proseguire il loro cammino verso nuovi piani di esistenza, ed erano costrette a servire Takhisis ed i suoi protetti su Krynn (tra cui un'umana, Mina, a capo dei Cavalieri di Neraka e la regina dei minotauri, Nephera). Diversi dragoni morirono durante questa guerra, tra cui Malys la Rossa, la pi\u00f9 grande dei dragoni, Beryl la Verde, padrona di Qualinesti e delle aree circostanti, e Khellendros il Blu, padrone delle terre di Solamnia. Tra gli d\u00e8i, Takhisis stessa fu uccisa dopo aver perso la sua immortalit\u00e0, ed anche Paladine divenne mortale, rinunciando alla sua natura divina per poter rispettare la legge dell'equilibrio.\nA seguito della morte di Takhisis si scaten\u00f2 una forte lotta tra i rimanenti dei del pantheon malvagio, per decidere chi doveva prenderne il posto come sovrano, che caus\u00f2, tra le altre cose, una guerra civile nell'impero dei Minotauri."}
{"id": "777042", "revid": "80005141", "url": "https://it.wikipedia.org/wiki?curid=777042", "title": "Test di Kruskal-Wallis", "text": "In Statistica, il test di Kruskal-Wallis \u00e8 un metodo non parametrico per verificare l'uguaglianza delle mediane di diversi gruppi; cio\u00e8 per verificare che tali gruppi provengano da una stessa popolazione (o da popolazioni con uguale mediana). Prende il nome dai suoi autori William Kruskal e W. Allen Wallis\nQuesto metodo \u00e8 il corrispondente non parametrico dell'analisi di varianza in cui i dati vengono sostituiti dal loro rango, e viene solitamente usato quando non pu\u00f2 essere assunta una distribuzione normale della popolazione. \nMetodologia.\nSi assegnano i ranghi a ciascun dato considerando congiuntamente i dati dei vari gruppi, usando il seguente criterio:\nLa statistica viene data per: formula_1\n&lt;br&gt;dove:\nAlla fine la probabilit\u00e0 associata viene data per formula_9."}
{"id": "777043", "revid": "6428608", "url": "https://it.wikipedia.org/wiki?curid=777043", "title": "PalaFlaminio", "text": ""}
{"id": "777044", "revid": "6428617", "url": "https://it.wikipedia.org/wiki?curid=777044", "title": "Flaminio Rimini", "text": ""}
{"id": "777051", "revid": "1226", "url": "https://it.wikipedia.org/wiki?curid=777051", "title": "Omicron (collana)", "text": ""}
{"id": "777066", "revid": "2730", "url": "https://it.wikipedia.org/wiki?curid=777066", "title": "Andr\u00e9 Ch\u00e9nier", "text": "Biografia.\nOrigini familiari.\nSettimo figlio di Louis Ch\u00e9nier (1723-1796) e di Elisabetta Santi Lhomaca (Lomaca o Lomacka, 1729-1808), nacque a Costantinopoli il 30 ottobre 1762. I genitori, sposati nella chiesa cattolica dei Santi Pietro e Paolo a Galata il 25 ottobre 1754, ebbero otto figli: Sophie (1756-1762), Constantin-Xavier (1757-1837), H\u00e9l\u00e8ne-Christine (1758), Zo\u00eb (1759-1763), Ad\u00e9la\u00efde (1760-1763), Louis-Sauveur (1761-1823), Andr\u00e9-Marie e Marie-Joseph (1764-1811).\nLouis Ch\u00e9nier, nato a Montfort, in Francia\n, in una famiglia di commercianti, si era trasferito a Costantinopoli nel 1742 per impiegarsi nell'azienda Lavabre et Dussol, una ditta commerciale francese specializzata nell'esportazione di tessuti dalla Linguadoca in Turchia. Quando i due titolari decisero di ritornare in Francia, nel 1747, Ch\u00e9nier ne rilev\u00f2 l'attivit\u00e0. Uomo attivo, ambizioso e intelligente, nel 1750 fu eletto dalla comunit\u00e0 degli uomini d'affari francesi \u00abprimo deputato della nazione\u00bb, ossia rappresentante dei loro interessi presso le autorit\u00e0 turche. In tale veste, Louis Ch\u00e9nier divenne amico e confidente dell'ambasciatore francese, il conte Roland Puchot des Alleurs, nonch\u00e9 suo consulente finanziario.\nLa madre Elisabetta, figlia di primo letto di Antonio Lhomaca, un antiquario nato a Costantinopoli da genitori greci, si considerava greca e pretendeva di discendere per parte materna dalla famiglia dei Lusignan, che aveva regnato sull'isola di Cipro. I suoi antenati paterni erano catalani e il bisnonno, venuto dall'isola di Chio, si era stabilito a Costantinopoli intorno al 1680. Antonio Lhomaca, che pare avesse studiato a Parigi nel collegio Louis-le-Grand, aveva contatti sia con la corte del Sultano che con l'ambasciatore francese e aveva cos\u00ec conosciuto Louis Ch\u00e9nier. Un'altra sua figlia, Maria, spos\u00f2 nel 1763 Claude Amic, un commerciante marsigliese, e sar\u00e0 la nonna materna di Adolphe Thiers.\nIl 21 novembre 1754, in punto di morte, l'ambasciatore Puchot des Alleurs nomin\u00f2 il suo segretario Deval e Ch\u00e9nier incaricati degli affari commerciali con l'Impero turco, affidando loro tutta la corrispondenza dell'ambasciata in attesa della nomina del suo successore. Louis Ch\u00e9nier sper\u00f2 persino di potergli succedere, ma non fu accontentato e con l'arrivo del nuovo ambasciatore, il conte Charles Gravier de Vergennes, egli si trov\u00f2 escluso dal ruolo privilegiato che era riuscito a conquistarsi.\nIn Francia.\nNegli anni sessanta la guerra tra Francia e Inghilterra compromise i traffici commerciali nel Mediterraneo e in Turchia peste, carestia e terremoti devastarono il paese. Di fronte a una crisi economica che sembrava non aver fine, nel 1765 Louis Ch\u00e9nier, la moglie e i cinque figli presero la via della Francia. A Marsiglia furono ospiti di Claude Amic; poi, Louis Ch\u00e9nier affid\u00f2 i figli Constantin e Andr\u00e9 ai cognati di Carcassonne, Andr\u00e9 e Marie B\u00e9raud, e si trasfer\u00ec a Parigi per realizzare il suo sogno di entrare in diplomazia. Dopo diciotto mesi di sollecitazioni, riusc\u00ec a ottenere l'incarico di console in Marocco e pose la sua residenza a Sal\u00e9. Mentre Andr\u00e9 e Constantin rimasero a Carcassonne, la moglie, che non volle seguirlo, si stabil\u00ec con gli altri tre figli a Parigi.\nAndr\u00e9 impar\u00f2 a leggere e a scrivere da un certo Sicre ed ebbe un'educazione religiosa dagli zii, da padre Coste, cappellano di Notre-Dame-de-Marseille, presso Limoux, e da due parenti dei B\u00e9raud, nella cui casa di campagna passava la bella stagione. Finalmente, in un giorno dell'estate del 1773, fu condotto a Parigi per riunirsi con tutta la famiglia.\nEntr\u00f2 subito nel Coll\u00e8ge de Navarre, celebre per la qualit\u00e0 dei maestri e per quella dei suoi allievi, tutti provenienti da famiglie aristocratiche. Andr\u00e9 Ch\u00e9nier fece amicizia con diversi collegiali: con i due figli dell'intendente alle Finanze Trudaine de Montigny (1733-1777), Charles-Louis (1765-1794) e Charles-Michel (1766-1794), che l'ospitarono nel loro castello di Montigny, con Fran\u00e7ois de Pange (1764-1796), figlio del marchese de Pange, commissario alla Guerra, che divenne un erudito e sostenne da posizioni moderate la Rivoluzione, e nel 1776 pass\u00f2 le vacanze con Ch\u00e9nier, e con Abel de Malartic de Fondat (1760-1804), figlio del primo presidente del Consiglio di Roussillon.\nApprese il greco classico e a 16 anni era gi\u00e0 in grado di leggere correntemente Omero e Saffo in lingua originale, ed era gi\u00e0 una passione che andava al di l\u00e0 della mera erudizione. Ebbe un ottimo percorso di studi, ricevendo nel 1778 il primo premio in lingua francese e la menzione onorevole in latino. Torn\u00f2 cos\u00ec in famiglia, dove Mme Ch\u00e9nier aveva aperto il salotto della sua casa in rue de Culture-Sainte-Catherine, spesso ricevendo gli invitati vestita alla greca. Il salotto era frequentato da personalit\u00e0 di spicco, come David, Le Brun, Brunck, Villoison (colui che nel 1781 scopr\u00ec alla Biblioteca Marciana di Venezia il pi\u00f9 importante manoscritto dell\"Iliade\"), il drammaturgo e scrittore Palissot e il pittore Cazes figlio. Lei stessa, oltre alla danza e alla pittura, coltivava le lettere e, forse con l'aiuto di un letterato, Pierre-Augustin Guys o Le Brun, ebbe la soddisfazione di veder pubblicata sul \"Mercure de France\" una sua \"Lettre sur les tombeaux grecs\".\nLycoris e Camille.\nIn attesa di una sistemazione, Andr\u00e9 conduceva la vita oziosa dei giovani di \u00abbuona famiglia\u00bb, grazie peraltro alla generosit\u00e0 dei fratelli Trudaine, eredi di un'immensa fortuna, che lo conducevano con s\u00e9 all'Op\u00e9ra e in altri luoghi meno austeri. Una serie di poesie, raccolte sotto il titolo di \"Lycoris\", celebrano le grazie - \u00absono le tue belle natiche che m'hanno fatto fare questi graziosi versi\u00bb - di un'avvenente e non virtuosa creatura che gli si concedette, salvo lasciarlo quando s'accorse della scarsit\u00e0 della borsa del giovane poeta. \"Lycoris\" \u00e8 nome tratto dall\"Ecloga X\" di Virgilio, e testimonia sin da ora i vagheggiamenti pastorali del futuro autore delle \"Bucoliques\", inaugurando una serie di pseudonimi femminili ripresi dall'antichit\u00e0.\nMme Ch\u00e9nier, comprendendo l'importanza dello \"status\" di aristocratica, era riuscita a farsi attestare la propria presunta nobilt\u00e0 da un discendente dei Lusignan e da altri tre aristocratici e tanto bast\u00f2 perch\u00e9 i suoi figli Louis-Sauveur e Marie-Joseph potessero intraprendere la carriera militare nel rango degli ufficiali. Quando fu la volta di Andr\u00e9, il 22 maggio 1781, fu emanata un'ordinanza reale che stabiliva che i cadetti gentiluomini non fossero pi\u00f9 accolti di diritto come ufficiali di reggimento, salvo che si liberasse un posto a favore di soldati volontari la cui nobilt\u00e0 fosse certificata da un'oppugnabile documentazione.\nCon questa incertezza, alla fine di maggio del 1782 Andr\u00e9 Ch\u00e9nier fu arruolato volontario a Strasburgo nel reggimento d'Angoumois, cercando di far convivere il mondo militare con la poesia, e non disdegnando la bella vita e un certo libertinaggio che la citt\u00e0, un tempo austera, consentiva di praticare. L'anno dopo, il 17 marzo 1783, un posto d'ufficiale resosi vacante nel reggimento fu assegnato dal comandante a un altro cadetto e Ch\u00e9nier, deciso a non rischiare altri anni di disagi in cambio di un'incerta prospettiva, diede le dimissioni e fece ritorno a Parigi. Anche il fratello Marie-Joseph, dopo due anni di guarnigione a Niort, segu\u00ec il suo esempio, sperando di avere successo nell'attivit\u00e0 letteraria.\nDopo una malattia dalla quale si riprese a fatica, nel settembre del 1784 intraprese con i fratelli Trudaine un viaggio in Svizzera, del quale egli non ha lasciato alcun preciso dettaglio. Si sa soltanto che a Zurigo conobbero il celebre Lavater. Ritornato a Parigi, fu presentato da Fran\u00e7ois de Pange alle cugine Pauline de Beaumont, figlia di Armand de Montmorin e Marie-Louise de Domangeville, che qualche anno dopo sposer\u00e0 Antoine M\u00e9gret de S\u00e9rilly, ministro di Luigi XVI. Conobbe anche la famiglia del banchiere Pourrat e Michelle de Bonneuil (1748-1829), giovane moglie dell'anziano primo valletto di camera di Monsieur, il fratello del Re, e venne cos\u00ec introdotto nel \u00abbel mondo\u00bb che ruotava intorno alla corte, alla politica e alla finanza.\nGi\u00e0 madre di tre figlie e di quattordici anni pi\u00f9 anziana di Ch\u00e9nier, l'ancor bella Madame de Bonneuil ammali\u00f2 il poeta anche per la grazia del suo canto e l'interesse per la poesia, ispirandogli componimenti in cui Ch\u00e9nier le d\u00e0 il nome di Camille. I due intrattennero un breve rapporto, cui del resto Michelle de Bonneuil non diede mai alcuna importanza, pur aprendogli le porte del suo appartamento parigino e quelle del castello di S\u00e9nart. Partita per un viaggio in Svizzera, al suo ritorno gli fece capire che la loro relazione era conclusa e Ch\u00e9nier torn\u00f2 a consolarsi con le ragazze dell'Op\u00e9ra.\nPer farsi accettare nei salotti esclusivi della capitale, Andr\u00e9 prese l'abitudine di dare un tocco di nobilt\u00e0 al suo nome, facendosi chiamare Ch\u00e9nier de Saint-Andr\u00e9. L'amicizia con il filologo Brunck gli fece scoprire l'ellenismo, che influenzer\u00e0 tutto il suo pensiero. Conobbe Beaumarchais, Restif de la Bretonne, Joseph-Marie Vien, Jacques-Louis David, il poeta polacco Niemcewicz, con il quale divise l'amore platonico verso Maria Hadfield, la giovane moglie del pittore William Richard Cosway. Fu lei a indurlo a imparare la lingua inglese.\nNell'estate del 1786 i fratelli Trudaine lo invitarono a una crociera nel Mediterraneo durante la quale prevedevano di visitare l'Italia, la Grecia, Costantinopoli e le coste dell'Asia Minore. A Roma s'innamor\u00f2 di una \"belle romaine\", come viene chiamata nelle elegie del periodo, una donna bella e colta di cui non si conosce il nome anche se sembra fosse aristocratica e sposa di un uomo rozzo e volgare. Il viaggio ebbe per\u00f2 termine a Napoli, sembra per un attacco di nefrite, male di cui soffriva periodicamente, che colse Ch\u00e9nier, costringendo i tre amici a far ritorno a Parigi. Andr\u00e9 non pot\u00e9 dunque giungere nell'agognata Grecia, e perse cos\u00ec l'unica opportunit\u00e0 di vederla.\nNella capitale conobbe, tra la fine del 1786 e l'inizio del 1787, Vittorio Alfieri e la sua convivente, la contessa d'Albany, stabilitisi a Parigi dopo 14 mesi trascorsi in Alsazia. Alfieri aveva appena finito di scrivere \"Del principe e delle lettere\", nel quale sostiene che la letteratura pu\u00f2 svilupparsi soltanto in un regime di libert\u00e0 politica, mentre sotto la tirannia, per quanto questa possa atteggiarsi a protettrice delle lettere, pu\u00f2 essere condotta soltanto a decadenza. Alfieri lesse il manoscritto a Ch\u00e9nier, il quale trov\u00f2 in esso una grande affinit\u00e0 con quanto andava scrivendo nel proprio \"Essai sur la perfection des lettres et des arts\", rimasto tuttavia incompiuto. Ch\u00e9nier vi scrive che \u00abl'unanimit\u00e0 dei sentimenti e delle opinioni era stata la prima causa della nostra amicizia\u00bb, e aggiunge di essere rimasto \u00abstupito e lusingato di vedere spesso un'onorevole somiglianza tra ci\u00f2 che egli aveva scritto e quel che io scrivevo\u00bb.\nA Londra.\nNel 1787, grazie ai buoni uffici dell'amico Fran\u00e7ois de Pange e di Pauline de Baumont, figlia del ministro degli Esteri Montmorin, Andr\u00e9 Ch\u00e9nier fu nominato segretario del marchese de la Luzerne, nuovo ambasciatore francese in Inghilterra. Il 6 dicembre salp\u00f2 da Calais alla volta di Dover, raggiungendo l'ambasciata di Portman Square a Londra, accolto dal primo segretario M. de Nettement e da Fran\u00e7ois de Barth\u00e9lemy, diplomatico monarchico che sar\u00e0 membro del Direttorio nel corso della Rivoluzione francese, col quale strinse una cordiale amicizia. Nell'ambasciata svolse poche e semplici mansioni, ma godette di buono stipendio e di molto tempo libero.\nLeggeva e ammirava Shakespeare, diversamente dal fratello Marie-Joseph, il quale invi\u00f2 ad Andr\u00e9 la propria tragedia \"Bruto e Cassio\", ma sembrava ammirare ancor di pi\u00f9 le giovani donne inglesi: \u00abnessun altro paese quanto l'Inghilterra produce ragazze cos\u00ec belle\u00bb - dichiar\u00f2 perentorio. Non riusc\u00ec per\u00f2 a inserirsi in societ\u00e0 e mancandogli le consuete relazioni mondane, cominci\u00f2 a disilludersi.\nAlcuni spiacevoli episodi gli fecero desiderare di lasciare l'Inghilterra. Il 3 aprile 1789 non fu invitato a un pranzo dato dall'ambasciata a ospiti illustri, qualche giorno dopo un albergatore si present\u00f2 all'ambasciata esigendo il pagamento d'una cambiale scaduta e non onorata proprio da suo cognato Latour de Saint-Ygest, marito di H\u00e9l\u00e8ne Ch\u00e9nier. Per evitare uno scandalo, Andr\u00e9 pag\u00f2 il debito di tasca propria. Invitato poi, il 21 aprile, a un grande festa organizzata dall'aristocrazia inglese, si trov\u00f2 completamente ignorato. Era troppo per il suo amor proprio e, col pretesto delle prossime nozze dell'amico Charles-Louis Trudaine, all'inizio di giugno ottenne un congedo di cinque mesi e fece ritorno a Parigi.\nIl debutto in politica.\nGiungendo a Parigi, espresse la sua solidariet\u00e0 al nuovo regime moderatamente liberale che l'Assemblea Costituente andava delineando. Dopo tutto, durante l'antico regime egli non aveva goduto di nessun privilegio e aveva patito qualche umiliazione. Era convinto che borghesi e intellettuali meritassero pi\u00f9 diritti, che il popolo dovesse vedere migliorata la propria condizione e che la nobilt\u00e0 potesse sopportare qualche rinuncia ai propri privilegi. Niente di pi\u00f9, per\u00f2: le distinzioni di classe dovevano rimanere ben nette e le basi della societ\u00e0 immutate, con al vertice il re e la corte, con le loro splendide feste e i magnifici spettacoli.\nTornato a Londra il 19 novembre, trov\u00f2 la capitale affollata dai nobili francesi qui emigrati che riempivano la citt\u00e0 delle loro declamazioni contro quel che stava avvenendo in Francia, accusando lo stesso re Luigi di non far nulla per sterminare \u00abtutta quella canaglia\u00bb. Nella lettera al padre del 24 novembre Ch\u00e9nier si dissoci\u00f2 da costoro, rimproverandoli di spargere notizie false e di non vedere che \u00abla loro odiosa animosit\u00e0 verso la patria li rende spregevoli e ridicoli\u00bb. Non nascondeva per\u00f2 una certa inquietudine, sulla scia delle posizioni dell'amico De Pange, cui attribuiva la massima fiducia.\nQuesti, che aveva salutato con soddisfazione le prime riforme introdotte dall'Assemblea Costituente, nel suo scritto di dicembre \"R\u00e9flections sur la d\u00e9lation\", qualific\u00f2 il comitato, che presso la Comune vigilava contro i complotti controrivoluzionari, di \u00absetta intollerante di uomini crudeli che niente persuade, di uomini sospettosi che niente rassicura\u00bb. L'opuscolo, letto a gennaio da Ch\u00e9nier, ebbe la sua completa approvazione: \u00ab\u00e8 uno scritto pieno di giustizia, di nobilt\u00e0, di ragione e d'eloquenza\u00bb - scrisse al padre il 19 gennaio 1790 - che poteva dispiacere \u00absoltanto al faubourg Saint-Antoine\u00bb, il popolare quartiere parigino. In una successiva lettera al padre, il 29 gennaio, Ch\u00e9nier si mostrava preoccupato per la decisione dell'Assemblea Costituente di limitare a 3.000 \"livres\" le pensioni e le gratifiche erogate dall\"ancien r\u00e9gime\", riservandosi di rivedere nel corso dell'anno il loro importo. Suo padre, vistosi dimezzare le proprie entrate, chiedeva un sostegno ai figli, ma Andr\u00e9 doveva confessare di essere senza denaro, senza contare i debiti contratti con l'amico Fran\u00e7ois de Pange.\nI club di Parigi.\nSi trovava ancora a Londra quando s'iscrisse alla \"Societ\u00e9 de 1789\", il club fondato in aprile da Bailly, Siey\u00e8s, Condorcet e La Fayette e stabilitosi il 12 maggio 1790 al Palais Royal. Ne facevano parte, tra gli altri, il duca di La Rochefoucauld con il cugino duca de Liancout, Mirabeau, Talleyrand, David, i fratelli Trudaine, Fran\u00e7ois de Pange, e poi finanzieri, avvocati e giornalisti.\nIl regolamento della \"Societ\u00e9\" prevedeva la sua suddivisione in tre sezioni: la sezione del \"Journal\", la sezione della \"correspondance\" e quella dell\"\u00e9ncouragement\", ciascuna amministrata da dodici membri. I collaboratori del \"Journal\" avrebbero dovuto presentare memorie e osservazioni \u00absulle diverse parti e su tutto l'insieme dell'economia sociale, o anche osservazioni sugli avvenimenti\u00bb che interessavano \u00abi principi e i progressi di questa scienza\u00bb.\nLa \"Societ\u00e9 de 1789\" era pi\u00f9 un'accademia politica che un club, e il pubblico non veniva ammesso alle sue sedute. La quota sociale era elevata e allontanava le persone con scarse risorse. I suoi membri, circa seicento, erano moderati egualmente devoti al re a alla Costituzione.\nAlla sinistra della \"Societ\u00e9 de 1789\" si poneva la \"Societ\u00e9 des amis de la Constitution\", gi\u00e0 \"Club bretone\" e pi\u00f9 nota come Club dei Giacobini da quando si era installato nella biblioteca del convento domenicano di rue Saint-Honor\u00e9. Nel 1790 non era ancora un circolo di repubblicani intransigenti, ma riuniva la parte illuminata della borghesia rivoluzionaria. I suoi membri pi\u00f9 influenti erano allora Duport, Barnave e Lameth, che costituivano il cosiddetto \u00abtriumvirato\u00bb, i quali avevano alla loro sinistra Robespierre, Camille Desmoulins, l'abb\u00e9 Gr\u00e9goire e il futuro girondino P\u00e9tion.\nD'altra parte anche uomini come La Fayette, Mirabeau e il duca di Chartres erano iscritti e partecipavano alle sedute del club giacobino. Insomma, tra i membri della \"Societ\u00e9 de 1789\" e i Giacobini del triumvirato non vi erano ancora divergenze dottrinali essenziali: l'unica differenza consisteva nel fatto che i primi stavano al governo e i secondi volevano entrarvi.\nAll'estrema sinistra si collocavano diversi club di quartiere, il pi\u00f9 noto dei quali era la \"Societ\u00e9 des Amis des Droits de l'Homme et du Citoyen\", o club dei Cordiglieri. Erano rivoluzionari intransigenti: per statuto, essi denunciavano \u00abal tribunale dell'opinione pubblica gli abusi dei differenti poteri e ogni attentato ai Diritti dell'Uomo\u00bb. Protettori degli indigenti e degli oppressi, presentavano petizioni, aprivano sottoscrizioni, organizzavano dimostrazioni e all'occorrenza sommosse. I loro aderenti appartenevano alla piccola borghesia e ai ceti operai, i loro leader erano Danton e Jean-Paul Marat.\nInfine, alla destra della \"Societ\u00e9 de 1789\" stava il \"Club des amis de la Constitution monarchique\" di Clermont Tonnerre e Malouet che cercavano di far credere di non essere avversi alla Rivoluzione, mentre all'estrema destra si situavano i reazionari dichiarati riuniti intorno all'abate Maury.\nI fratelli di Andr\u00e9 Chenier seguivano altre strade. Constantin era vice-console ad Alicante, mentre Louis-Sauveur, sottotenente di un reggimento di fanteria, aveva diviso tutti i suoi beni tra i soldati e scritto un opuscolo anonimo che aveva distribuito in tutta Parigi. Intendeva tranquillizzare la popolazione sulla devozione della truppa alla Rivoluzione, che egli esortava a opporsi ai generali, \u00abagenti del dispotismo\u00bb, e proponeva una riforma democratica dei regolamenti militari. Lo scritto fu sequestrato ma non fu identificato l'autore, che partecip\u00f2 alla presa della Bastiglia.\nL'altro fratello Marie-Joseph, lasciato l'esercito, si era stabilito in una soffitta di rue Corneille, proprio davanti al Th\u00e9\u00e2tre-Fran\u00e7ais, oggetto delle sue ambizioni. Si era infatti dato alle lettere e dopo gli insuccessi del dramma \"Edgar\" e della tragedia \"Az\u00e9mire\", contava d'imporsi con la tragedia \"Charles IX, ou la Saint-Barth\u00e9lemy\". Proibita dalla censura, Marie-Joseph aveva denunciato nel 1789 con lo scritto \"De la libert\u00e9 du th\u00e9\u00e2tre en France\" la protezione accordata \u00aballe basse adulazioni\u00bb e la proscrizione delle \u00abverit\u00e0 forti e ardite\u00bb, additando nella successiva \"D\u00e9nunciation des Inquisiteurs de la pens\u00e9e\", nell'accademico Suard il \u00abtacchino\u00bb che pretendeva di \u00abgovernare le aquile\u00bb.\nCol sostegno dei suoi amici, tra i quali poteva vantare personalit\u00e0 come Danton, Camille Desmoulins, Collot d'Herbois e Fabre d'\u00c9glantine, Marie-Joseph Ch\u00e9nier riusc\u00ec a imporre il 12 novembre 1789 la rappresentazione del \"Charles IX\", che fu un trionfo. Forse vi assistette anche Andr\u00e9, che apprezz\u00f2 l'opera. Alla fine dello spettacolo l'attore protagonista, l'ancora sconosciuto Talma, present\u00f2 sul palcoscenico l'autore. All'uscita, Danton dichiar\u00f2 che \u00abse \"Figaro\" ha ucciso la nobilt\u00e0, \"Charles IX\" uccider\u00e0 la monarchia\u00bb, e Desmoulins aggiunse che quella tragedia era stata pi\u00f9 utile alla Rivoluzione delle stesse giornate d'ottobre.\nL\"Avis au peuple fran\u00e7ais\".\nAndr\u00e9 Ch\u00e9nier, ottenuto un nuovo congedo dall'ambasciata di Londra, ritorn\u00f2 a Parigi alla fine di giugno 1790, ospite di Fran\u00e7ois de Pange a Passy. Qui scrisse, in agosto, l\"Avis au peuple fran\u00e7ais sur ses v\u00e9ritables ennemis\", pubblicato sul 13\u00ba numero del \"Journal de la Societ\u00e9 de 1789\".\nLa Francia era \u00abinvecchiata nell'errore e nella spensieratezza\u00bb - scrive Ch\u00e9nier - e, \u00abstanca di sventure e d'oppressione\u00bb, era giustamente e legittimamente insorta. Egli non si stupisce che il popolo, \u00abancora caldo delle emozioni ed esaltato dal successo\u00bb, non rimanga \u00abtranquillo ad attendere pacificamente il nuovo regime che gli si sta preparando\u00bb. Egli si stupisce e quasi s'indigna che il popolo pretenda di partecipare attivamente alla costruzione della nuova societ\u00e0: \u00abUn cos\u00ec gran numero di piedi ritarda il cammino; un cos\u00ec gran numero di braccia ritarda l'azione\u00bb.\nQuando la politica diventa la maggiore occupazione della popolazione - sostiene - ogni altra attivit\u00e0 rallenta e si ferma, mentre \u00able teste si scaldano e partoriscono o credono di partorire idee nuove\u00bb. Tutte queste agitazioni possono produrre una positiva \u00abemulazione patriottica\u00bb, purch\u00e9 \u00abnon le si lasci andare troppo lontano\u00bb. E si \u00e8 andati troppo lontani con le \u00abgravi accuse\u00bb, le \u00abimputazioni atroci\u00bb, con le \u00abinsurrezioni illegittime\u00bb che scoppiano un po' ovunque \u00abin tutti gli angoli dell'impero\u00bb. Queste rivolte sono fondate su \u00abmalintesi\u00bb, sostenute da \u00absofismi\u00bb e condotte da \u00abquell'ultima classe del popolo che, non conoscendo nulla, non avendo nulla, non prendendo interesse a nulla, sa solo vendersi a chi vuole pagarla\u00bb.\nCh\u00e9nier non pensa che nemici del popolo siano i nobili emigrati che, secondo una voce diffusa, inciterebbero i sovrani europei ad assalire la Francia. \u00c8 \u00abun'assurdit\u00e0\u00bb credere che coloro che non amano la Rivoluzione siano tutti \u00abnemici attivi, cospiratori ardenti\u00bb e bisogna comprendere quei pochi che cospirano, perch\u00e9 hanno subito perdite di patrimonio e sono deviati da un'\u00abeducazione sbagliata\u00bb, da una \u00abvanit\u00e0 pusillanime e ridicola\u00bb e da \u00abnotizie false e fittizie\u00bb. Baster\u00e0 mostrar loro \u00abl'ordine, l'equit\u00e0, la concordia\u00bb ristabilite in Francia per farli ritornare pacificati dall'esilio.\nChi sono dunque i nemici del popolo francese? Per rispondere a questa domanda Ch\u00e9nier indica dapprima le cause che impediscono la pubblica concordia, che sono \u00abi contrasti d'interesse, il calore delle opinioni, la poca abitudine alla libert\u00e0\u00bb. Una prima conseguenza \u00e8 che \u00abuna parte del popolo esercita la sua violenza contro i grandi di un tempo\u00bb, come se \u00abla verga di ferro abbia solo cambiato di mano\u00bb. Una seconda conseguenza \u00e8 che le persone che amano viaggiare vengono fermate, interrogate e perquisite. Una terza \u00e8 che esistono comitati d'inquisizione che \u00abfrugano nelle case, nelle carte, nei pensieri\u00bb. Una quarta, la peggiore, \u00e8 che \u00abuna parte del popolo si ostina a sostituirsi ai tribunali e si fa un gioco, un divertimento, a dare la morte\u00bb.\nI veri nemici sono, secondo Ch\u00e9nier, quegli \u00abscrittori abbastanza feroci e vili per dichiararsi i protettori, gli apologisti di questi omicidi\u00bb, quegli \nCh\u00e9nier non fa i nomi di costoro, che andrebbero cercati tra i giornalisti parigini. Erano attive, in quel periodo, una trentina di testate, ed escludendo quelle reazionarie e moderate, rimanevano, tra le radicali, \"L'Ami du peuple\" di Marat, \"L'Orateur du peuple\" di Fr\u00e9ron e \"Les R\u00e9volutions de France et de Brabant\" di Desmoulins. Marat era certamente uno dei giornalisti presi di mira da Ch\u00e9nier, ma non rispose nemmeno all\"Avis\". Rispose invece Desmoulins, scrivendo con indignazione di \u00abuno scatenamento senza precedenti contro gli scrittori patrioti\u00bb da parte \u00abdi un non so quale Andr\u00e9 Ch\u00e9nier\u00bb. A Ch\u00e9nier, che fu particolarmente ferito da quel \u00abnon so quale\u00bb, gli amici consigliarono di non rispondere.\nL\"Avis\" fu conosciuto e apprezzato dal re di Polonia Stanislao Augusto attraverso il suo incaricato d'affari in Francia, l'italiano Filippo Mazzei. Questi, iscritto alla \"Societ\u00e9 de 1789\", era decisamente favorevole a una moderata monarchia costituzionale, e come Ch\u00e9nier temeva particolarmente i giacobini radicali, \u00abdeputati ardenti, l'eccessivo zelo dei quali (se per altro \u00e8 puro zelo) \u00e8 disapprovato da molti savi e degni cittadini che aborriscono sinceramente gli antichi abusi\u00bb, come scrisse a re Stanislao Augusto il 26 aprile 1790. Il re di Polonia, trovando lo scritto di Ch\u00e9nier \u00abmoderato, saggio, adatto a calmare l'effervescenza e applicabile anche ad altri paesi\u00bb, volle ricompensarlo con una medaglia d'oro. Il 18 novembre 1790 Ch\u00e9nier rispose con una lunga e ossequiosa lettera di ringraziamento.\nL'ode \"Le Jeu de Paume\".\nIl 1\u00ba gennaio 1791 il club dei Giacobini lanci\u00f2 una sottoscrizione per finanziare una grande tela, affidata a Jacques-Louis David, che celebrasse l'anniversario del \"Giuramento della Pallacorda\", avvenuto il 20 giugno 1789, con il quale i deputati del Terzo stato avevano resistito con successo al tentativo di Luigi XVI di sciogliere l'Assemblea Nazionale.\nCh\u00e9nier volle dedicare all'impresa artistica dell'amico David, \u00abre del sapiente pennello\u00bb, l'ode \"Le Jeu de Paume\", che fu la prima sua poesia pubblicata. Reso omaggio al talento dell'artista, Ch\u00e9nier saluta poi il popolo francese, per il quale egli \u00abintreccia i fiori che fa nascere la lira\u00bb, e i suoi deputati, \u00abportatori della fiaccola / che ci mostr\u00f2 i nostri destini\u00bb, raccomandando loro un \u00abgrande compito\u00bb:\nI deputati dell'Assemblea Nazionale devono disarmare \u00abla torcia incendiaria e il ferro assassino\u00bb. Il popolo non deve pensare che tutto sia permesso e deve temere i suoi \u00abavidi cortigiani\u00bb. Vi sono infatti, secondo Ch\u00e9nier, \u00abcento oratori carnefici\u00bb che spacciandosi per amici del popolo \u00absoffiano fuochi omicidi\u00bb e vedono ovunque il tradimento. I loro \u00abfogli neri di veleno\u00bb sono altrettante \u00abforche affamate di carneficina\u00bb, essi sono uomini che tengono pronti \u00abcalici pieni di sangue\u00bb.\nA questo nuovo attacco contro certi giornalisti, non meno violento di quello che aveva portato nell\"Avis au peuple fran\u00e7ais\", segue a conclusione dell'ode una sorprendente minaccia ai sovrani europei. Quei \u00abrei indegni\u00bb quei \u00abdespoti coronati\u00bb devono tremare, perch\u00e9 \u00abla santa Libert\u00e0, figlia del suolo francese\u00bb, percorrer\u00e0 la terra e, con \u00abla mano sulla folgore\u00bb, ridurr\u00e0 in polvere i loro \u00abscettri di bronzo\u00bb.\nA Parigi era allora attivo il cosiddetto Comitato austriaco, ispirato dalla coppia reale, che brigava segretamente perch\u00e9 le potenze straniere intervenissero con le armi a porre fine alla rivoluzione e restaurare il vecchio ordine. Ogni provocazione contro le monarchie straniere era naturalmente ben vista. A questo comitato appartenevano, tra gli altri, il Montmorin e sua figlia Mme de Beaumont, stretta amica di Fran\u00e7ois de Pange. Non sappiamo per\u00f2 se Ch\u00e9nier fosse informato della sua esistenza.\nLe \"R\u00e9flexions sur l'\u00e9sprit de parti\".\nIl \"Journal de la Soci\u00e9t\u00e9 de 1789\" aveva cessato le pubblicazioni nel settembre del 1790 e nell'aprile del 1791 Ch\u00e9nier dovette pubblicare a proprie spese l'opuscolo \"R\u00e9flexions sur l'\u00e9sprit de parti\". Questo nuovo scritto aveva un obiettivo gi\u00e0 noto: il \u00abpopolaccio\u00bb, quella parte del popolo \u00abche non ha n\u00e9 propriet\u00e0, n\u00e9 domicilio, n\u00e9 attivit\u00e0\u00bb e perci\u00f2 \u00e8, secondo Ch\u00e9nier, strumento nelle mani di coloro che se ne servono per i loro fini sediziosi, quegli \u00abscrittori avidi\u00bb che alimentano la divisione e la discordia tra i cittadini.\nD'altra parte, egli ebbe parole dure per i \u00abprelati perduti nel lusso e nei debiti\u00bb, quel clero che, scontento della legislazione introdotta dall'Assemblea, con sermoni, lettere pastorali e declamazioni \u00abseminano la menzogna e il timore, allarmano le coscienze, ispirano l'odio verso la patria e le sue leggi\u00bb. Anche nei confronti dei nobili era meno indulgente che nel passato: \u00absollevano le campagne, seminando la discordia, chiamando il sangue\u00bb, e maledicendo la Francia, invocano \u00abtutte le potenze della terra\u00bb perch\u00e9 sterminino \u00abun paese in cui essi non sono pi\u00f9 marchesi e dove non sono pi\u00f9 incensati nella chiesa del loro villaggio\u00bb.\nOccorrerebbe, secondo Ch\u00e9nier, che l'Assemblea Costituente terminasse rapidamente i suoi lavori: sarebbe il segnale che anche la Rivoluzione \u00e8 finita, e i diversi partiti che ora si combattono e che \u00abdeteriorano lo spirito pubblico\u00bb non avrebbero pi\u00f9 ragione di essere. L'Assemblea Nazionale eletta al suo posto avrebbe per base una Costituzione definita e per scopo la messa in pratica dei suoi principi.\nIl 18 aprile 1791 un certo numero di aristocratici organizz\u00f2 nell'H\u00f4tel d'Esclignac, nella centrale rue du Faubourg-Saint-Honor\u00e9 a Parigi, un concerto in onore di Mlle Dufresnoy, una suonatrice d'arpa di successo. Gli abitanti del quartiere, sospettando che si trattasse di una riunione sovversiva, chiesero l'intervento del commissario di polizia della sezione, che si limit\u00f2 a identificare i presenti, tra i quali si trovava anche Mme de Bonneuil. L'episodio forn\u00ec a Ch\u00e9nier l'occasione per scrivere un articolo, \"Les Autels de la Peur\" (Gli altari della paura), denunciando \u00abl'interrogatorio illegale, l'inquisizione assurda e rivoltante\u00bb, che viola \u00abla libert\u00e0 e l'onest\u00e0\u00bb. La paura \u00e8 all'origine di questi atti, alimentati - scrive Ch\u00e9nier - da \u00abquegli oratori del popolo, quei pretesi amici del popolo che inzuppano la penna nel sangue e nel fango\u00bb. L'articolo di Ch\u00e9nier non fu pubblicato da nessun giornale, nemmeno da quelli a lui vicini come il monarchico \"Les Ind\u00e9pendants\", di Suard, che aveva pubblicato estratti dell\"Esprit du parti\", o \"L'Ami des patriotes\" di Duquesnoy.\nDa giugno a ottobre Ch\u00e9nier, che aveva definitivamente lasciato l'incarico all'ambasciata di Londra e non era riuscito a essere assunto in quella di Basilea, invi\u00f2 cinque lettere al \"Moniteur\", nelle quali commentava alcuni problemi politici: la lettera che l\"'abb\u00e9\" Raynal aveva inviato il 31 maggio all'Assemblea Costituente, certi punti della nuova Costituzione, la scelta dei deputati della prossima Assemblea Nazionale, la divisione nel clero tra preti tradizionalisti e costituzionali e, alla fine d'ottobre, una volta eletta la nuova Assemblea, una lettera aperta ai deputati. Quest'ultima, dove non mancano i consueti attacchi ai \u00abmiserabili\u00bb che intenderebbero per libert\u00e0 \u00abl'impunit\u00e0 per i banditi e la schiavit\u00f9 per le persone dabbene\u00bb, non fu per\u00f2 pubblicata. \u00c8 interessante notare come Ch\u00e9nier non abbia commentato pubblicamente due avvenimenti capitali occorsi in quel periodo, il tentativo di fuga di Luigi XVI intercettato a Varennes, il 20 giugno, e la strage del Campo di Marte, avvenuta in presenza di La Fayette e Bailly il 17 luglio (che, secondo le fonti a loro ostili, fu ordinata da loro), i quali indebolirono fortemente il fronte dei monarchici costituzionali.\nCon il club dei Foglianti e il \"Journal de Paris\".\nAnche la \"Soci\u00e9t\u00e9 de 1789\", poco dopo il suo \"Journal\", aveva chiuso i battenti e una parte dei suoi membri si era iscritta al club dei Giacobini. Questi, a loro volta, si trovarono agitati da una grave crisi interna a seguito dei dissensi sulla non eleggibilit\u00e0 dei costituenti all'Assemblea Nazionale e soprattutto sulle conseguenze politiche della fuga del Re, dissensi aggravati poi dal massacro del Campo di Marte. I seguaci di Bailly e La Fayette abbandonarono il club dei Giacobini per fondare un circolo nuovamente chiamato degli \"Amis de la Constitution\", ma meglio noto come club dei Foglianti dal luogo delle loro riunioni, il grande convento di rue Saint-Honor\u00e9 posto di fronte al giardino delle Tuileries, nel quartiere esclusivo di Place Vend\u00f4me.\nCh\u00e9nier s'iscrisse ai Foglianti con gli amici Fran\u00e7ois de Pange e i due Trudaine. Un altro socio del club, Charles de Lacretelle, descrisse il talento oratorio di Ch\u00e9nier, \u00abpieno di forza e di splendore\u00bb, che avrebbe potuto, a suo giudizio, \u00abdisputare o strappare la palma dell'eloquenza\u00bb persino al girondino Vergniaud, forse l'oratore pi\u00f9 brillante dell'Assemblea Nazionale. \u00c8 ancora Lacretelle a informarci che, per difendere le sorti del partito monarchico costituzionale, Ch\u00e9nier, De Pange, il poeta Roucher, Fran\u00e7ois Ch\u00e9ron e lui stesso si associarono nella collaborazione al \"Journal de Paris\" diretto da Suard.\nNella nuova Assemblea Legislativa, costituitasi il 1\u00ba ottobre 1791, la maggioranza sedeva al centro, rappresentata da indipendenti forti di 345 seggi, a destra stavano i deputati iscritti ai Foglianti in numero di 264, mentre a sinistra i deputati giacobini e cordiglieri formavano una minoranza di 136 eletti. Se per i Foglianti la rivoluzione era finita e la Francia non doveva attuare altre riforme, una politica che li associava sempre pi\u00f9 al vecchio partito aristocratico, per tutti gli altri, rappresentanti della borghesia che aveva comprato i beni ecclesiastici e perci\u00f2 temeva il ritorno al passato, non si potevano trascurare gli interessi dei contadini, che a loro volta temevano la restaurazione dei diritti feudali, e dei lavoratori delle citt\u00e0, che la rivoluzione intendevano difendere a ogni costo.\nDopo un breve articolo di appoggio alla candidatura di Lafayette alla carica di sindaco di Parigi, il 12 novembre, e un commento alla recente edizione delle lettere di Mirabeau, il 12 febbraio 1792, il primo articolo politicamente significativo di Ch\u00e9nier apparve il 26 febbraio col titolo \"De la cause des d\u00e9sordres qui troublent la France et arr\u00eatent l'\u00e9tablissement de la libert\u00e9\". Stranamente, esso non fu pubblicato nel \"Journal\", ma in uno dei suoi supplementi, che ospitavano solo articoli a pagamento, cos\u00ec che Ch\u00e9nier dovette sborsare una cifra non indifferente, stanti anche le sue modeste finanze. Si ritiene comunemente che l'articolo sia stato pagato dai Trudaine e non, come insinuato dai suoi nemici, dal Comitato austriaco.\nL'articolo \u00e8 un attacco violentissimo contro il club dei Giacobini, dove si sono insinuati, scrive Ch\u00e9nier, \u00abmolti ipocriti\u00bb e molti \u00abpersonaggi indebitati\u00bb, poveri perch\u00e9 \u00abnullafacenti\u00bb e che perci\u00f2 sperano in \u00abqualunque cambiamento\u00bb pur di migliorare la propria condizione. In gran parte il club \u00e8 formato da abili giocatori d'azzardo, da intriganti avidi e male intenzionati, e poi da onesti oziosi, ma \u00abignoranti e limitati\u00bb, che servono senza saperlo le cattive intenzioni altrui. I Giacobini minacciano le propriet\u00e0, secondo Ch\u00e9nier, \u00abogni uomo ricco passa per nemico pubblico\u00bb, sospetti e diffamazioni non risparmiano \u00abn\u00e9 l'onore, n\u00e9 la reputazione\u00bb, ogni assurdit\u00e0 \u00e8 ammirata, \u00abpurch\u00e9 omicida\u00bb, e ogni menzogna trova credito, \u00abpurch\u00e9 atroce\u00bb. L'unica soluzione ai mali della Francia \u00e8 perci\u00f2 la \u00abdistruzione\u00bb dei Giacobini: \nL'articolo di Ch\u00e9nier fece sensazione e scaten\u00f2 polemiche. Suo fratello Marie-Joseph, legato ai Giacobini e ormai autore di tragedie di successo, allora ben pi\u00f9 noto di Andr\u00e9, scrisse il giorno dopo al \"Journal de Paris\" precisando di non aver avuto alcuna parte in quell'articolo che conteneva \u00abun'opinione direttamente contraria\u00bb alla sua e di essere onorato di appartenere al club giacobino, firmandosi \"Marie-Joseph Ch\u00e9nier, autore di Charles IX, di Ca\u00efus Gracchus, etc\". Suard, il direttore del \"Journal\", intervenne anonimamente ironizzando sulla \u00abtriviale verbosit\u00e0\u00bb di Marie-Joseph, che rispose con lo stesso tono, invitandolo a \u00abstare al suo posto\u00bb. Mentre le reazionarie \"Gazette universelle\" e \"Correspondance politique des v\u00e9ritables amis du roi et de la patrie\" esaltarono \u00abla filippica perfettamente ben fatta contro le societ\u00e0 giacobine\u00bb scritta da Andr\u00e9, il 29 febbraio usc\u00ec sul \"Courrier\" la risposta del giacobino Boisguyon, che accus\u00f2 Andr\u00e9 Ch\u00e9nier di incitare alla guerra civile. Qualche giorno dopo si seppe, con grande indignazione del \"Courrier\", che Andr\u00e9 Ch\u00e9nier era tra i giurati del tribunale criminale nominati dal nuovo procuratore generale del dipartimento di Parigi Roederer, fatto eleggere da Lafayette prima di assumere il comando di un'armata alla frontiera.\nIl 7 marzo Andr\u00e9 Ch\u00e9nier intervenne ancora sul supplemento del \"Journal\", fornendo alcune precisazioni. Egli non aveva inteso coinvolgere tutti i Giacobini, poich\u00e9 fra loro vi erano anche \u00abuomini probi e saggi\u00bb che l'onoravano della loro amicizia, ma \u00abl'amicizia che si deve a un fratello e i riguardi che si devono al talento\u00bb non gli avrebbero impedito di difendere le sue idee \u00abanche contro di lui\u00bb. Quanto alla sua carica di giurato, si dichiarava certo di svolgere il suo compito con imparzialit\u00e0 perch\u00e9, affermava in conclusione, egli non aveva \u00abalcun rapporto politico diretto o indiretto con nessun ministro\u00bb e non apparteneva \u00aba nessuna Societ\u00e0, a nessuna persona, a nessun partito\u00bb. E come a confermare la sua indipendenza di giudizio, il 25 marzo fece l'elogio del pittore giacobino David, al quale avrebbe voluto affidare la realizzazione, decretata dalla Costituente, di un quadro raffigurante Luigi XVI che riceve e accetta la Costituzione.\nLa tregua tra Ch\u00e9nier e i Giacobini dur\u00f2 poco. Nell'agosto del 1790, a Nancy, i soldati volontari del reggimento svizzero di Ch\u00e2teauvieux, tutti di sentimenti rivoluzionari - nel luglio 1789 avevano dichiarato che non avrebbero mai sparato sulla popolazione - si erano ribellati agli ufficiali, imprigionandoli e reclamando il soldo che da tempo non era loro corrisposto. Il marchese de Bouill\u00e9, comandante militare dell'Alsazia e Lorena e noto contro-rivoluzionario, utilizzando la guardia nazionale di Metz aveva soffocato nel sangue la rivolta e 41 soldati superstiti, estratti a sorte, erano stati condannati alle galere. Questi, amnistiati il 31 dicembre 1791 e liberati nel febbraio 1792, erano stati trionfalmente accolti dalla Comune di Brest e ora si dirigevano a Parigi, attesi dai festeggiamenti pubblici preparati dal Consiglio generale della Comune su iniziativa dei giacobini Collot d'Herbois, David e da suo fratello Marie-Joseph Ch\u00e9nier.\nLa decisione di festeggiare quei militari divise l'opinione pubblica tra reazionari e conservatori da una parte e democratici dall'altra. Il battaglione Capucins-Saint-Honor\u00e9 della Guardia nazionale, comandato da Charles-Louis Trudaine, present\u00f2 una protesta redatta da Ch\u00e9nier: i festeggiamenti equivalevano a considerare criminali le guardie nazionali di Metz che avevano soffocato la protesta del reggimento Ch\u00e2teauvieux. Analogo ragionamento fu svolto da Ch\u00e8nier in due articoli pubblicati dal \"Journal de Paris\" il 29 marzo e il 4 aprile, \"Sur l'entr\u00e9e triomphale qu'on pr\u00e9pare aux Suisses de Ch\u00e2teauvieux\" e \"De la f\u00eate triomphale qu'on pr\u00e9pare aux Chateauvieux\", chiamando la prevista festa \u00abmiserabili orge\u00bb e \u00abscandalosi baccanali\u00bb. Dalla tribuna della sezione Sainte-Genevi\u00e8ve l'amico Roucher si associ\u00f2 a Ch\u00e9nier, qualificando di assassini gli svizzeri dello Ch\u00e2teauvieux.\nLa sera del 4 aprile, nella seduta dei Giacobini, Collot d'Herbois si scagli\u00f2 in particolare contro Ch\u00e9nier e Roucher, \u00abretori gelidi\u00bb, \u00abegoisti crudeli\u00bb e \u00abvili calunniatori\u00bb entrambi, l'uno \u00abprosatore sterile\u00bb, l'altro \u00abversificatore schiavo e prostituito\u00bb alla celebrazione di potenti aristocratici come i Broglie, i Bouill\u00e9, i Lambesc. Al discorso di Collot d'Herbois, stampato e affisso sui muri di Parigi, Ch\u00e9nier rispose il 10 aprile di aver \"\u00absmascherato e denunciato alla Francia intera un pugno di sfrontati saltimbanchi che invadono l'impero in nome della libert\u00e0 e osano decorare col nome di \"voto del popolo\" i loro capricci insolenti e le loro fantasie tiranniche\u00bb\".\nLa festa si tenne il 15 aprile, una domenica che i \u00abparigini dabbene\u00bb preferirono trascorrere in campagna, come fece anche Andr\u00e9 Ch\u00e9nier, ospite dei Trudaine. E poich\u00e9 nella festa si sarebbe cantato un inno scritto dal fratello Marie-Joseph e musicato da Gossec, prima di partire egli consegn\u00f2 al \"Journal de Paris\" una sua parodia dell'inno, che fu pubblicata quella stessa domenica. Il suo sarcasmo su quei \u00abguerrieri resi illustri dal sangue di tanti Francesi massacrati\u00bb e sui \u00abquaranta assassini cari a Robespierre\u00bb non sar\u00e0 dimenticato.\nLa difesa del Re e la ghigliottina.\nTra maggio e luglio si infittirono gli articoli sul \"Journal\", e in seguito all'episodio del 20 giugno, in cui il re sotto assedio si affacci\u00f2 al balcone e bevve alla salute del popolo senza per\u00f2 cedere alle richieste della popolazione (che chiedeva la revoca del veto reale su due decreti dell'Assemblea), prese con decisione le difese del sovrano, verso il quale provava grande ammirazione per il senso di dignit\u00e0 dimostrato e grazie al quale nutriva ancora speranze che l'ordine costituzionale potesse essere preservato. Collabor\u00f2 quindi con l'avvocato del re, Guillaume-Chr\u00e9tien de Lamoignon de Malesherbes.\nTuttavia Andr\u00e9 divenne sempre pi\u00f9 stanco e preoccupato, tanto che nel luglio fu preda di quelle coliche nefritiche che gi\u00e0 lo avevano colpito nell'infanzia e alla fine del mese pass\u00f2 qualche giorno a Forges in Normandia per riprendersi, facendo ritorno nella capitale il 6 agosto, in una situazione ancora pi\u00f9 disperata per i \"Foglianti\", la cui voce sarebbe stata stroncata dai noti eventi della giornata del 10 agosto 1792, quando ci fu l'assedio delle Tuileries.\nDopo i massacri di settembre e l'instaurazione della Repubblica, Luigi XVI fu processato a dicembre, condannato a morte e infine ghigliottinato il 21 gennaio 1793; il 16 ottobre tocc\u00f2 alla regina Maria Antonietta, che Ch\u00e9nier aveva satireggiato in passato per le spese folli di Versailles, ma divenuta ormai come il re un simbolo del contegno dignitoso assunto nelle difficolt\u00e0 dalla famiglia reale.\nDopo la fine di Luigi, il partito moderato fu sconfitto, i girondini proscritti a maggio, e si instaur\u00f2 il governo montagnardo del Comitato di salute pubblica; Ch\u00e9nier si ritir\u00f2 per quasi un anno a Versailles per tornare a Parigi alla fine del 1793. In quei giorni scrisse l\"Ode a Marie-Anne Charlotte Corday\", celebrando il suo gesto di uccidere Marat (definito \"serpente nero\" e \"tigre\" dai \"denti insanguinati\") il 13 luglio come eroico, ancor pi\u00f9 alto perch\u00e9 compiuto da una donna. \nNel settembre 1793 fu emessa la legge dei sospetti, che diede inizio al Regime del Terrore.\nCh\u00e9nier fu arrestato il 7 marzo 1794 con madame Pastoret, nella sua casa a Passy, con il marchese suo marito e il padre di lei, in quanto sospetto di aver favorito la fuga della donna. Fu condotto nella prigione di Saint-Lazare. Il fratello Marie-Joseph e il padre tentano di farlo liberare, il secondo (sconsigliato dal primo) intercedendo presso il deputato giacobino termidoriano Bertrand Bar\u00e8re, che rispose sarcasticamente il 4 termidoro che Ch\u00e9nier sarebbe uscito \"fra tre giorni\", sollecitando probabilmente invece a giudicare il poeta, altrimenti \"dimenticato\" in prigione. Ch\u00e9nier fu difatti condannato la mattina del 7 termidoro (25 luglio), senza avvocato, appello e possibilit\u00e0 di testimoni a discarico, secondo i dettami della legge del 22 pratile anno II (10 giugno, richiesta tra gli altri dallo stesso Bar\u00e8re), e giustiziato sulla ghigliottina lo stesso giorno, due giorni prima della caduta di Robespierre.\nLa carriera letteraria di Andr\u00e9 venne quindi brutalmente interrotta per opera della ghigliottina, in seguito all'accusa di \"crimini contro lo Stato\" sotto il regno del Terrore, e per essere stato l'autore dell'appello a favore di Luigi XVI, oltre che per l'aperta ostilit\u00e0 nei confronti dell'ala giacobina pi\u00f9 estrema da sempre dimostrata.\nCome altri ghigliottinati dello stesso periodo, fu sepolto, molto probabilmente, in una fossa comune del Cimitero di Picpus, dove una lapide lo ricorda.\nL'opera.\nTutti i suoi scritti, a eccezione di quelli politici, dell\"Ode sur le serment du Jeu de Paume\" e dell\"Hymne aux Suisses de Chateauvieux\", vennero pubblicati postumi, sia a causa della morte prematura sia per una sorta di irrequietezza metodologica, che lo induceva a incominciare vari scritti contemporaneamente, senza poi riuscire a terminarli. Questa abitudine complic\u00f2 la datazione delle sue opere compiuta dalla critica.\nAlla morte del poeta, i manoscritti furono custoditi dal padre, prima di passare di mano in mano, andando in parte dispersi. Nel 1892 la vedova di Gabriel, nipote del poeta, li affid\u00f2 alla Biblioth\u00e8que Nationale parigina.\nIl fratello Marie-Joseph, un tempo agguerrito rivale politico, cur\u00f2 la pubblicazione della \"Jeune Tarentine\" e della \"Jeune Captive\", dedicata ad Aim\u00e9e de Coigny, duchessa di Fleury (1769-1820), di cui si era innamorato in prigione, due delle sue poesie pi\u00f9 significative, e gli dedic\u00f2 un'elegia. Il modello del primo di questi due brani \u00e8 un passo del Libro I degli \"Astronomica\" di Manilio ed \u00e8 spunto classico come quello di molte delle opere di Ch\u00e9nier.\nNel 1819 vide la luce la prima edizione dei suoi testi, a cura di Henri de Latouche. Per quanto approssimativa, ebbe il merito di far uscire lo Ch\u00e9nier poeta dall'anonimato, tanto che un lavoro critico successivo ha portato a edizioni pi\u00f9 autentiche e precise, come nel caso del volume uscito a Parigi nel 1862 a cura di Becq de Fouqui\u00e8res, e ancor pi\u00f9 in quello primo novecentesco del maggiore studioso del poeta, Paul Dimoff (\"\u0152uvres compl\u00e8tes\", Paris, 1908-19).\nLe opere di Ch\u00e9nier spaziano dalla poesia satirica al teatro, dalla lirica filosofeggiante alla letteratura orientale.\nLa critica, generalmente, attribuisce al primo periodo creativo i tre libri delle \"El\u00e9gies\", costituiti da liriche a sfondo sentimentale ricche di passione e di riferimenti a esperienze personali, oltre alle \"Bucoliques\", ritenute il suo capolavoro e alle \"Art d'aimer\".\nAd una seconda fase letteraria vengono collocati i due poemi filosofici \"L'Am\u00e9rique\" ed \"Herm\u00e8s\", il poema satirico \"La R\u00e9publique des Lettres\", il poema biblico \"Suzanne\", ed il poemetto \"L'invention\" che presenta le caratteristiche della sua poetica.\nCh\u00e9nier, pur appartenendo all'ambito pre-romantico e venendo considerato un precursore di Victor Hugo e dei simbolisti, rest\u00f2 legato alle atmosfere settecentesche, sia per lo stile influenzato dai classici, e sia per i contenuti e il linguaggio. Chateaubriand cita tre volte Ch\u00e9nier e i suoi versi nel \"Genio del Cristianesimo\" (1802), l'amico Vittorio Alfieri lo ricorda nella \"Vita scritta da esso\", la propria autobiografia, e gli dedica una lirica nelle \"Rime\", il \"Capitolo, ad Andrea Ch\u00e9nier, a Londra\" (1789).\nI letterati delle epoche successive hanno espresso pareri opposti su Ch\u00e9nier, passando dall'adorazione di Sainte-Beuve alla stroncatura baudelairiana, fino alla stima di Albert Camus che lo defin\u00ec \"il solo poeta dei suoi tempi\", e di Vladimir Nabokov."}
{"id": "777067", "revid": "599013", "url": "https://it.wikipedia.org/wiki?curid=777067", "title": "Vitalij Aab", "text": "Carriera.\nIl debutto come professionista di Vitalij Aab avvenne all'et\u00e0 di 17 anni, giocando per i EC Wilhelmshaven. Nella sua seconda stagione, mise a segno 28 punti. Nel 1999, la sua squadra fu promossa nella seconda divisione tedesca. L'anno successivo, venne ingaggiato per i N\u00fcrnberg Ice Tigers, nella quale squadra gioc\u00f2 per tre anni. In questo periodo, gioc\u00f2 cos\u00ec bene nella propria squadra che venne chiamato a giocare nella nazionale tedesca di hockey sul ghiaccio.\nAab ebbe la sua peggiore carriera nel 2004/2005 con gli Adler Mannheim; segn\u00f2 solamente 24 punti in 48 partite. Quindi lasci\u00f2 Mannheim dopo una sola stagione e venne ingaggiato dai Iserlohn Roosters. Dopo aver faticato ad adattarsi, le sue prestazioni migliorarono drasticamente. Alla fine della stagione, fu il pi\u00f9 prolifico giocatore in Germania. Dopo la stagione 2006/2007, gli Hamburg Freezers lo ingaggiarono. Dal 2010 \u00e8 tornato a giocare per i N\u00fcrnberg Ice Tigers.\nNell'estate del 2013 lasci\u00f2 la Germania per ritornare in Kazakistan nella VHL con la maglia del Sary-Arka Karaganda. L'esperienza \u00e8 durata tuttavia solo una stagione: nell'estate del 2014 Aab ha fatto ritorno in Germania, nella DEL2, con il Bad Neuheim, con cui ha giocato per tre stagioni.\nNel settembre 2017 si \u00e8 accasato all'H\u00f6chstadter EC, nella quarta serie tedesca."}
{"id": "777069", "revid": "110157", "url": "https://it.wikipedia.org/wiki?curid=777069", "title": "Museo archeologico di Pithecusae", "text": "Il Museo Archeologico di Pithecusae si trova a Lacco Ameno, sull'isola d'Ischia, nella citt\u00e0 metropolitana di Napoli. La sede si trova nell'edificio principale del complesso di Villa Arbusto.\nMuseo Archeologico.\nStoria.\nNel 1947 Giorgio Buchner e il vulcanologo Alfred Rittman crearono un museo, chiamato \"Museo dell'Isola d'Ischia\", che pi\u00f9 tardi sarebbe confluito, assieme ai reperti rinvenuti negli scavi successivi, nel nuovo \"Museo Archeologico di Pithecusae\". Il museo, inaugurato ufficialmente il 17 aprile 1999 alla presenza di studiosi di primo piano come sir John Boardman, docente oxoniense, ed il conservatore capo del Museo del Louvre, Alain Pasquier, ha sede in Villa Arbusto.\nLa villa fu costruita nel 1785 da don Carlo Acquaviva, Duca di Atri, l\u00ec dove si trovava la \"masseria dell'arbusto\". Estintasi nel 1805 la linea maschile degli Acquaviva, la propriet\u00e0, dopo essere passata per molte mani, fu acquistata nel 1952 da Angelo Rizzoli, quindi dal Comune di Lacco Ameno, con il contributo di Provincia e Regione, perch\u00e9 diventasse sede del museo. Il Museo illustra la storia dell'isola, dalla preistoria all'et\u00e0 romana, e occupa il primo piano dell'edificio.\nOpere.\nI principali reperti del museo riguardano i ritrovamenti effettuati a Pithecusa, l'abitato greco fondato nel secondo quarto dell'VIII secolo a.C., scavato da Giorgio Buchner dal 1952.\nMolti dei vasi, fra cui la pi\u00f9 nota Coppa di Nestore, provengono dalla necropoli della valle di San Montano, utilizzata dalla seconda met\u00e0 dell'VIII secolo a.C. per quasi mille anni: la celebre coppa pu\u00f2 essere infatti annoverata come il primo e pi\u00f9 antico esempio di scrittura greca. Si tratta, in realt\u00e0, di un epigramma a tre versi inciso in alfabeto euboico, probabilmente riguardante il celebre vaso del Nestore dell'Iliade.\nAltre terrecotte risalgono alla vicina acropoli del Monte di Vico, in particolar modo ceramiche da mensa, verniciata in nero (la cosiddetta \"Campana A\") e commerciata in gran parte del Mediterraneo.\nLe testimonianze di epoca romana, minori a causa del modesto abitato (dovuto alle continue eruzioni vulcaniche), sono rappresentate da alcuni rilievi votivi marmorei del Santuario delle Ninfe di Nitrodi, a Barano, e da alcuni lingotti di piombo e stagno di una vicina fonderia, oggi sommersa.\nMuseo Angelo Rizzoli.\nIn un piccolo edificio nei pressi del Museo Archeologico \u00e8 situato il Museo Angelo Rizzoli, dedicato alla vita e all'opera dell'omonimo imprenditore, che qui abit\u00f2 periodicamente, portando un contributo fondamentale per il luogo."}
{"id": "777070", "revid": "6923", "url": "https://it.wikipedia.org/wiki?curid=777070", "title": "Aeolian Company", "text": "La Aeolian Company \u00e8 stata un'azienda statunitense che produceva fin dal 1880 circa strumenti musicali automatici: il primo fu un harmonium che funzionava a dischi di cartone perforati. Dopo questa esperienza l'Aeolian si specializz\u00f2 in altri innumerevoli strumenti automatici: pianole, \"orchestrelles\" (harmonium altamente perfezionati, suonabili sia manualmente grazie alla tastiera, sia con un rullo cartaceo perforato), organi a canne, \"orchestrion\" (chiamati cos\u00ec perch\u00e9 cercavano di imitare le orchestre), Pianoforte e altri strumenti. L'Aeolian ha continuato a costruire fino al 1993 con l'ultimo modello di pianola e poi chiuse i battenti."}
{"id": "777075", "revid": "6428858", "url": "https://it.wikipedia.org/wiki?curid=777075", "title": "Palaflaminio", "text": ""}
{"id": "777087", "revid": "1718925", "url": "https://it.wikipedia.org/wiki?curid=777087", "title": "Illuminismo in Italia", "text": "L'illuminismo in Italia \u00e8 un movimento culturale e filosofico iniziato nella seconda met\u00e0 del XVIII secolo, caratterizzato dalla discussione su quei temi gnoseologici, etici e politici che anticipano il pensiero francese del Settecento.\nStoria.\nIn Italia non mancavano anche pensatori locali che \u00e8 possibile definire pre-illuministici (nonch\u00e9 esperienze scientifiche simili a quelle che avevano generato l'Empirismo), come il napoletano Giambattista Vico, che, pur discostandosi poi molto, su molti campi, dalle future tematiche del XVIII secolo, fu il modello per molti illuministi, specialmente quelli della sua citt\u00e0.\nIn Italia i principali centri di diffusione dell'illuminismo furono Napoli e Milano: in entrambe le citt\u00e0 gli intellettuali assunsero cariche pubbliche e collaborarono con le amministrazioni borboniche e asburgiche.\nA Napoli, sotto il tollerante re Carlo di Borbone furono attivi Antonio Genovesi, Ferdinando Galiani e Gaetano Filangieri.\nComunque, l'illuminismo napoletano, come la filosofia vichiana, rimase quasi sempre in campo teorico. Solo pi\u00f9 tardi, molti illuministi animarono la sfortunata esperienza della Repubblica Partenopea.\nA Milano, invece, il movimento si sforz\u00f2 di trovare concrete soluzioni ai problemi.\nCentro delle discussioni era la rivista \"Il Caff\u00e8\" (che va di pari passo con il consumo della bevanda, 1762-1764), fondata dai fratelli Pietro e Alessandro Verri (famosi filosofi e scrittori, cos\u00ec come il loro fratello Giovanni), che diedero vita anche all'Accademia dei Pugni, fondata nel 1761.\nCentri minori furono la Toscana, dove oper\u00f2, tra gli altri, Pompeo Neri, il Veneto e il Piemonte.\nL'illuminismo a Napoli.\nL'illuminismo italiano era particolarmente attivo a Napoli, in questo periodo capitale dell'omonimo Regno di Napoli. La citt\u00e0 partenopea, con la capitale francese, fu quella che meglio esplet\u00f2 il \"secolo dei lumi\"; infatti, non assorb\u00ec semplicemente questa corrente, anzi, la gener\u00f2 in buona parte dando vita a nuove forme architettoniche, a nuovi pensieri filosofici e ponendo le basi dell'economia e del diritto moderno. In realt\u00e0 Napoli era gi\u00e0 stata il centro vitale della filosofia naturalistica del Rinascimento, ed ora torn\u00f2 a dare nuovo impulso al pensiero di diversi esponenti, quali ad esempio Mario Pagano, uno dei pi\u00f9 importanti giuristi e politici italiani dell'epoca rivoluzionaria, che in gran parte si rifacevano all'opera di Giambattista Vico, eliminando per\u00f2 gli aspetti cristiani della sua filosofia.\nRilevanti furono le costruzioni di imponenti edifici pubblici, fra tutti il Real Albergo dei Poveri (detto anche Palazzo Fuga dal nome dell'architetto che lo ide\u00f2 e realizz\u00f2 nel 1751 su commissione del re Carlo di Borbone), che \u00e8 tra le pi\u00f9 notevoli costruzioni settecentesche, tipicamente illuminista: lunga ben 354 metri ed una superficie utile di 103.000\u00a0m. Politicamente, le prese di posizione anticuriale ed antifeudale del governo napoletano divennero modelli d'ispirazione che riscossero successo anche all'estero.\nDa ricordare anche la nascita della scuola economica di Antonio Genovesi, che port\u00f2 diverse innovazioni nel campo dell'economia nazionale e non solo, seguito anche in Puglia dal letterato Ferrante de Gemmis Maddalena, che fond\u00f2 una Accademia illuminista, e dall'economista Giuseppe Palmieri, direttore del Supremo Consiglio delle Finanze del Regno di Napoli alla fine del Settecento. Altri nomi di spicco che posero le basi della moderna economia politica, delle discipline economiche e monetarie sono: Ferdinando Galiani e Gaetano Filangeri. Quest'ultimo in particolare, con la sua scienza della legislazione, far\u00e0 da ispirazione agli artefici della Rivoluzione francese.\nGli ultimi illuministi napoletani, come Mario Pagano, Ignazio Ciaia e Domenico Cirillo aderirono alla Repubblica Napoletana, finendo quindi giustiziati il 29 ottobre 1799 a seguito del ripristino del potere borbonico.\nAltri come il canonico Onofrio Tataranni, ebbero salva la vita, perch\u00e9 protetti dalla stessa chiesa.\nL'illuminismo lombardo.\nL'illuminismo lombardo mosse i suoi primi passi all'Accademia dei trasformati, fondata nel 1743. Nell'accademia, caratterizzata da una componente in prevalenza aristocratica, si dibatteva delle nuove teorie illuministiche, tentando tuttavia di conciliarle con le tradizioni classiche.\nTra i componenti dell'Accademia dei Trasformati vi era anche Pietro Verri, che tuttavia se ne distacc\u00f2 ben presto per dar vita assieme al fratello Alessandro all'Accademia dei Pugni nel 1761, il cui nome fu ispirato all'animosit\u00e0 con cui si discuteva. Collegato all'Accademia dei Pugni vi era la rivista \"Il Caff\u00e8\", foglio culturale vicino alle teorie illuministiche ispirato ai primi giornali moderni come il \"The Spectator\".\nOltre ai fratelli Verri, tra i frequentanti dell'Accademia dei Pugni vi fu un altro dei pi\u00f9 celebri illuministi italiani: Cesare Beccaria. Del Beccaria \u00e8 la pi\u00f9 celebre opera dell'illuminismo italiano: il trattato giuridico \"Dei delitti e delle pene\" pubblicato nel 1763, nel quale, rifacendosi alle teorie dei \"philosophes\" e ad alcune legislazioni recenti come quella della zarina Elisabetta Petrovna, egli propone con logica rigorosa l'abolizione della tortura e della pena di morte. L'opera fu ammirata anche da Voltaire e dagli Enciclopedisti ed ebbe molta influenza su sovrani come Caterina II di Russia, Maria Teresa d'Austria, ma soprattutto sul Granducato di Toscana, dove Pietro Leopoldo nel 1786 abol\u00ec la tortura e la pena di morte, seguito poi dal fratello Giuseppe II d'Austria.\nL'illuminismo port\u00f2 nuovi stimoli anche all'arte e alla poesia: un'importante poeta dalle idee illuministe fu Giuseppe Parini, altro grande esponente dell'illuminismo lombardo, che satireggi\u00f2 la nobilt\u00e0 e i suoi privilegi nel poema \"Il Giorno\", mentre nel teatro incoraggi\u00f2 i commediografi e i drammaturghi verso idee nuove: \u00e8 il caso di Vittorio Alfieri e Carlo Goldoni.\nDella scuola illuminista milanese si ricordano anche Paolo Frisi, Ruggero Boscovich, Alfonso Longo e Gian Rinaldo Carli, tutti contributori del \"Caff\u00e8\". Nel ducato di Milano l'imperatrice Maria Teresa e il figlio Giuseppe II diedero grande impulso alla diffusione delle nuove teorie illuministiche e in particolare tramite la rinascita dell'universit\u00e0 di Pavia, infatti i sovrani, ispirati dai principi dell'assolutismo illuminato, apportarono rilevanti riforme amministrative all'ateneo, che divenne uno dei migliori d'Europa, lo dotarono di nuovi edifici e laboratori e chiamarono a insegnare docenti di fama continentale, quali Alessandro Volta, Antonio Scarpa, Lazzaro Spallanzani e Lorenzo Mascheroni. Le nuove idee non ebbero ripercussioni solo negli insegnamenti, ma anche nei diritti, tanto che nel 1777 si laure\u00f2 a Pavia Maria Pellegrina Amoretti, la prima donna laureata in Giurisprudenza in un ateneo italiano."}
{"id": "777091", "revid": "6066", "url": "https://it.wikipedia.org/wiki?curid=777091", "title": "Andre Ch\u00e9rnier", "text": ""}
{"id": "777096", "revid": "773636", "url": "https://it.wikipedia.org/wiki?curid=777096", "title": "Kim Aabech", "text": "Biografia.\nSuo padre Hans fu a sua volta un calciatore.\nCarriera.\nClub.\nLyngby.\nDal luglio del 2004 milita nella squadra danese del Lyngby, con il numero 6. Nella stagione 2004-2005 la squadra di Kongens-Lyngby viene promossa in seconda divisione. Nella stagione 2005-06 Aabech raggiunge con la squadra il terzo posto in campionato, sfiorando l'accesso in SAS Ligaen. Nel campionato 06-07 il Lyngby BK domina il torneo ottenendo il titolo di seconda divisione con una giornata d'anticipo e il ritorno matematico in prima divisione con 3 settimane d'anticipo. Il 22 luglio 2007 esordisce con il Lyngby in Superligaen nella seconda giornata di campionato, contro il Randers 0-3. Dalla stagione 2007-08 indosser\u00e0 la casacca numero 10. A fine stagione conta 31 presenze e 3 reti nella massima divisione danese, collezionate durante il torneo, che la squadra concluder\u00e0 all'ultimo posto tornando nella seconda divisione del calcio danese la 1. Division. Aabech rimarr\u00e0 per due stagioni nella 1. Division cogliendo un sesto posto nella prima stagione e un secondo posto nella seconda stagione. Il secondo posto nella stagione 2009-10 significa che la prossima stagione il Lyngby la giocher\u00e0 nuovamente in Superligaen. Nella stagione 2010-11 esplode il talento di Aabech che realizzer\u00e0 diverse marcature andandosi a piazzare ai vertici della classifica capocannonieri del torneo.\nIl passaggio al Nordsj\u00e6lland.\nIl 3 luglio 2013 il giocatore passa al Nordsj\u00e6lland firmando un contratto biennale."}
{"id": "777099", "revid": "767487", "url": "https://it.wikipedia.org/wiki?curid=777099", "title": "Shine on Brightly (album)", "text": "Shine on Brightly \u00e8 il secondo album dei Procol Harum, pubblicato nel 1968 dalla Regal Zonophone."}
{"id": "777105", "revid": "73843", "url": "https://it.wikipedia.org/wiki?curid=777105", "title": "Luigi Celeghin", "text": "Biografia.\nInizia presto a fare le prime esperienze concertistiche, suonando negli anni '50 l'organo nelle chiese parrocchiali di Briana e Noale in provincia di Venezia.\nProfessore di organo e composizione organistica al conservatorio Santa Cecilia di Roma dal 1975 al 2002, \u00e8 stato ispettore onorario del ministero per i beni e le attivit\u00e0 culturali per la tutela degli organi antichi dell'intero territorio nazionale.\nPresidente dell'associazione organistica del Lazio, fu fondatore e direttore artistico prima del concorso nazionale d'organo di Noale e poi del Citt\u00e0 di Viterbo. Fu fondatore e direttore artistico dell'accademia organistica elpidiense. Suon\u00f2 in diversi festival in diverse citt\u00e0 del mondo, tra cui Tokyo, Londra, Berlino, Parigi, Madrid, New York, Mosca, Roma, Budapest e Praga.\nTenne numerosi seminari d'interpretazione organistica in Italia e all'estero tra cui i corsi indetti dalla Jeunesses musicales international. Frequente anche la sua partecipazione alle giurie di concorso nazionali e internazionali d'organo.\nIn collaborazione con le varie soprintendenze ai beni artistici e culturali d'Italia, Celeghin cur\u00f2 il restauro di opere di autori come Giuseppe Bonatti, Pietro Nacchini, Gaetano Callido, Innocenzo Cavazzani, Josef De Martino, Simone e Pietro Kirker, Angelo Morettini, Francesco La Grassa.\nCeleghin adatt\u00f2 per tromba e organo l\u2019\"Improvviso dell'angelo\" tratto dall'opera \"La visita meravigliosa\" di Nino Rota, che su espresso invito di Luigi Celeghin scrisse la \"Sonata\" per ottoni e organo.\nIl 12 dicembre 2012, al termine di un suo concerto di musica contemporanea, tenutosi a Roma presso la Basilica di San Giovanni Battista dei Fiorentini, viene colto da un malore, e mor\u00ec in citt\u00e0 il 15 dicembre 2012."}
{"id": "777109", "revid": "74553", "url": "https://it.wikipedia.org/wiki?curid=777109", "title": "Frazioni de L'Aquila", "text": ""}
{"id": "777110", "revid": "93685", "url": "https://it.wikipedia.org/wiki?curid=777110", "title": "Legge di Charles e Gay-Lussac", "text": ""}
{"id": "777113", "revid": "729019", "url": "https://it.wikipedia.org/wiki?curid=777113", "title": "Leucoplachia", "text": "La leucoplachia, o leucoplasia \u00e8 una caratteristica placca bianca che si forma soprattutto nella cavit\u00e0 orale a causa di una eccessiva ed anomala cheratinizzazione dell'epitelio e in alcuni casi di un ispessimento distrofico di alcuni strati esterni o dello strato spinoso dell'epitelio stesso. \u00c8 correlata al fumo di sigaretta e al consumo di alcol, ma pu\u00f2 avere anche cause ignote.\n\u00c8 classificata tra le condizioni precancerose che, in seguito ad un evento displastico, possono evolvere in lesioni precancerose e quindi in neoplasie maligne. La leucoplachia \u00e8 considerata una lesione precancerosa intesa come una alterazione epiteliale pre-maligna nella quale \u00e8 pi\u00f9 probabile lo sviluppo di una neoplasia maligna rispetto alla controparte tissutale indenne.\nI fattori predisponenti associati sono:\nCome terapia si utilizza il calcipotriolo."}
{"id": "777115", "revid": "1805885", "url": "https://it.wikipedia.org/wiki?curid=777115", "title": "Andreas Aabel", "text": "Biografia.\nNel 2000 e nel 2001 si esib\u00ec come ballerino al Baardar, teatro musicale norvegese, e nel 2003 fu uno dei coreografi per il Ballet Builders di New York.\nLavor\u00f2 anche per l'Opera di Parigi."}
{"id": "777116", "revid": "767487", "url": "https://it.wikipedia.org/wiki?curid=777116", "title": "Tony James", "text": "\u00c8 stato il bassista dei gruppi Generation X e Sigue Sigue Sputnik.\nBiografia.\nInizi\u00f2 la sua carriera nei London SS (1975-1976) insieme a Brian James (successivamente nei Damned) e Mick Jones e Terry Chimes (Jones e Chimes faranno parte successivamente dei Clash).\nAbbandonati i London SS nel 1976, James si un\u00ec ai Chelsea, gruppo il cui nucleo diede successivamente vita ai Generation X. I Chelsea comprendevano oltre a James, Billy Idol (chitarra), John Towe (batteria) e Gene October (voce). La permanenza nei Chelsea dur\u00f2 ben poco per\u00f2. James infatti lasci\u00f2 il gruppo insieme a Billy Idol e a John Towe per formare i Generation X, uno dei gruppi punk rock inglesi pi\u00f9 noti degli anni settanta. Con i Generation X, James militer\u00e0 dal 1976 al 1981. Successivamente, dopo aver collaborato per il pezzo \"Russian Roulette\" dei Lords of the New Church di Stiv Bators ed aver prodotto un album dei Sex Gang Children, former\u00e0 nel 1984 il gruppo glam punk Sigue Sigue Sputnik, insieme al disegnatore di moda Martin Degville (voce). I Sigue Sigue Sputnik si scioglieranno nel 1990, salvo poi riformarsi nel 1995 dopo aver scoperto casualmente frugando nella neonata Internet un numero enorme di siti dedicati ai s.s.sputnik. Fu allora che Tony, ex studente di ingegneria elettronica e discreto programmatore, rispolver\u00f2 gli \"antichi testi universitari\" per dedicarsi alla creazione di un sito ufficiale, non prima di aver ricontattato Martin Degville e Neal X. Nel 2003 Martin lascia i Sigue per lavorare in proprio dopo una causa intentata dallo stesso nei confronti di James per i diritti sul nome Sigue Sigue Sputnik, causa che perder\u00e0 dovendosi accontentare dell'utilizzo della sola parola \"Sputnik\" a cui aggiunger\u00e0 il \"2\" finale.\nNel 1990 entrer\u00e0 a far parte dei Sisters of Mercy, e parteciper\u00e0 alle registrazioni dell'album \"Vision Thing\" ed al successivo tour del gruppo. Ma la permanenza con i Sister of Mercy durer\u00e0 l'arco di un anno. James infatti lascer\u00e0 il gruppo nel 1991.\nRecentemente James ha riformato i Sigue Sigue Sputnik, e si \u00e8 unito a Mick Jones nel gruppo Carbon/Silicon, nel quale suona la chitarra."}
{"id": "777124", "revid": "92723", "url": "https://it.wikipedia.org/wiki?curid=777124", "title": "Viktor Dyk", "text": "Biografia.\nDyk studi\u00f2 dapprima al \"Gymnasium\" praghese, dove uno dei suoi insegnanti fu \"Alois Jir\u00e1sek\", e poi frequent\u00f2 la Facolt\u00e0 di legge all'Universit\u00e0 di Praga.\nGli esordi letterari di Dyk risalirono al 1897 con la raccolta intitolata \"A porta inferi\" (\"Dalla porta dell'inferno\"), seguita da \"S\u00edla \u017eivota\" (\"La forza della vita\") del 1898, \"Marnosti\" (\"Vanit\u00e0\") del 1900 ed evidenziarono pensieri pessimistici nei riguardi della situazione politica e sociale, oltre a qualche sussulto anarcoide, che si rintracci\u00f2 anche in \"Satiry a sarkasmy\" (\"Satire e sarcasmi\") del 1905. \nLe ballate successive furono pervase dal contrasto fra realt\u00e0 e ideali, tra speranze e barriere poste dal mondo e dalla societ\u00e0, come mostrarono \"Mil\u00e1 sedmi loupe\u017en\u00edk\u016f\" (\"La bella dei sette masnadieri\") del 1906, storia della vendetta consumata dall'amante di un brigante ucciso a tradimento; \"Giuseppe Moro\" del 1911, incentrata sul ritorno in patria del protagonista deluso dalla realt\u00e0 quotidiana; \"Z\u00e1pas Ji\u0159\u00edho Mack\u016f\" (\"La lotta di Jiri Macek\") del 1916, storia del suicidio di un vecchio marito che avrebbe invece voluto sfuggire alla morte grazie al matrimonio con una moglie giovane.\nNegli anni della prima guerra mondiale, Dyk compil\u00f2 quattro raccolte misticheggianti, nelle quali manifest\u00f2 le preoccupazioni e le speranze del popolo ceco: \"Lehk\u00e9 a t\u011b\u017ek\u00e9 kroky\" (\"Passi leggeri e pesanti\") del 1915, \"Anebo\" (\"Oppure\") del 1917, \"Okno\" (\"Finestra\") del 1921, \"Posledn\u00ed rok\" (\"L'ultimo anno\") del 1922.\nLe liriche degli anni venti espressero un forte colore satirico, motivato sia dagli eventi politici del primo dopoguerra, sia dalle esperienze personali dell'autore, e tra di esse si annoverarono: \"Pan poslanec\" (\"Il signor deputato\") del 1921 e \"Domy\" (\"Case\") del 1926.\nNell'ultima raccolta, intitolata \"Dev\u00e1t\u00e1 vlna\" (\"La decima ondata\") del 1930 prevalsero, invece, i toni pacati e intimistici.\nPer quanta riguarda i racconti ed i romanzi, Dyk si ispir\u00f2 a situazioni politiche reali, come nel caso di una delle sue opere pi\u00f9 riuscite, intitolata \"Krysa\u0159\" (\"L'accalappiatopi\") del 1915, nella quale un'antica leggenda tedesca serv\u00ec da pretesto a Dyk per presentare un quadro sconfortante sulla situazione politica contemporanea. Le stesse tematiche prevalsero nelle opere teatrali.\nSe nell'ultima parte della sua vita, Dyk utilizz\u00f2 toni pi\u00f9 pacati, nei primi decenni di carriera si slanci\u00f2 con accenti patriottici e forti, per descrivere le ambizioni e le speranze della sua generazione."}
{"id": "777128", "revid": "1543377", "url": "https://it.wikipedia.org/wiki?curid=777128", "title": "Cromosoma 17", "text": "Con il nome di cromosoma 17 si indica, per convenzione, il diciassettesimo cromosoma autosomico umano in ordine di grandezza (calcolando anche il cromosoma X, risulta essere il diciottesimo). Gli individui presentano solitamente due copie del cromosoma 17, come di ogni autosoma. Il cromosoma 17 possiede quasi 79 milioni di nucleotidi. I due cromosomi 17 rappresentano quasi il 3% del DNA totale nelle cellule umane.\nSi ritiene che il cromosoma 17 contenga fra i 1200 ed i 1500 geni.\nIl numero di polimorfismi a singolo nucleotide (SNP) \u00e8 di oltre 300.000.\nGeni.\nI seguenti sono alcuni dei geni identificati sul cromosoma 17:\nMalattie.\nAlcune patologie legate a problemi a carico del cromosoma 17:"}
{"id": "777129", "revid": "1855146", "url": "https://it.wikipedia.org/wiki?curid=777129", "title": "Regno di Saba", "text": "Il regno di Saba (o \"Sheb\u00e1\": in arabo \u0645\u0645\u0644\u0643\u0629 \u0633\u0628\u0623 , in ebraico \u05e9\u05d1\u05d0) \u00e8 menzionato nell'Antico Testamento e nel Corano come un regno molto ricco, conosciuto attraverso Makeda/Bilquis, la celebre regina di Saba che avrebbe visitato il re Salomone. La reale estensione del regno \u00e8 sconosciuta e non sempre \u00e8 facile separare il mito dalla storia. Le ipotesi pi\u00f9 probabili sulla sua ubicazione indicano che si situava nel sud della penisola arabica (attuale Yemen), oppure nel Corno d'Africa (attuale Somalia) e infine altri che abbracciasse all'epoca entrambe le zone. \u00c8 anche possibile che sia stato confuso con il regno di Axum, la cui capitale era nell'attuale Etiopia e che fu altres\u00ec a quell'epoca molto prospero. I suoi abitanti furono i Sabei (Yemen), da non confondere con la corrente religiosa del sabeismo.\nStoria.\nIl tempio pi\u00f9 antico della penisola arabica, detto palazzo della Regina di Saba, si trova in Ma'rib, nel sud dell'attuale Yemen. Questa citt\u00e0 si ritiene fosse la capitale del regno, situata in una posizione strategica per il commercio, tanto in Asia come in Africa, compreso il caff\u00e8 della regione etiope di Kefa o l'incenso che proviene esclusivamente dal corno d'Africa. Il primo regno dello Yemen sarebbe stato il regno sabeo, con capitale Ma'rib, a partire dal 1500 a.C.\nL'episodio biblico della visita della regina di Saba a Gerusalemme per vedere il re Salomone sarebbe avvenuto verso il 1000 a.C. e suggerirebbe la potenza di tale regno a tale data, nonch\u00e9 la presenza in Saba di una societ\u00e0 matriarcale, in cui il potere politico era passato ai discendenti monarchici per via femminile. Probabilmente, la popolazione di Saba fu una mescolanza di popoli africani, come gli Etiopi, e arabi, come gli Yemeniti, anche perch\u00e9 in Africa orientale \u00e8 attualmente possibile incontrare molti gruppi etnici con tradizione matriarcale, cosa che \u00e8 invece poco diffusa tra le popolazioni arabiche. Anche nella Bibbia il nome Saba \u00e8 associato all'Etiopia, come anche i prodotti da essa commerciati appaiono di provenienza africana, pertanto \u00e8 possibile che a quell'epoca regnasse a Ma'rib una dinastia etiope. Secondo il testo sacro medievale della tradizione etiope, il \"Kebra Nagast\", il libro della 'Gloria dei Re', dall'incontro tra Salomone e la regina di Saba nacque Menelik, il primo degli imperatori etiopici. Diventato adulto, Menelik avrebbe reso visita a suo padre ed avrebbe portato in Etiopia l'Arca dell'Alleanza con il favore di Dio (salmo 68: \"l'Etiopia tender\u00e0 le mani a Dio\").\nLa prima attestazione storica di un regno yemenita sabeo risale tuttavia solo all'VIII secolo a.C., cio\u00e8 tre secoli dopo l'episodio biblico avvenuto al tempo di re Salomone. La prima menzione di un regno sabeo in Arabia meridionale \u00e8 infatti in un'iscrizione assira del 716 a.C., quando il \"mukarrib\" Yathiamar \u00e8 assoggettato a un tributo dal re di Assiria Sargon II. Questa iscrizione, mentre mostra l'esistenza di un'entit\u00e0 statuale nella regione, indica tuttavia che a quel tempo essa fosse governata da una dinastia patrilineare di principi-sacerdoti, che assunsero il titolo di re. In et\u00e0 greco-romana \u00e8 invece attestato in Yemen il governo di regine.\nIn seguito il regno di Saba sub\u00ec spinte disgregatrici, come si evince dalle campagne militari condotte verso il 700 a.C. dal re Karib'il Watar, figlio di Dhamar'al\u00ee, contro la citt\u00e0 ribelle di Nashan per opporsi ai suoi tentativi di indipendenza, chiedendo anche l'aiuto dei governanti delle citt\u00e0 di Haram e Dekaminah\u00fb. Questo sovrano, negli anni dal 689 al 681 a.C., dopo aver distrutto il regno rivale di Aws\u00e2n, fond\u00f2 l'impero sabeo con capitale Ma'rib, primo Stato yemenita unito storicamente attestato. Il regno di Saba sub\u00ec quindi un attacco da parte del regno di Hadramaut, che stabil\u00ec una breve dominazione nel mezzo del VI secolo a.C. con due re stranieri sul trono di Ma'rib, che in seguito dovettero far fronte alla penetrazione di una nuova trib\u00f9, quella del regno mercantile di Ma'\u00een, che riconobbe invece la sovranit\u00e0 del regno di Saba e ne divenne vassallo.\nA seguito di una guerra nel VI secolo, il regno di Qataban, rivale di Saba, divenne egemone nella regione, eclissando Saba dal 500 al 110 a.C. Nel corso di questa dominazione, Saba sottomise una nuova trib\u00f9 araba migrante, quela di Amir, verso il 200 a.C., quindi con il declino progressivo di Qataban riprese la sua influenza nella regione e gradualmente impose di nuovo il suo potere. Con la fine del regno di Ma'in nel 120 a.C., la regione di \"Jawf\" pass\u00f2 nuovamente sotto il controllo di Saba, e l'aristocrazia sabea si appropri\u00f2 delle regioni di Nashan, Nashq e Manhiyat, mentre il resto era abbandonato alle trib\u00f9 nomadi.\nMa la caduta di Qataban caus\u00f2 una lotta feroce tra Saba e Hadramaut, che all'inizio del primo secolo d.C. avvi\u00f2 una politica egemonica nella regione, sconfiggendo infine Saba, che fu costretta a riconoscere la sua dominazione. Verso il 100 d.C. il regno di Saba conobbe un'ultima rinascita, che non resist\u00e9 tuttavia a una nuova potenza, l'Himyar, che stabil\u00ec a sua volta il suo impero dal 230 al 532 d.C., durante il quale Saba gradualmente declin\u00f2.\nEconomia.\nIl regno conobbe grande floridezza ed era noto per le imponenti opere di regolazione idrica e di irrigazione. Estendeva il suo dominio oltre che sull'Arabia meridionale anche fino alle coste dell'Abissinia.\nFlorido era il commercio degli aromi indigeni e delle spezie orientali(specialmente l'incenso) che venivano vendute nei paesi del Mediterraneo e dell'India. La prima moneta di Saba, coniata anche in oro, imitava quelle di Atene, riportando persino il suo simbolo della civetta.\nLa religione di Saba riconosceva la triade mesopotamica, i culti astrali e la venerazione delle divinit\u00e0 con testa di animale. Pi\u00f9 tardi vennero introdotti anche l'ebraismo ed il cristianesimo e proprio l'ostilit\u00e0 tra i seguaci di queste due religioni, l'intervento degli Abissini che occuparono il paese nel 525 e la rottura della grande diga di Ma'rib nel 542 causarono la rovina della regione che nel 570 cadde sotto la dominazione persiana per poi convertirsi all'Islam ed entrare a far parte della \"Umma\" musulmana."}
{"id": "777136", "revid": "48344", "url": "https://it.wikipedia.org/wiki?curid=777136", "title": "Teatro Regio di Torino", "text": ""}
{"id": "777137", "revid": "486946", "url": "https://it.wikipedia.org/wiki?curid=777137", "title": "AdriaticArena", "text": ""}
{"id": "777138", "revid": "486946", "url": "https://it.wikipedia.org/wiki?curid=777138", "title": "Palasport Pesaro", "text": ""}
{"id": "777140", "revid": "486946", "url": "https://it.wikipedia.org/wiki?curid=777140", "title": "Palazzetto dello sport Pesaro", "text": ""}
{"id": "777146", "revid": "122140185", "url": "https://it.wikipedia.org/wiki?curid=777146", "title": "Luigi Chiarelli", "text": "Biografia.\nGrottesco. Esordio e creazione: \"La Maschera e il volto\".\nDurante l'estate, in una camera della Pensione Piemontese di Via Marino 3, a Milano, scrive in venti notti un \"grottesco\" in tre atti, \"La Maschera e il volto\". Il \"grottesco\" viene dato in lettura a Virgilio Talli, per tramite di Gabriele D'Annunzio, che era attore nella sua Compagnia, ma non ci fu risposta. Cos\u00ec come con la Compagnia stabile milanese di Marco Praga e la Compagnia di Armando Falconi. La commedia segna la fondazione del genere grottesco contemporaneo.\nSempre durante l'estate, e sempre in pochi giorni, scrive per l'autore Ferruccio Benini una commedia, \"La Portantina\".\nA dicembre, dopo una lunga convalescenza per i postumi di una broncopolmonite, che gli aveva valso il congedo, si sposa. Gradualmente, si occupa, a tempo pieno, dell'attivit\u00e0 di commediografo e organizzatore di compagnie. La \"Maschera e il volto\", inscenata dopo la prima, dal capocomico Virgilio Talli, riscuote un clamoroso successo ed apre la strada alla breve, significativa avventura del genere grottesco contemporaneo.\nIl Grottesco e la satira politica.\nA Milano, la Compagnia Borisi-Micheluzzi mette in scena, nella versione in dialetto di Gino Rocca, \"La Portantina\", la commedia che Chiarelli aveva scritto nel 1913 per Ferruccio Benini, e che questi, scomparso nel 1916, non aveva fatto in tempo a rappresentare. Sul finire dell'anno, scrive un \"grottesco\" di minore sorte, \"Le Lacrime e le stelle\", un dramma con sfondi di guerra, debito non risolto alla situazione bellica del Paese. Esce la prima edizione della \"Maschera e il volto\", Milano, Fratelli Treves editori. Nel 1920 esce una ristampa, della quale alcuni numeri (secondo migliaio) vengono rivenduti, timbrati con la data 11 febbraio 1922.\nSul finire del 1919, Chiarelli fonda a Roma la Compagnia \"Ars Italica\", nella quale confluiscono i pi\u00f9 importanti attori della Compagnia di Virgilio Talli, cui \u00e8 riservata la direzione artistica. \"Ars Italica\" debutta all'Argentina di Roma, con \"La Locandiera\" di Carlo Goldoni, mentre nel corso della stagione 1918-1919, presenta \"Glauco\", di Luigi Moselli, in una lunga tourn\u00e9e nazionale. Al termine della stagione, Chiarelli ne abbandona la direzione, probabilmente per contrasti sul repertorio, dedicandosi ufficialmente a un nuovo dramma, \"Chimere\".\nLa Compagnia \"Comoedia\".\nFrattanto, appena un mese prima, cadeva, al \"Teatro Valle di Roma\", un nuovo \"grottesco\" di Chiarelli, \"La Morte degli amanti\", nella messa in scena della Compagnia di Dina Galli e Amerigo Guasti. La rappresentazione ebbe successo grazie al coraggio ed allo spirito combattivo della Compagnia di Chiarelli.\nA pag. 35 della stessa rivista, vi sono notizie ed alcune foto degli attori della versione inglese della \"Maschera e il volto\", rappresentata il 4 febbraio, \"all'Everyman Theatre\" di Hampstead, un piccolo teatro di periferia, dove viene replicata per circa tre mesi. La rappresentazione viene ripresa in un grande teatro del centro, il \"Criterion\" e al \"Royalty\", il teatro pi\u00f9 importante del centro di Londra. La parte di Paolo Grazia, che nella versione inglese si chiama Mario Grazia, viene sostenuta, dapprima, dal notissimo attore Franklin Dyall, poi da Edmond Breon. Athene Seyler, che possiede doti comiche interpreta, con malizia e civetteria, Savina, la moglie di Paolo, mentre Dorothy Warren riscuote lodi per l'interpretazione di Elisa Zanotti, la moglie di Cirillo. Il successo \u00e8 talmente improvviso e clamoroso da reclamare la presenza di Chiarelli a Londra. Il grottesco ripreso al \"Criterion\", dove terr\u00e0 il cartellone per altri sei mesi, venendo accolto da numerosi altri teatri inglesi. La partecipazione di Chiarelli al teatro internazionale e nazionale si fa, in questo perioso, pi\u00f9 intensa. Nel febbraio, al primo Congresso Nazionale del Teatro presenta un progetto per l'istituzione di 'Teatri di stato'; nell'autunno si iscrive al Partito Nazionale Fascista.\nRivendicazione del primato nazionale sulle influenze estere.\nIl 3 novembre, realizzati vari esperimenti, viene diffuso il primo radiodramma ufficiale dell'EIAR: L'anello di Teodosio, soggetto giallo-poliziesco da lui scritto e diretto che egli suddivise in trenta \"fonoquadri\" (cfr., \"Autori e drammaturgie: enciclopedia del teatro italiano: il dopoguerra (1950-1990)\", a cura di Enrico Bernard, 2. ed. aggiornata, Roma, Editori &amp; Associati, 1991, p.\u00a084; \"Storie e memorie: la fiction italiana, l'Italia nella fiction: anno quattordicesimo\", a cura di Milly Buonanno; contributi di Giovanni Bechelloni et al., Roma, Rai-ERI, 2003, p.\u00a0216).\nPartecipa a Madrid al quarto Congresso delle Societ\u00e0 degli Autori e viene eletto vicepresidente della Confederazione internazionale. Su richiesta di \"Za Bum\", societ\u00e0 teatrale di Mario Mattoli e Luciano Ramo, scrive K41, rappresentazione drammatica in tre atti di spiccato taglio esotico e cinematografico, che verr\u00e0 rappresentata in luna lunga tourn\u00e9e nazionale nella stagione 1929-1930."}
{"id": "777148", "revid": "2166030", "url": "https://it.wikipedia.org/wiki?curid=777148", "title": "Giresun", "text": "Giresun () \u00e8 una citt\u00e0 della Turchia capoluogo dell'omonima provincia.\nLa citt\u00e0, che sorge sulle rive del Mar Nero, \u00e8 nota fin dall'antichit\u00e0 per la sua agricoltura, il suo nome greco e romano era Cerasunte e da qui Lucullo nel 71 a.C. import\u00f2 la ciliegia.\nIl nome del frutto (\"cerasus\" in latino), quindi, deriva dal nome romano della citt\u00e0. Conserv\u00f2 il suo nome anche in epoca medievale, quando fu la seconda citt\u00e0 dell'Impero di Trebisonda."}
{"id": "777150", "revid": "767487", "url": "https://it.wikipedia.org/wiki?curid=777150", "title": "Philip Aaberg", "text": "Egli ascoltava molti artisti, sin da quando si stava laureando ad Harvard, bilanciando musica classica, blues e rock. Si esib\u00ec con numerosi artisti famosi come Peter Gabriel, John Hiatt, Elvin Bishop, The Doobie Brothers e molti altri. Nel 1985, Aaberg cominci\u00f2 la sua carriera sotto l'etichetta Windham Hill Records, registrando sia assoli singoli di piano sia brani con altri strumenti. Dal 2000, Aaberg registra con una propria etichetta, Sweetgrass Music."}
{"id": "777154", "revid": "1924342", "url": "https://it.wikipedia.org/wiki?curid=777154", "title": "Alright, Still", "text": "Alright, Still \u00e8 l'album d'esordio della cantante Lily Allen, pubblicato nel 2006. Il titolo dell'album \u00e8 tratto dallo slang sottoculturale degli ambienti londinesi ed \u00e8 contenuto in un brano del lavoro, \"Knock 'Em Out\". Tutte le tracce dell'album erano gi\u00e0 state pubblicate in precedenza sulla pagina MySpace dell'artista. Alla fine dell'anno risult\u00f2 essere il 27\u00ba album pi\u00f9 venduto dell'anno nel Regno Unito, con oltre 523.000 copie. Ha venduto in tutto 950.000 copie in Regno Unito, di cui 64.000 nella prima settimana. L'album ha venduto in tutto 2.860.220 copie.\nAntefatti.\nIl manager della Allen la present\u00f2 al duo Future Cut nel 2004. Lavorarono in un piccolo studio in un ufficio di Manchester.\nNel 2005 firm\u00f2 un contratto con la Regal Records che le diede 25.000 sterline per produrre l'album; piuttosto poche, ma in quel momento la casa discografica era preoccupata per la realizzazione dei nuovi album dei Coldplay e dei Gorillaz.\nLa cantante cre\u00f2 un account su MySpace e inizi\u00f2 a postare demo nel novembre 2005. I demo attrassero migliaia di ascoltatori, e 500 vinili in edizione limitati di uno dei demo, \"LDN\", vennero venduti a 40 sterline.\nNel marzo 2006, l'Obsever Music Monthly pubblic\u00f2 un articolo riguardo al successo della Allen attraverso MySpace; il successo delle canzoni convinse la Regal a lasciarle maggiore libert\u00e0 creativa, e lei per finire in fretta l'album e non lasciarsi distrarre dalla pubblicit\u00e0 che nel frattempo si stava creando intorno a lei, and\u00f2 negli Stati Uniti a lavorare con alcuni produttori come Mark Ronson (\"Littlest Things\") e Greg Kurstin. L\u00ec, complet\u00f2 la seconda met\u00e0 dell'album in circa due settimane.\nIl titolo dell'album \u00e8 usato in un verso del brano \"Knock 'Em Out\". La cantante prese in prestito questo modo di dire da un termine slang usato dal fratello e sui amici come sinonimo di \"figo\".\nComposizione.\nNelle sue canzoni, Lily Allen mostra diverse personalit\u00e0. In un'intervista ha dichiarato che aveva provato a \"scrivere delle cose che accadono a persone provenienti da varie situazioni\". I testi sono discorsivi, con uno humour nero.\nIn molte canzoni, una delle personalit\u00e0 della cantante critica chiunque intorno a lei. In \"Smile\", \"Not Big\" e \"Shame for You\" insulta un ex fidanzato. In \"Knock 'Em Out\", prende in giro dei molestatori in un bar, e rimprovera suo fratello Alfie nella canzone che porta il suo stesso nome.\nJoe Strummer, un amico del padre Keith, le faceva ascoltare musica brasiliana e reggae e ska giamaicano quando era bambina, e la cantante ha in seguito dichiarato che \"\u00e8 sempre stata dentro musica molto black\" come ska, reggae e hip hop. Dal momento che non sapeva rappare, scelse di utilizzare il reggae come punto di riferimento per \"Alright, Still\". Infatti la musica dell'album contiene ska e reggae miscelati con melodie pop. Le canzoni sono anche influenzate da jazz e grime, e dalle tecniche delle cantanti americane Blossom Dearie e Ella Fitzgerald.\nTracce.\nEdizione americana\nEdizione americana di iTunes\nEdizione francese\nEdizione giapponese\niTunes Store Deluxe Edition"}
{"id": "777171", "revid": "666668", "url": "https://it.wikipedia.org/wiki?curid=777171", "title": "Distretto del Ruapehu", "text": " \nIl distretto del Ruapehu \u00e8 un'autorit\u00e0 territoriale della Nuova Zelanda che si trova entro i confini della regione di Manawatu-Wanganui, nell'Isola del Nord. La sede del Consiglio distrettuale si trova nella citt\u00e0 di Taumarunui.\nIl Distretto, che non possiede sbocchi al mare, ospita sul suo territorio la maggior parte dell'estensione del Parco nazionale del Tongariro, compreso il vulcano Ruapehu da cui prende il nome."}
{"id": "777179", "revid": "767487", "url": "https://it.wikipedia.org/wiki?curid=777179", "title": "A Salty Dog (album)", "text": "A Salty Dog \u00e8 il terzo album dei Procol Harum, pubblicato nel 1969 dalla A&amp;M."}
{"id": "777185", "revid": "984922", "url": "https://it.wikipedia.org/wiki?curid=777185", "title": "Cantone di Aups", "text": "Il Cantone di Aups era una divisione amministrativa dell'Arrondissement di Brignoles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777188", "revid": "339392", "url": "https://it.wikipedia.org/wiki?curid=777188", "title": "Carife Ferrara", "text": ""}
{"id": "777189", "revid": "985910", "url": "https://it.wikipedia.org/wiki?curid=777189", "title": "4 Torri 1947 Pallavolo Ferrara", "text": "LA.S.D. 4 Torri 1947 Pallavolo Ferrara \u00e8 una societ\u00e0 sportiva pallavolistica maschile di Ferrara.\nStoria.\nFondata nel 1947, ha al suo attivo sei partecipazioni al campionato di Serie A1 e sedici alla Serie A2. Gioc\u00f2 il suo primo campionato di A1 nel 1997-98, dopo che nel 1995-96 era stata costretta a rinunciare alla promozione.\nTra il 1997 e il 2003 raggiunse l'apice della sua storia; ottenuta la promozione in A1, assorb\u00ec la gloriosa Zinella di Bologna e, nel 2003, arriv\u00f2 a disputare le semifinali di Coppa CEV. Nel 2005-06 retrocesse dall'A2 e, dopo un fallimento, viene rifondata nel 2007, a 60 anni dalla nascita, chiamando a raccolta tutti gli ex giocatori, tecnici e dirigenti della societ\u00e0 storica (ora formanti l'assemblea dei soci dalla quale \u00e8 stato eletto il nuovo consiglio direttivo presieduto da Mauro Baroni).\nNel 2017 diventa nuovo presidente Massimiliano Bristot (ex giocatore granata negli anni '90).\nStagione 2008/2009.\nOttenendo 24 vittorie su 26 incontri, con 69 punti finali, la 4 Torri A.s.d. Volley, allenata da Ruggero Tosi, ottiene il primo posto nel girone B del campionato regionale dell'Emilia-Romagna di Serie \"C\" maschile e torna nel volley nazionale ottenendo una storica promozione in B2, nello stesso anno conquista anche la Coppa Emilia-Romagna affermandosi miglior formazione regionale maschile.\nStagione 2012/2013.\nOttenendo 21 vittorie su 24 incontri, con 67 punti finali, la 4 Torri A.s.d. Volley, allenata da Andrea Zambelli, ottiene il primo posto nel girone D del campionato nazionale di Serie \"B2\" maschile e ottiene una storica promozione in B1, nello stesso anno conquista anche la medaglia di Bronzo in Coppa Italia affermandosi tra le 3 migliori formazioni di B2 a livello nazionale.\nBibliografia.\n\"Sito ufficiale\""}
{"id": "777193", "revid": "66387", "url": "https://it.wikipedia.org/wiki?curid=777193", "title": "Cloche", "text": ""}
{"id": "777199", "revid": "1632387", "url": "https://it.wikipedia.org/wiki?curid=777199", "title": "The Dreadful Hours", "text": "The Dreadful Hours \u00e8 il settimo LP della Doom metal band inglese My Dying Bride. L'album contiene un remake del brano \"The Return of the Beautiful\" (presente in \"As the Flower Withers\") intitolato \"The Return to the Beautiful\"."}
{"id": "777202", "revid": "1013865", "url": "https://it.wikipedia.org/wiki?curid=777202", "title": "Regione del Ruvuma", "text": "La regione del Ruvuma (ufficialmente Ruvuma Region in inglese) \u00e8 una regione della Tanzania. Prende il nome dal fiume Ruvuma che scorre lungo il confine meridionale della regione, che la separa dal Mozambico. Confina a nord con la regione di Morogoro, a nord-est con quella di Lindi, a est con quella di Mtwara e a nord-ovest con la regione di Iringa.\nDistretti.\nLa regione \u00e8 divisa amministrativamente in 5 distretti:"}
{"id": "777205", "revid": "767487", "url": "https://it.wikipedia.org/wiki?curid=777205", "title": "Regione di Shinyanga", "text": "La regione di Shinyanga (ufficialmente \"Shinyanga Region\" in inglese) \u00e8 una regione della Tanzania. Prende il nome dal suo capoluogo Shinyanga.\nDal 2012, con l'istituzione delle regioni di Geita e Simiyu, il territorio della regione di Shinyanga \u00e8 stato ridotto in loro favore.\nDistretti.\nLa regione \u00e8 divisa amministrativamente in 5 distretti:"}
{"id": "777208", "revid": "1013865", "url": "https://it.wikipedia.org/wiki?curid=777208", "title": "Regione di Singida", "text": "La regione di Singida (ufficialmente \"Singida Region\", in inglese) \u00e8 una regione della Tanzania. Prende il nome dal suo capoluogo, Singida.\nDistretti.\nLa regione \u00e8 divisa amministrativamente in sei distretti:"}
{"id": "777210", "revid": "1013865", "url": "https://it.wikipedia.org/wiki?curid=777210", "title": "Regione di Tabora", "text": "La regione di Tabora (ufficialmente \"Tabora Region\" in inglese) \u00e8 una regione della Tanzania. Prende il nome dal suo capoluogo Tabora.\nDistretti.\nLa regione \u00e8 divisa amministrativamente in 6 distretti:"}
{"id": "777211", "revid": "1013865", "url": "https://it.wikipedia.org/wiki?curid=777211", "title": "Regione di Tanga", "text": "La regione di Tanga (ufficialmente \"Tanga Region\" in inglese) \u00e8 una regione della Tanzania. Prende il nome dal suo capoluogo Tanga.\nDistretti.\nLa regione \u00e8 divisa amministrativamente in otto distretti:"}
{"id": "777213", "revid": "2039709", "url": "https://it.wikipedia.org/wiki?curid=777213", "title": "Pinelli", "text": ""}
{"id": "777225", "revid": "287204", "url": "https://it.wikipedia.org/wiki?curid=777225", "title": "Distretto di Whanganui", "text": " \nIl distretto di Whanganui \u00e8 un'autorit\u00e0 territoriale della Nuova Zelanda che si trova entro i confini della regione di Manawatu-Wanganui, nell'Isola del Nord. La sede del Consiglio distrettuale si trova nella citt\u00e0 di Whanganui.\nLa citt\u00e0 di Whanganui si trova presso la foce del fiume omonimo, 200 chilometri a nord di Wellington e 75 chilometri a nordovest di Palmerston North. La maggior parte della citt\u00e0 si trova sulla sponda nord-occidentale del fiume.\nStoria.\nLa zona in cui sorge la citt\u00e0 era abitata da popolazioni m\u0101ori ben prima dell'arrivo dei coloni europei. Nel XIX secolo, dopo la fondazione di Wellington, questa regione divenne un importante centro di commerci, e fu naturale fondarvi un insediamento stabile. Nei primi anni i terreni vennero acquistati dai Maori, che per\u00f2 opposero una certa resistenza. Solo dopo molti anni (a volte sfociati in scontri) venne trovato un accordo e la citt\u00e0 pot\u00e9 prosperare.\nWhanganui crebbe rapidamente e il territorio circostante venne disboscato per far posto ai pascoli. Il nome originale dell'insediamento era \"Petre\", in onore di Lord Petre (un membro importante della \"New Zealand Company\", nata per promuovere la colonizzazione della Nuova Zelanda, ma nel 1852 venne cambiato nell'attuale Whanganui, nome derivato dalle parole m\u0101ori \"wh\u0101ng\u0101 nui\", che significa \"grande baia\" o \"grande porto\".\nIl Distretto venne creato nel 1989 con l'unione delle contee di Whanganui e Waitotara. La maggior parte del territorio \u00e8 costituito da colline che sovrastano il corso del fiume Whanganui; una gran parte di questi terreni fa parte del Whanganui National Park. Dei 43.300 abitanti del Distretto, ben 38.800 vivono nella citt\u00e0 di Whangarui. Il solo altro centro degno di nota \u00e8 Jerusalem, anche se si tratta di poco pi\u00f9 di un villaggio."}
{"id": "777226", "revid": "486946", "url": "https://it.wikipedia.org/wiki?curid=777226", "title": "Wanganui", "text": ""}
{"id": "777228", "revid": "767487", "url": "https://it.wikipedia.org/wiki?curid=777228", "title": "Henrik Klingenberg", "text": "\u00c8 diventato membro della band nel 2002, sostituendo Mikko H\u00e4rkin.\nCarriera.\nIl suo progetto principale \u00e8 con i Sonata Arctica, tuttavia fa parte anche della band chiamata Mental Care Foundation con il ruolo di cantante e tastierista. Canta anche nel gruppo Graveyard Shift assieme al suo ex compagno di gruppo Jani Liimatainen.\nPrima di unirsi ai Sonata Arctica \u00e8 stato membro di numerosi altri gruppi, tra cui i Requiem, con cui ha pubblicato due album contribuendo alle tastiere.\nSet up.\nLa sua strumentazione comprende Kurzweil K2500, Kurzweil K2000, Kurzweil K2000R, Korg M3, Korg Karma (Gradualmente sostituita dalla Korg M3), Korg Triton Rack, Roland JV2080, Fantom XR, Clavia G2 e fender Rhodes '73. Nei concerti utilizza anche dei controller MIDI: inizialmente una Roland AX1 Rossa, in seguito una Roland AX7 personalizzata con foglie di edera dipinte a mano (distrutta durante la registrazione di For the Sake of Revenge), e successivamente una Roland AX1 completamente nera, tasti compresi. Tali keytar sono state sostituite successivamente da una Roland Ax-Synth (che quindi non funge pi\u00f9 da controller, ma da synth) customizzata con una verniciatura viola che include anche i tasti."}
{"id": "777231", "revid": "120809909", "url": "https://it.wikipedia.org/wiki?curid=777231", "title": "Stadio Joaquim Am\u00e9rico Guimar\u00e3es", "text": "Lo Stadio Joaquim Am\u00e9rico Guimar\u00e3es, noto principalmente come Arena da Baixada e chiamato Kyocera Arena dal 2005 al 2008 per ragioni di sponsorizzazione, \u00e8 uno stadio brasiliano, concepito per essere multiuso, impiegato per le partite di calcio dell'Atl\u00e9tico Paranaense e altri eventi.\nPrima di ristrutturarlo sono stati visitati numerosi stadi europei, tra gli altri l'Amsterdam ArenA, il St.Denis in Francia e l'Old Trafford (stadio del Manchester United) in Inghilterra.\nL'area intorno allo stadio offre anche un centro commerciale, con numerosi negozi, una palestra e un ristorante (churrascaria).\nLo stadio.\nIl Joaquim Am\u00e9rico \u00e8 conosciuto dai tifosi come \"Arena da Baixada\" o \"Caldeir\u00e3o\" ed \u00e8 il terzo ad essere costruito nello stesso luogo nonch\u00e9 sede dell'Atl\u00e9tico Paranaense dalla sua inaugurazione nel 1924, ma il primo stadio \u00e8 di epoca ancora anteriore. Il \"Caldeir\u00e3o\" originale \u00e8 del 1918, costruito in legno dall'Internacional - una delle due squadre fondatrici dell'Atletico - e il taglio del nastro per l'inaugurazione fu di Santos Dumont, il padre dell'aviazione, che aveva la tessera da tifoso atleticano. La versione attuale dello stadio fu pronta nel 1999, ed \u00e8 considerato da molti lo stadio pi\u00f9 moderno del Brasile e dell'America Latina, l'unico che rispetta integralmente le norme FIFA.\nLo stadio contiene poco pi\u00f9 di 25\u00a0000 spettatori, tutti seduti in sediolini coperti e con piena visibilit\u00e0 del campo. Dopo 10 anni di disputa giudiziaria, l'Atletico firm\u00f2 un accordo assumendo a titolo definitivo l'uso del terreno vicino allo stadio (che era gi\u00e0 di sua propriet\u00e0 dagli anni novanta). Questo terreno \u00e8 essenziale per il completamento dello stadio, che \u00e8 incompleto nella curva opposta alle cabine della televisione. La costruzione comincer\u00e0 nel 2007 e l'apertura dell'ultima fase \u00e8 prevista per il primo semestre del 2008, quando avr\u00e0 una capacit\u00e0 di 35\u00a0000 spettatori.\nLa tifoseria atleticana fa festa nella Kyocera Arena. Il comfort e la modernit\u00e0 del nuovo stadio attrae diversi tipi di tifosi, rari nel movimento calcistico brasiliano; \u00e8 comune incontrare famiglie intere, molte donne e persone di ambo i sessi della terza et\u00e0. La tifoseria \u00e8 popolare, ma sempre riunisce i segmenti sociali della popolazione, l'Atl\u00e9tico Paranaense \u00e8 allo stesso tempo il favorito del popolo e dell'\u00e9lite, \u00e8 nella classe media che divide la tifoseria con il Coritiba. Lo stadio riceve un pubblico che riflette questi differenti livelli economici, ma in tutte le sue aree, inclusa quelle popolari, tutti siedono in posti coperti, tutte le aree hanno eccellenti servizi igienici e luoghi di ristoro che ricordano livelli di un centro commerciale. Le aree pi\u00f9 popolari hanno settori tradizionali, come quelli delle tifoserie organizzate dove, nonostante i posti a sedere, raramente si vedono tifosi seduti ed \u00e8 l\u00ec che la \"Torcida Organizada Os Fan\u00e1ticos\" suona i suoi strumenti di percussione; altro settore tradizionale \u00e8 l'anello superiore dove pannelli immensi sono disegnati con due o tremila persone con cartelli colorati. Parte dell'area VIP ha cabine con aria condizionata e servizio bar e ristorante, frequentata da imprenditori e famiglie \"tradizionali\" della citt\u00e0, che si riuniscono l\u00ec, concretizzando non raramente grandi affari e relazioni."}
{"id": "777232", "revid": "2176804", "url": "https://it.wikipedia.org/wiki?curid=777232", "title": "Guardare Ascoltare Sentire", "text": "La manovra Guardare Ascoltare Sentire (talvolta indicata con l'acronimo GAS o definita anche Guardo Ascolto Sento in inglese \"looking, listening, and feeling\") viene utilizzata da un soccorritore nel primo soccorso per determinare se una persona colta da malore stia respirando, per massimo 10 secondi, a seconda della condizione del soggetto. Pi\u00f9 in generale, la pratica \u00e8 utilizzata per monitorare i segni vitali delle persone, utilizzando 3 dei 5 sensi: vista, udito e tatto.\nNel caso di ostruzione totale della respirazione si hanno circa 3 minuti prima del decesso della persona, e in quel lasso di tempo occorre intervenire.\nModalit\u00e0.\nIl soccorritore si pone a un lato della testa dell'interessato e, avvicinando l'orecchio alla bocca e al naso della persona (a circa 3\u20135\u00a0cm), osserva l'espansione del torace (nel BLS anche e soprattutto l'addome) poggiandovi delicatamente una mano:\nQuest'osservazione viene mantenuta per 10 secondi, iperestendendo il capo (in caso non vi sia sospetto di trauma al cranio o al collo) e contando ad alta voce. L'iperestensione si effettua ponendo una mano sulla fronte e due dita sotto la protuberanza mentoniera, in seguito portando la testa all'indietro sollevando il mento."}
{"id": "777241", "revid": "599013", "url": "https://it.wikipedia.org/wiki?curid=777241", "title": "Tmg", "text": ""}
{"id": "777243", "revid": "439868", "url": "https://it.wikipedia.org/wiki?curid=777243", "title": "Palasport Ferrara", "text": ""}
{"id": "777244", "revid": "120550124", "url": "https://it.wikipedia.org/wiki?curid=777244", "title": "Don Letts", "text": "Biografia.\nDopo aver lavorato come commesso in un negozio di abbigliamento di Londra, inizi\u00f2 ad interessarsi alla musica (come DJ) e alla creazione di film. Inizi\u00f2 a lavorare come DJ al Roxy, un noto locale di ritrovo dei punk londinesi, nel periodo in cui scoppi\u00f2 il fenomeno punk. Non avendo a disposizione molti dischi di gruppi punk da includere nella sua playlist, introdusse in essa dischi dub e reggae. Questa sua scelta influenz\u00f2 molti gruppi punk, tra i quali i Clash, che lo raffigureranno nella copertina del loro album \"Black Market Clash\".\nIl suo primo film fu \"The Punk Rock Movie\" del 1978, nel quale documenta la scena punk rock inglese del periodo. Sempre nel 1978 pubblica un EP, \"Steel Leg v the Electric Dread\", con la partecipazione di Keith Levene e Jah Wobble dei Public Image Ltd.. Successivamente former\u00e0 insieme a Mick Jones (fuoriuscito dai Clash) i Big Audio Dynamite. Recentemente si \u00e8 concentrato sulla produzione cinematografica, e nel 2003 ha vinto un Grammy per \"Westway to the World\", film-documentario con interviste e spezzoni di concerti riguardanti la carriera musicale del gruppo punk inglese The Clash. Ha inoltre all'attivo la direzione di oltre 400 video musicali."}
{"id": "777245", "revid": "439868", "url": "https://it.wikipedia.org/wiki?curid=777245", "title": "Palazzetto Ferrara", "text": ""}
{"id": "777246", "revid": "439868", "url": "https://it.wikipedia.org/wiki?curid=777246", "title": "Palazzetto dello sport Ferrara", "text": ""}
{"id": "777248", "revid": "123169097", "url": "https://it.wikipedia.org/wiki?curid=777248", "title": "Vibranio", "text": "Il vibranio (in inglese \"vibranium\") \u00e8 un metallo immaginario presente nell'universo Marvel dei fumetti Marvel Comics. \u00c8 virtualmente indistruttibile e, a differenza dell'adamantio, \u00e8 presente sul suolo terrestre grazie ad un asteroide proveniente dallo spazio.\nCaratteristiche e storia.\nLa sua prima apparizione \u00e8 in \"Daredevil\" n. 13 (febbraio 1966), scritto da Stan Lee e disegnato da John Romita Sr.. In seguito questa variet\u00e0 del metallo verr\u00e0 conosciuta come \"variet\u00e0 antartica\" del vibranio, altrimenti noto come \"anti-metallo\". Successivamente, in \"Fantastic Four\" n. 53 (agosto 1966), viene introdotto un nuovo vibranio che verr\u00e0 chiamato \"variet\u00e0 wakandiana\", che \u00e8 quella che poi \u00e8 stata maggiormente utilizzata nelle storie.\nIl vibranio \u00e8 un raro metallo semi-indistruttibile (teoricamente di origine extraterrestre) con una caratteristica particolare, la capacit\u00e0 di assorbire l'energia sotto qualunque forma: meccanica, elettromagnetica, ecc.\nCome accennato, nella finzione dell'universo Marvel ne esistono di due tipi: quello del Wakanda e quello dell'Antartide.\nVariante wakandiana.\nIl primo tipo si trova quasi esclusivamente nella piccola nazione immaginaria africana di Wakanda. Questo tipo di vibranio, grazie alle sue caratteristiche (di natura sconosciuta), assorbe l'energia vibratoria nelle sue vicinanze, come le onde sonore.\nLa velocit\u00e0 di assorbimento delle molecole del vibranio non aumenta se il vibranio assorbe energia meccanica. L'energia vibratoria assorbita \u00e8 conservata tra i legami tra le molecole che formano il vibranio. Come risultato, del vibranio che ha assorbito una quantit\u00e0 considerevole di energia vibratoria \u00e8 estremamente duro da distruggere. Applicando una forza sufficiente, il vibranio esplode rilasciando l'energia precedentemente assorbita. Ci sono limiti alla capacit\u00e0 del vibranio di assorbire energia vibratoria, anche se non sono mai stati determinati con esattezza.\nPer esempio, in anni recenti la Roxxon Oil scopr\u00ec che una piccola isola del Sud Atlantico conteneva del vibranio nel sottosuolo. La Roxxon fece bombardare il terreno per estrarlo. Incapace di assorbire tutta la forza delle esplosioni, il vibranio esplose assorbendo tutto il rumore prodotto dall'esplosione.\nNonostante sia spesso indicato come tale, il vibranio non \u00e8 un elemento. Le sue propriet\u00e0 non lo qualificano per rientrare nella tavola periodica degli elementi. Inoltre, il vibranio non \u00e8 un elemento con un numero atomico pi\u00f9 alto degli elementi noti, in quanto non \u00e8 radioattivo.\nIl mondo venne a conoscenza dell'esistenza del vibranio solo nella met\u00e0 degli anni ottanta, anche se si era vociferato della sua esistenza per decenni.\nTempo dopo lo scienziato Ulysses Klaw, che aveva sentito delle voci sul vibranio, trov\u00f2 la grande \"montagna sacra\" di vibranio in Wakanda. I re di Wakanda avevano protetto la montagna per generazioni e ne conservavano il segreto. Klaw non riusc\u00ec a rubare il vibranio della montagna ma uccise re T'Chaka, il cui figlio T'Challa divenne la Pantera Nera. T'Challa mise fine all'isolazionismo di Wakanda e rese pubblica l'esistenza di vibranio, utilizzando i profitti per arricchire e ammodernare la sua nazione.\nVariante antartica.\nL'altra forma \u00e8 il vibranio antartico, cos\u00ec chiamato perch\u00e9 in natura si trova solo nell'isolata regione dell'Antartide chiamata Terra selvaggia. Il vibranio antartico \u00e8 chiamato anche \"anti-metallo\" a causa dei suoi effetti: dove il vibranio di Wakanda assorbe l'energia vibratoria, il vibranio antartico emana vibrazioni che indeboliscono seriamente i legami molecolari dei metalli a esso vicini. Il risultato \u00e8 che qualsiasi metallo solido nelle sue vicinanze (compreso l'adamantio) si liquef\u00e0.\nSe le grandi quantit\u00e0 di vibranio antartico fossero raccolte insieme, a un certo punto la massa accumulata sarebbe tale che le vibrazioni aumenterebbero esponenzialmente. Teoricamente, se la montagna di vibranio di Wakanda fosse composta di vibranio antartico, le vibrazioni risultanti distruggerebbero tutto il metallo dell'Africa, e probabilmente anche oltre.\nCome scoperto dalla Roxxon Oil, il vibranio antartico pu\u00f2 trasformarsi in vibranio normale tramite un trattamento alle microonde. Ma il processo \u00e8 temporaneo e dura pochi mesi, dopo di che le propriet\u00e0 anti-metalliche si ripristinano.\nAltri media.\nIl vibranio appare in \"Iron Man 2\", in cui, seppur innominato, viene usato da Tony Stark per migliorare la sua armatura. Ha un ruolo centrale in \"Captain America - Il primo Vendicatore\", dove Howard Stark, padre di Tony, lo utilizza per realizzare lo scudo di Steve Rogers. In \"\", il vibranio \u00e8 uno dei motori della storia, in quanto diviene l'oggetto d'interesse del villain, Ultron, che si reca in Wakanda per rubarlo e usarlo per fabbricare un nuovo e pi\u00f9 potente esoscheletro. Inoltre il vibranio appare anche in \"Black Panther\" sia negli strumenti usati dai Wakandiani, sia nella montagna da dove viene estratto."}
{"id": "777252", "revid": "648716", "url": "https://it.wikipedia.org/wiki?curid=777252", "title": "Highbury", "text": "Highbury \u00e8 una zona di Londra, situata nel London Borough of Islington.\nL'Arsenal Stadium, stadio di casa della societ\u00e0 calcistica , si trovava ad Highbury ed era pi\u00f9 noto con il nome stesso di \"Highbury\". Lo stadio fu in gran parte demolito nel 2006, furono preservate solo le parti in muratura pi\u00f9 antiche, integrate nelle strutture di alcuni condomini.\nGeografia.\nHighbury si estende su una superficie di circa e si trova a nord dal centro di Londra (Charing Cross).\nPopolazione.\nSecondo il censimento del 2001 a Highbury risiedevano persone, di queste il 75% si dichiaravano \"bianchi\", l'11% \"neri\" il 6% \"asiatici\"\nHighbury nella letteratura e nel cinema.\nNei seguenti libri e film appare Highbury:\nStazioni della metropolitana.\nStazioni ferroviarie e della metropolitana ad Highbury o nei dintorni:"}
{"id": "777253", "revid": "547034", "url": "https://it.wikipedia.org/wiki?curid=777253", "title": "Distretto di Manawatu", "text": " \nIl distretto di Manawatu \u00e8 un'autorit\u00e0 territoriale della Nuova Zelanda che si trova entro i confini della regione di Manawatu-Wanganui, nell'Isola del Nord. La sede del Consiglio distrettuale si trova nella citt\u00e0 di Feilding.\nIl Distretto si trova nella parte meridionale dell'isola, vicino all'omonimo fiume Manawatu River. La citt\u00e0 di Feilding, il capoluogo, conta circa 12.700 abitanti, poco meno della met\u00e0 dell'intera popolazione del Distretto. Altri centri sono Halcombe, Himatangi, Bainesse, Bunnythorpe, Waituna West, Kimbolton, Apiti, Rangiwahia, Longburn, Rongotea, Pohangina, Tangimoana, Himatangi Beach e Sanson.\nIl Distretto venne creato nel 1989 unendo le contee di Manawatu, Oroua, Kiwitea, Pohangina e parte di quella di Kairanga."}
{"id": "777255", "revid": "47767", "url": "https://it.wikipedia.org/wiki?curid=777255", "title": "Evangelo", "text": ""}
{"id": "777256", "revid": "54765", "url": "https://it.wikipedia.org/wiki?curid=777256", "title": "Hard-Rock", "text": ""}
{"id": "777258", "revid": "79109", "url": "https://it.wikipedia.org/wiki?curid=777258", "title": "Menorca", "text": ""}
{"id": "777259", "revid": "124848842", "url": "https://it.wikipedia.org/wiki?curid=777259", "title": "Kleb Basket Ferrara", "text": "Il Kleb Basket Ferrara \u00e8 una squadra di pallacanestro della citt\u00e0 di Ferrara.\nStoria.\nLa societ\u00e0 nasce nell'estate 2011, sostituendo il Basket Club Ferrara, che aveva nel frattempo ceduto i diritti di partecipare alla Legadue alla Biancobl\u00f9 Basket Bologna. Il club parte dalla Divisione Nazionale B, rilevando la Vis Ferrara e acquisendo il titolo dalla Pallacanestro Budrio.\nNella sua prima stagione conquista il primo posto nel girone B di Divisione Nazionale B e, vincendo i play-off, viene promossa in Divisione Nazionale A. All'esordio nella terza divisione del campionato italiano conquista la salvezza, vincendo i play-out. Durante l'estate la societ\u00e0 avvia la collaborazione con alcune societ\u00e0 estensi, tra cui la SPAL, cambiando i propri colori sociali, che passano dal bianco-verde al bianco-azzurro. Con l'approdo in Divisione Nazionale A Silver la Mobyt di Bulgarelli compone una squadra che si dimostra essere all'altezza del campionato soprattutto grazie all'arrivo dei due americani Milton Jennings e Julius Mays. Nella stagione 2014-15, dopo un brutto avvio consumatosi con l'esonero dell'ex allenatore Adriano Furlani, la squadra, con l'arrivo di Alberto Martelossi, compie una decisa inversione di tendenza, attestandosi costantemente ai primi posti della classifica, grazie soprattutto al talento dell'americano Kenny Hasbrouck. Chiude la stagione al secondo posto, conquistando cos\u00ec l'accesso ai play-off per la Serie A.\nRoster 2021-2022.\n\"Aggiornato al 15 luglio 2021.\""}
{"id": "777265", "revid": "7077", "url": "https://it.wikipedia.org/wiki?curid=777265", "title": "I Cavalieri del tempio", "text": ""}
{"id": "777266", "revid": "110157", "url": "https://it.wikipedia.org/wiki?curid=777266", "title": "Cantone di Barjols", "text": "Il Cantone di Barjols era una divisione amministrativa dell'Arrondissement di Brignoles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777269", "revid": "486946", "url": "https://it.wikipedia.org/wiki?curid=777269", "title": "Teepee", "text": ""}
{"id": "777270", "revid": "984922", "url": "https://it.wikipedia.org/wiki?curid=777270", "title": "Cantone di Besse-sur-Issole", "text": "Il Cantone di Besse-sur-Issole era una divisione amministrativa dell'Arrondissement di Brignoles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777271", "revid": "125201394", "url": "https://it.wikipedia.org/wiki?curid=777271", "title": "Strada statale 18 Tirrena Inferiore", "text": "La strada statale 18 Tirrena Inferiore, un tempo strada regia delle Calabrie, \u00e8 una delle pi\u00f9 importanti e lunghe arterie di collegamento del sud Italia. Percorre la costa tirrenica lungo la direttrice stradale e ferroviaria Salerno - Reggio Calabria, collegando cos\u00ec i due centri urbani pi\u00f9 estesi della Campania e della Calabria. Si presenta nella sua interezza ad una sola carreggiata con due corsie, una per ogni senso di marcia.\nIn seguito al decreto legislativo n. 112 del 1998, dal 17 ottobre 2001 la gestione del tratto Napoli - Salerno \u00e8 passata dall'ANAS alla Regione Campania, ed \u00e8 attualmente gestito dalla provincia di Napoli e dalla provincia di Salerno.\nStoria.\nLa parte pi\u00f9 settentrionale della strada, adesso gestita dalla Regione Campania, in epoca romana univa le citt\u00e0 e i villaggi che si affacciavano sul golfo di Napoli ed era accompagnata a sua volta da una fitta rete di strade secondarie, che in modo capillare consentivano di raggiungere tutti gli abitati intorno al Vesuvio. Non vi sono documenti noti relativi a quest'opera e il primo documento a descrivere questa Strada Consolare \u00e8 la Tabula Peutingeriana, copia del XII-XIII secolo di un'antica carta romana che mostra le vie stradali dell'Impero romano. I due pi\u00f9 importanti insediamenti erano Ercolano ed Oplonti, l'attuale Torre Annunziata. Dopo aver toccato Pompei e Stabia, la strata proseguiva per l'attuale Costa Sorrentina raggiungendo Capo Minerva.\nLa Strada Consolare venne seppellita in seguito all'eruzione del Vesuvio del 79 d.C. e probabilmente si trova ancora intatta al di sotto delle mantellature laviche, sotto l'attuale strada Regionale ricostruita al di sopra della Strada Regia di epoca borbonica, e le pietre miliari sparirono seppellite dai prodotti eruttivi.\nLa sua ricostruzione avvenne successivamente ad un livello pi\u00f9 alto. Il nome di Strada Regia delle Calabrie risale probabilmente al XVI secolo quando Napoli pass\u00f2 sotto il dominio della Spagna e divenne capitale del Regno delle due Sicilie dando un forte impulso demografico all'area.\nLa strada statale 18 venne istituita nel 1928 con il seguente percorso: \"Napoli - Torre Annunziata - Angri - Pagani - Nocera Inferiore - Nocera Superiore - Salerno - Battipaglia - Rutino - Vallo - Torre Orsaia - Sapri - Paola - Sant\u2019Eufemia - Nicastro - Monteleone - Reggio Calabria.\"\nNel 1953 il tracciato venne modificato, inserendo nel tracciato della strada il tratto costiero fra le stazioni di Nocera Terinese e di Francavilla Angitola passante per Capo Suvero; il tracciato d'origine, passante per Nicastro, and\u00f2 a costituire la nuova SS 18 dir fra la stazione di Nocera e il bivio Calderaro, mentre da quest'ultimo bivio alla stazione di Francavilla divenne parte della SS 19 dir.\nTangenziale di Salerno.\nLa tangenziale di Salerno inizia dallo svincolo \"Salerno Fratte\" dell'autostrada A3 e termina allo svincolo \"Pontecagnano\", sempre della A3.\nLa tangenziale \u00e8 provvista di sistemi di video sorveglianza e di appositi cartelli luminosi, \u00e8 interamente illuminata e il manto stradale \u00e8 realizzato con asfalto drenante su tutto il percorso. Presenta 12 svincoli e si sviluppa con un tracciato in gran parte con 2 corsie per senso di marcia che serve sia il traffico di transito che di distribuzione. L'ANAS investe ogni anno cifre notevoli per la manutenzione dell'arteria, che \u00e8 fondamentale per i collegamenti con il centro e per i quartieri orientali.\nIl traffico intenso, che crea spesso rallentamenti su tutto il tracciato della tangenziale, s'intensifica soprattutto negli orari di punta e durante i fine settimana estivi in prossimit\u00e0 di tutte le uscite principali. Dalle rivelazioni effettuate dalla centrale operativa dell'ANAS attraverso un sistema di spire collocate sotto l'asfalto di tutto il tracciato della tangenziale, il flusso del traffico \u00e8 di oltre 30.000 attraversamenti al giorno.\nDalla tangenziale \u00e8 possibile imboccare importanti arterie stradali:\nPercorso.\nIl tratto non pi\u00f9 a gestione ANAS costeggia l'autostrada A3, toccando i principali centri della provincia di Napoli, tra cui Portici, Ercolano, Torre del Greco, Torre Annunziata e Pompei. Entrando poi nell'agro nocerino sarnese, costeggiando l'autostrada A3 attraversa Scafati, Angri, Sant'Egidio del Monte Albino, Pagani, Nocera Inferiore, Nocera Superiore, proseguendo poi per Cava de' Tirreni, Vietri sul Mare e Salerno.\nTale tratta, fra il 1911 e il 1952, ospitava il binario della tranvia Salerno-Pompei, esercita dalla societ\u00e0 Tranvie Elettriche della Provincia di Salerno (TEPS).\nLa tratta a gestione ANAS inizia a Salerno al km 54,590 (svincolo di Fratte dell'Autostrada A2dir NA) e termina a Reggio Calabria.\nLa statale in seguito, non pi\u00f9 affiancata dalla A2, riprende il vecchio tracciato, che si presenta omogeneo e rettilineo e abbastanza agevole da percorrere, attraversando la piana del Sele ed i territori comunali di Pontecagnano Faiano, Bellizzi, Battipaglia, Eboli, Capaccio e Agropoli, da dove entra nel territorio del Cilento. Il tratto cilentano si presenta piuttosto irregolare e tortuoso, la sede stradale \u00e8 abbastanza stretta, caratterizzata da moltissimi tornanti e curve, inerpicandosi nell'entroterra e attraversando numerosi paesi montani sorti alle pendici del Gelbison e del Cervati, attraversando i principali centri abitati di Ogliastro Cilento, Prignano Cilento, Rutino, Vallo della Lucania, Laurito, Alfano, Torre Orsaia, Policastro Bussentino, Vibonati e, infine, Sapri. Una strada in variante, realizzata negli anni 2000 con caratteristiche di scorrimento veloce, evita il tortuoso tratto montano tra Capaccio e Policastro Bussentino.\nLa statale, in prossimit\u00e0 di Policastro Bussentino, costeggia il litorale del golfo di Policastro e dopo Sapri entra in Basilicata. Dopo aver attraversato la breve costa tirrenica di Maratea, lunga appena una quindicina di chilometri, presso Tortora entra nel territorio calabrese; da qui, dopo aver attraversato numerosi borghi costieri delle province di Cosenza, Catanzaro, Vibo Valentia e Reggio Calabria, giunge a Villa San Giovanni (da dove \u00e8 possibile prendere il traghetto per la Sicilia), e termina infine a Reggio Calabria, nel quartiere di Santa Caterina situato a nord della citt\u00e0.\nLocalit\u00e0 attraversate.\nNapoli, Portici, Ercolano, Torre del Greco, Torre Annunziata, Pompei.\nScafati, Angri, Sant'Egidio del Monte Albino, Pagani, Nocera Inferiore, Nocera Superiore, Cava de' Tirreni, Vietri sul Mare, Salerno, Pontecagnano, Bivio Pratole (Montecorvino Pugliano - Bellizzi), Bellizzi, Battipaglia, Corno d'Oro (Eboli), Cioffi (Eboli), Santa Cecilia (Eboli), Ponte Barizzo (Capaccio), Mattine (Agropoli), Ogliastro Cilento, Prignano Cilento, Sant'Antuono (Torchiara), Rutino, Omignano Scalo (Omignano), Vallo Scalo (Casal Velino), Pantana (Castelnuovo Cilento), Vallo della Lucania, Montano Antilia, Laurito, Alfano, Castel Ruggero (Torre Orsaia), Torre Orsaia, Policastro Bussentino (Santa Marina), Capitello (Ispani), Villammare (Vibonati), Sapri.\nAcquafredda, Cersuta, Marina di Maratea e Castrocucco, tutte queste frazioni del comune di Maratea.\nTortora Marina, Praia a Mare, San Nicola Arcella, Scalea, Santa Maria del Cedro, Grisolia, Cirella, Diamante, Belvedere Marittimo, Sangineto, Bonifati, Cetraro, Acquappesa, Marina di Guardia Piemontese (Guardia Piemontese), Marina di Fuscaldo (Fuscaldo), Paola, San Lucido, Falconara Albanese, Fiumefreddo Bruzio, Longobardi, Belmonte Calabro, Amantea, Campora San Giovanni.\nNocera Terinese, Falerna Marina (Falerna), Gizzeria Lido (Gizzeria), Lamezia Terme, Curinga.\nPizzo Calabro, Vibo Valentia, Mileto.\nRosarno, Gioia Tauro, Palmi, Seminara, Bagnara Calabra, Favazzina, Scilla, Cannitello, Villa San Giovanni, Reggio Calabria.\nLa tratta originaria della statale 18 procedeva spesso nell'entroterra, passando per i paesi di collina. Alcuni tratti di questo tipo sono diventati diramazioni e in seguito strade provinciali."}
{"id": "777273", "revid": "1632387", "url": "https://it.wikipedia.org/wiki?curid=777273", "title": "The Voice of the Wretched", "text": "The Voice of the Wretched \u00e8 un album \"live\" registrato dalla Doom metal band inglese My Dying Bride il 4 marzo 2001 a Tilburg, Paesi Bassi. L'album \u00e8 uscito per la Peaceville Records nel 2002."}
{"id": "777274", "revid": "984922", "url": "https://it.wikipedia.org/wiki?curid=777274", "title": "Cantone di Brignoles", "text": "Il Cantone di Brignoles \u00e8 una divisione amministrativa dell'Arrondissement di Brignoles.\nA seguito della riforma complessiva dei cantoni del 2014 \u00e8 passato da 6 a 12 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "777275", "revid": "599013", "url": "https://it.wikipedia.org/wiki?curid=777275", "title": "Psicologia ambientale", "text": "La psicologia ambientale \u00e8 una disciplina che studia il benessere e il comportamento umano alla luce delle transazioni che avvengono tra l'individuo e l'ambiente socio-fisico .\nIn questa prospettiva, l'ambiente non viene considerato solo come spazio fisico, ma soprattutto nella sua dimensione sociale e politica. Quale approccio contestuale, oltre a esaminare le transizioni di cui sopra, tale disciplina indaga le reazioni psicologiche agli ambienti fisici (naturali o artificiali). Pi\u00f9 precisamente, essa analizza le caratteristiche generali degli ambiti sociali in cui si svolge la vita quotidiana; aspetti talora non considerati in ricerche sperimentali su situazioni e stimoli particolari, suscettibili di essere manipolati in laboratorio.\nLa valutazione delle qualit\u00e0 ambientali.\nSin dalla sua nascita, la psicologia ambientale ha mostrato un notevole interesse per lo studio della valutazione della qualit\u00e0 ambientale; nello specifico, per il modo in cui le caratteristiche percepite dell'ambiente intrattengono relazioni con la soddisfazione e il benessere dei fruitori (in termini di qualit\u00e0 percepita).\nStoria.\nNella variegata corrente di studi sulla valutazione ambientale, alcuni autori hanno rivolto l'attenzione alla dimensione cognitiva della valutazione, che predice i comportamenti ambientali.\nRachel e Stephen Kaplan hanno posto l'accento sulle seguenti caratteristiche ambientali quali predittori di preferenza:\nUn esteso filone di ricerca si occupa della componente cognitiva [cfr. psicologia cognitiva] della valutazione ambientale, ricollegandosi alla teoria degli schemi mentali; in tali strutture cognitive, contenuti e processi dell'esperienza mediano la percezione e l'elaborazione delle informazioni.\nEntro il versante di studi sulla valutazione ambientale, negli anni ha assunto una notevole centralit\u00e0 pure la componente affettiva, integrata sempre meglio in un processo valutativo basato su meccanismi cognitivo-affettivi [cfr. teoria sociale cognitiva].\nL'importanza dei luoghi come veicoli di emozioni, e lo studio delle connotazioni affettive (regolanti l'interazione con essi), hanno ricevuto una naturale attenzione fin dagli esordi della psicologia ambientale. Tra i primi studi sulla dimensione affettiva, meritano una menzione quelli di Mehrabian e Russell, i quali, elaborando le valutazioni di vari ambienti espresse da un gruppo di soggetti tramite liste di aggettivi, hanno evidenziato un'organizzazione \"circomplessa\" ('a struttura circolare': Guttman) delle emozioni: risulta articolata in uno spazio ortogonale delimitato da due dimensioni bipolari (piacevole/spiacevole [\"pleasant\"/\"unpleasant\"] \u2013 attivante/soporifero [\"arousing\"/\"sleepy\"]).\nSulla base dei risultati di studi transculturali in diversi contesti nazionali, pertanto, sono emerse forti evidenze empiriche a sostegno dell'assunzione pan-culturale degli indicatori verbali relativi alle qualit\u00e0 affettive dei luoghi.\nDal setting comportamentale al costrutto di luogo.\nCon lo svilupparsi della psicologia ambientale, nell'analizzare l'interazione tra il comportamento umano e l'ambiente i ricercatori si sono via via allontanati dal concetto di setting (poich\u00e9 assai incentrato su fattori sociali di tipo coercitivo), andando verso un costrutto di luogo olistico (legato in misura maggiore alla diversit\u00e0 individuale dei processi emotivi e cognitivi). \nSecondo la proposta di Canter, operazionalizzando l'ambiente in termini di costrutto di luogo viene riconosciuta la centralit\u00e0 degli aspetti psicologici quali regolatori del rapporto tra persona e \"ambiente socio-fisico\" \u2013 inteso in senso 'molare' (o olistico), e non parcellizzato nelle sue singole componenti.\nPer mezzo di questo costrutto, da un lato viene riaffermato il ruolo attivo e intenzionale del comportamento umano nell'ambiente (ruolo costruito attorno alla funzione cognitiva); dall'altro lato, diviene possibile la ricerca di un'integrazione sistematica fra aspetti della cognizione e dell'emozione, con un livello d'analisi individuale e sociale (assunto dal comportamento umano per sua stessa natura, in relazione a variabili contestuali e\nambientali).\nDal punto vista disciplinare, mediante questa unit\u00e0 d'analisi integrata che \u00e8 il costrutto di luogo, Canter propone un ponte capace di unire psicologia ambientale e psicologia sociale. In particolare, egli sottolinea la necessit\u00e0 di relazione tra la prospettiva di luogo e i pi\u00f9 recenti risvolti 'situazionisti' della psicologia sociale. Lo scopo diviene quello di collocare i fenomeni socio-fisici entro una cornice interpretativa (multidimensionale) che tenga conto delle variabili situazionali e contestuali proprie delle interazioni sociali.\nIl luogo secondo Donald &amp; Canter.\nPer Canter, il 'luogo' indica una unit\u00e0 dell'interazione tra uomo e ambiente. Per lo studio degli ambienti sociali (e delle percezioni che essi suscitano), si tiene conto dell'interazione di tre componenti proprie di qualsiasi assetto ambientale-umano: gli attributi fisici; le attivit\u00e0 che le persone svolgono all'interno di esso; le rappresentazioni cognitive derivanti dalla relazione con l'ambiente.\nIl costrutto di luogo sottolinea l'importanza degli aspetti intenzionali dell'attivit\u00e0 individuale nell'ambiente (aspetti di azione finalizzata), organizzata e mediata da processi affettivo-motivazionali [cfr. cognitivismo sociale]. Gli aspetti intenzionali (misurabili in termini di scopi, aspettative, intenzioni ecc.) diventano allora la linea guida del comportamento umano nell'ambiente.\nNon si pu\u00f2 allora identificare pienamente il luogo se non se ne conoscono le dinamiche legate a tre fattori:\nLe valutazioni della persona circa il luogo sono sempre correlate agli obiettivi sociali (legati alla pratica dell'interazione sociale) e fisici (accessibilit\u00e0 spaziale, funzionalit\u00e0 delle strutture e comfort). Entro questa cornice di riferimento, la valutazione diviene quindi espressione del grado in cui i luoghi risultano facilitare il raggiungimento di tali obiettivi d'azione.\nPer meglio chiarire l'approccio olistico e contestuale da cui prende le mosse il costrutto di luogo, Canter sottolinea inoltre come le dimensioni proprie della struttura non siano semplici variabili interrelate, ma anzi aspetti del luogo da esplorare nella loro interdipendenza e reciprocit\u00e0."}
{"id": "777277", "revid": "36426", "url": "https://it.wikipedia.org/wiki?curid=777277", "title": "Pinamonte de' Bonacolsi", "text": ""}
{"id": "777280", "revid": "587852", "url": "https://it.wikipedia.org/wiki?curid=777280", "title": "Regione di Zanzibar Nord", "text": "La regione di Zanzibar Nord (ufficialmente Zanzibar North o North Unguja in inglese) \u00e8 una regione della Tanzania, costituita dalla parte settentrionale di Zanzibar.\nDistretti.\nLa regione \u00e8 divisa amministrativamente in 2 distretti:"}
{"id": "777283", "revid": "984922", "url": "https://it.wikipedia.org/wiki?curid=777283", "title": "Cantone di Cotignac", "text": "Il Cantone di Cotignac era una divisione amministrativa dell'Arrondissement di Brignoles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777285", "revid": "587852", "url": "https://it.wikipedia.org/wiki?curid=777285", "title": "Regione di Zanzibar Centro-Sud", "text": "La regione di Zanzibar Centro-Sud (ufficialmente Zanzibar Central/South Region o Unguja South in inglese) \u00e8 una regione della Tanzania, costituita dalla parte centro-meridionale di Zanzibar.\nDistretti.\nLa regione \u00e8 divisa amministrativamente in 2 distretti:"}
{"id": "777286", "revid": "587852", "url": "https://it.wikipedia.org/wiki?curid=777286", "title": "Regione di Zanzibar Urbana-Ovest", "text": "La regione di Zanzibar Urbana/Ovest (ufficialmente Zanzibar Urban/West Region in inglese) \u00e8 una regione della Tanzania situata sull'isola di Zanzibar, e avente per capoluogo la citt\u00e0 omonima. \u00c8 la pi\u00f9 piccola fra le regioni della Tanzania.\nDistretti.\nLa regione \u00e8 divisa amministrativamente in 2 distretti:"}
{"id": "777289", "revid": "1369781", "url": "https://it.wikipedia.org/wiki?curid=777289", "title": "Saint-Antonin-du-Var", "text": " \nSaint-Antonin-du-Var \u00e8 un comune francese di 737 abitanti situato nel dipartimento del Varo della regione della Provenza-Alpi-Costa Azzurra."}
{"id": "777291", "revid": "984922", "url": "https://it.wikipedia.org/wiki?curid=777291", "title": "Cantone di Rians", "text": "Il Cantone di Rians era una divisione amministrativa dell'Arrondissement di Brignoles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777292", "revid": "86599", "url": "https://it.wikipedia.org/wiki?curid=777292", "title": "Cratere Mandel'shtam", "text": "Mandel'stham \u00e8 un cratere lunare intitolato al fisico russo Leoniv Isaakovich Mandel'stham. \u00c8 quasi fuso con il bordo esterno nordorientale del cratere Papaleksi. A sud si trova il cratere Vening Meinesz.\nIl bordo esterno del cratere \u00e8 stato praticamente distrutto, con delle sezioni che formano soltanto una circonferenza irregolare appena sporgente dalla superficie. La maggior parte dell'orlo \u00e8 costituito da crepacci, piccoli crateri e creste. Il cratere correlato 'Mandel'shtam R' attraversa il bordo ad ovest-sudovest, e 'Mandel'shtam Y' \u00e8 invece confinante con la regione settentrionale.\nIl fondale interno del cratere non \u00e8 sfuggito agli impatti meteorici, e la regione centrale \u00e8 occupata dal cratere 'Mandel'shtam A', di dimensioni piuttosto considerevoli. 'Mandel'shtam N' si trova lungo le pareti interne a sud-sudovest. Il fondale nordoccidentale e in parte quello sudorientale sono relativamente piatti, e sono meno danneggiati delle altre zone.\nUn piccolo cratere ad est ha una raggiera con diversi raggi che ricoprono parte del fondale di Mandel'shtam.\nCrateri correlati.\nAlcuni crateri minori situati in prossimit\u00e0 di Mandel'shtam sono convenzionalmente identificati, sulle mappe lunari, attraverso una lettera associata al nome."}
{"id": "777294", "revid": "767487", "url": "https://it.wikipedia.org/wiki?curid=777294", "title": "Cantone di La Roquebrussanne", "text": "Il Cantone di La Roquebrussanne era una divisione amministrativa dell'Arrondissement di Brignoles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777298", "revid": "126781", "url": "https://it.wikipedia.org/wiki?curid=777298", "title": "Antola", "text": ""}
{"id": "777300", "revid": "984922", "url": "https://it.wikipedia.org/wiki?curid=777300", "title": "Cantone di Saint-Maximin-la-Sainte-Baume", "text": "Il Cantone di Saint-Maximin-la-Sainte-Baume \u00e8 una divisione amministrativa dell'Arrondissement di Brignoles.\nA seguito della riforma complessiva dei cantoni del 2014 \u00e8 passato da 8 a 19 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "777304", "revid": "1305772", "url": "https://it.wikipedia.org/wiki?curid=777304", "title": "Taccone", "text": ""}
{"id": "777305", "revid": "599013", "url": "https://it.wikipedia.org/wiki?curid=777305", "title": "Castel Fingeller", "text": "Castel Walbenstein o Castel Fingeller (in tedesco Burg Walbenstein o anche Fingeller Schl\u00f6ssl) \u00e8 una rovina sulla strada che da Bolzano sale verso Sarentino.\nStoria.\nDel castello si sa molto poco, anche per il suo stato rovinoso, e perlopi\u00f9 si ha a che fare con congetture. Secondo Friedrich-Wilhelm Krahe si tratta di una costruzione della met\u00e0 del XII secolo. La prima menzione documentale \u00e8 invece del 1184/85, quando \u00e8 nominato un \"Gotschalcus de Vallewenstan\", ministeriale dei conti di Appiano.\nLa costruzione \u00e8 difficilmente raggiungibile. Restano visibili un muro principale (spesso 180 centimetri) con le feritoie, e parte del muro di cinta (120\u00a0cm). La costruzione non doveva essere stata molto grande e - secondo la S\u00fcdtiroler Burgenkarte - doveva comporsi di un seminterrato, un primo piano e, probabilmente, una soffitta.\nSia Krahe che Caminiti concordano nell'ipotizzare che il castello sia stato abbandonato sin dal 1300. Tuttavia ad una analisi pi\u00f9 approfondita, le feritoie rivelano di essere state progettate per armi da fuoco, e quindi la loro costruzione sarebbe successiva. Ad ulteriore conferma di questa ipotesi interviene poi lo stesso Krahe: secondo lui, infatti, il castello sarebbe quel castel \"Walbenstein\" di cui non si hanno notizie. Tuttavia quel castello viene raffigurato (perfettamente in piedi) in un affresco di castel Roncolo del 1390.\nDel sentiero che portava al castello non c'\u00e8 pi\u00f9 traccia, per raggiungere le rovine bisogna affrontare una breve arrampicata."}
{"id": "777306", "revid": "371529", "url": "https://it.wikipedia.org/wiki?curid=777306", "title": "Made in America (The Blues Brothers)", "text": "Made in America \u00e8 il terzo album dei The Blues Brothers, il secondo dal vivo. Venne pubblicato nel dicembre del 1980 sull'onda del successo del film \"The Blues Brothers\".\nCommercialmente e criticamente non resse il confronto con i due dischi precedenti: \"Briefcase Full of Blues\" del 1978 e \"\", pubblicato anch'esso nel 1980. \"Made in America\" raggiunse al massimo la posizione 49 della classifica di \"Billboard\" e il singolo \"Who's Makin' Love\" riusc\u00ec a malapena ad entrare nella Top 40, toccando la trentanovesima piazza. Fu l'ultimo album con \"Joliet\" Jake Blues (John Belushi) come voce principale. Belushi mor\u00ec infatti due anni dopo per overdose."}
{"id": "777307", "revid": "984922", "url": "https://it.wikipedia.org/wiki?curid=777307", "title": "Cantone di Tavernes", "text": "Il Cantone di Tavernes era una divisione amministrativa dell'Arrondissement di Brignoles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777309", "revid": "767487", "url": "https://it.wikipedia.org/wiki?curid=777309", "title": "Pete Howard", "text": "La sua partecipazione nacque dalle defezioni dei batteristi precedenti. Verso la fine del mese di maggio del 1982 infatti Topper Headon (che aveva fatto parte dei Clash durante il periodo d'oro del gruppo da \"Give 'Em Enough Rope\" a \"Combat Rock)\" venne estromesso dal gruppo a causa della sua dipendenza dall'eroina e venne ripreso il batterista che aveva fondato il gruppo Terry Chimes.\nTerry Chimes suon\u00f2 con i Clash fino all'ultimo concerto del tour di Combat Rock avvenuto il 27 novembre del 1982 a Montego Bay in Jamaica. Subito dopo Terry lasci\u00f2 il gruppo ritenendolo in una fase di stallo e, per questo, dopo una lunga selezione, nel maggio 1983 fu scelto Pete Howard. Egli, per quanto discretamente dotato tecnicamente, visse esclusivamente la stagione peggiore della band, compresa l'estromissione di Mick Jones (avvenuta nel settembre 1983), diversi tour che per\u00f2 erano pallido ricordo di quello che erano un tempo i Clash, fino alla realizzazione dell'album Cut the Crap ed allo scioglimento della band."}
{"id": "777313", "revid": "767487", "url": "https://it.wikipedia.org/wiki?curid=777313", "title": "Cantone di Callas", "text": "Il Cantone di Callas era una divisione amministrativa dell'Arrondissement di Draguignan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777316", "revid": "307923", "url": "https://it.wikipedia.org/wiki?curid=777316", "title": "Praglia", "text": ""}
{"id": "777318", "revid": "2014155", "url": "https://it.wikipedia.org/wiki?curid=777318", "title": "Ponzio II di Tolosa", "text": "Origine.\nFiglio primogenito del conte di Tolosa, duca di Settimania, conte di N\u00eemes e conte d'Albi, Guglielmo III Tagliaferro e di Emma di Provenza (come risulta da una donazione, del 999, che si trova negli \"Archives du Gard\" in cui Emma \u00e8 citata come moglie di Guglielmo III Tagliaferro e dove sono ricordati anche i figli, tra cui Ponzio), figlia del marchese di Provenza, Rotboldo III e di Ermengarda (come viene ribadito nel documento n\u00ba 172 del volume V delle \"Preuves de l'Histoire G\u00e9n\u00e9rale de Languedoc\"), di cui non si conoscono gli ascendenti. Guglielmo III Tagliaferro era figlio del conte di Tolosa, duca di Settimania, conte di N\u00eemes e conte d'Albi, Raimondo IV e di Adelaide d'Angi\u00f2, come risulta dalla Bolla pontificia n\u00b0 IX di papa Benedetto IX del \"Bullaire de l'Abbaye de Saint-Gilles\", figlia del Conte d'Angi\u00f2 e poi, conte di Nantes e duca di Bretagna, Folco II e di Gerberga (secondo lo storico Maurice Chaume era figlia del Visconte Goffredo d'Orleans), infatti secondo il \"Cartulaire de l'abbaye de Saint-Chaffre du Monastier et Chronique de Saint-Pierre du Puy\"', era la sorella del conte d'Angi\u00f2, Goffredo detto Grisegonelle.\nBiografia.\nNel 1024, Ponzio, assieme alla madre, Emma, secondo il documento n\u00ba 181 del volume V delle \"Preuves de l'Histoire G\u00e9n\u00e9rale de Languedoc\" fece una donazione all'abbazia di Sant'Andrea di Avignone.\nPonzio, assieme al fratello, Bertrando, compare come testimonio in una donazione di suo zio, il marchese di Provenza, Guglielmo III, come appare da un documento del \"Cartoulaire de l'abbaye de Saint Victor de Marseille\" del 1030.\nNel 1037, col documento n\u00ba 211 del volume V delle \"Preuves de l'Histoire G\u00e9n\u00e9rale de Languedoc\", in cui suo padre Guglielmo III, compare come sottoscrittore, Ponzio fece dono di una propriet\u00e0 alla sua prima moglie, Mayor S\u00e1nchez di Navarra (circa 1015- prima del 1044), che i cronisti francesi chiamavano \"Majorie\", che gli port\u00f2 in dote terreni e castelli nella zona d'Alb\u00ec e di N\u00eemes.In quello stesso anno, alla morte del padre, gli subentr\u00f2 nei titoli di conte di Tolosa, N\u00eemes ed Alb\u00ec; mentre il fratello, Bertrando (998 circa-1062), affianc\u00f2 la madre nel governo del marchesato di Provenza.\nPonzio, dopo aver ripudiato, nel 1040 circa, Mayor, verso il 1045, spos\u00f2, in seconde nozze, la figlia del conte Bernardo I de La Marche, Almodis de La Marche (1020-1071, che aveva sposato in prime nozze, il signore di Lusignano, Ugo V detto \"il Pio\" (\u2020 1060), poi, nel 1053 avrebbe sposato, in terze nozze, il conte Raimondo Berengario I di Barcellona; fu assassinata dal figlio di primo letto del conte, Pietro Raimondo, che fu esiliato ed escluso dalla successione).\nNel 1040 fece un donazione all'abbazia di Cluny. E un'altra la fece nel 1047.\nVerso il 1050, secondo il documento n\u00ba 230 del volume V delle \"Preuves de l'Histoire G\u00e9n\u00e9rale de Languedoc\", Ponzio fu tra i fondatori del priorato di Vigan.\nNel giugno del 1053, secondo il documento n\u00ba 235 del volume V delle \"Preuves de l'Histoire G\u00e9n\u00e9rale de Languedoc\", Ponzio, su suggerimento della moglie, Almodis, fu tra coloro che registrarono l'unione delle abbazie di Cluny, che avrebbe avuto la preminenza, e di Moissac. Tale avvenimento viene ricordato anche dal documento n\u00ba 3344 delle \"Chartes de l'abbaye de Cluny\" del 29 giugno 1053.\nSempre nel 1053, Almodis era stata fatta rapire da Raimondo Berengario I di Barcellona e quindi era stata ripudiata da Ponzio, che prima del 1060, si spos\u00f2 per la terza volta con Sancha d'Aragona, la figlia del re d'Aragona, Ramiro I di Aragona, come conferma la \"Historia de la Corona de Arag\u00f3n: Cr\u00f3nica de San Juan de la Pe\u00f1a\".\nNel documento n\u00ba 252 par. I del volume V delle \"Preuves de l'Histoire G\u00e9n\u00e9rale de Languedoc\", Ponzio viene definito conte palatino (Tolosanorum Pontio palatino comite). Ponzio mor\u00ec a Tolosa nell'autunno del 1060 lasciando al figlio secondogenito, Guglielmo, le contee di Tolosa e d'Alb\u00ec; e al terzogenito, Raimondo di Saint Gilles, la contea di N\u00eemes.\nDiscendenza.\nPonzio ebbe un figlio da Maggiore (Mayor):\ne quattro figli da Almodis:"}
{"id": "777319", "revid": "110157", "url": "https://it.wikipedia.org/wiki?curid=777319", "title": "Cantone di Comps-sur-Artuby", "text": "Il Cantone di Comps-sur-Artuby era una divisione amministrativa dell'Arrondissement di Draguignan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777320", "revid": "7336", "url": "https://it.wikipedia.org/wiki?curid=777320", "title": "Tempi Moderni", "text": ""}
{"id": "777321", "revid": "984922", "url": "https://it.wikipedia.org/wiki?curid=777321", "title": "Cantone di Draguignan", "text": "Il Cantone di Draguignan \u00e8 una divisione amministrativa dell'Arrondissement di Draguignan.\nA seguito della riforma complessiva dei cantoni del 2014 \u00e8 passato da 5 a 2 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "777323", "revid": "104458", "url": "https://it.wikipedia.org/wiki?curid=777323", "title": "Cantone di Fayence", "text": "Il Cantone di Fayence era una divisione amministrativa dell'Arrondissement di Draguignan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777324", "revid": "149485", "url": "https://it.wikipedia.org/wiki?curid=777324", "title": "PalaCattani", "text": "Il palasport \"Vincenzo Cattani\" \u00e8 il principale palazzo dello sport della citt\u00e0 di Faenza.\nInaugurato nel 1998 con l'amichevole internazionale di basket Italia-Francia, l'Andrea Costa Imola Basket ha scongiurato il pericolo che rimanesse una cattedrale nel deserto, essendo l'unica squadra di vertice che utilizzava la struttura.\nLa struttura \u00e8 polivalente, e ospita manifestazioni sportive (tra le quali le gare interne dell'Andrea Costa Imola fino al 2012 e, dal 2007 al 2011, anche del Club Atletico Faenza) e concerti.\nDal marzo 2008 il palasport \u00e8 stato rinominato PalaMokador, con la sponsorizzazione dell'azienda produttrice e rivenditrice di caff\u00e8. \u00c8 stata aggiunta anche un'insegna luminosa.\nDal settembre 2011 il palazzetto ospita la squadra di basket dei Raggisolaris, formazione che oggi milita nel campionato di Serie B.\nAll'interno del Palacattani vengono disputate le partite casalinghe del Faventia, societ\u00e0 che disputa la Serie B del Campionato italiano di calcio a 5.\nEventi importanti.\nPallacanestro.\nNel 2009 il PalaCattani ha ospitato le final four di coppa Italia di pallacanestro femminile, vinte dalla squadra di casa, ovvero il Club Atletico Faenza.\nPallavolo.\nL'8 ottobre 2016 ha ospitato l'All Star Game organizzato dalla Lega Pallavolo Serie A femminile, al quale hanno partecipato le 26 migliori giocatrici del massimo campionato di pallavolo femminile della stagione 2016-17, divise in due squadre miste, una blu ed una bianca. Al termine della partita \u00e8 risultato vincente il Blue Stars Team per 2-1. \nCalcio a 5.\nIl 1\u00ba novembre 2016 al PalaCattani si \u00e8 tenuta per la prima volta una partita internazionale di calcio a 5: l'amichevole Italia-Romania, prima partita della nazionale maggiore dopo i Mondiali 2016 disputati in Colombia. All'incontro, vinto dagli Azzurri del CT Roberto Menichelli per 3-1 (Reti di Ercolessi, De Oliveira, Merlim per l'Italia e di Raducu per la Romania) hanno assistito 3500 spettatori.\nAl PalaCattani si \u00e8 disputata anche la final four di Coppa Italia 2018-2019, tra Feldi Eboli, Italservice, Real Rieti e Acqua e Sapone, vinta proprio da quest'ultima. Si \u00e8 disputata anche nello stesso anno la final four di Coppa Italia 2018-2019 femminile, vinta dalla Kick Off.\nPallamano.\nIl 10 aprile 2019 si \u00e8 disputata la partita di qualificazione agli Europei del 2020 fra Italia e Slovacchia, vinta dagli Azzurri 26-23."}
{"id": "777325", "revid": "484362", "url": "https://it.wikipedia.org/wiki?curid=777325", "title": "Cabala", "text": ""}
{"id": "777327", "revid": "984922", "url": "https://it.wikipedia.org/wiki?curid=777327", "title": "Cantone di Fr\u00e9jus", "text": "Il Cantone di Fr\u00e9jus \u00e8 una divisione amministrativa dell'Arrondissement di Draguignan.\nA seguito della riforma complessiva dei cantoni del 2014 \u00e8 passato da 3 comuni ad una frazione.\nComposizione.\nPrima della riforma del 2014 comprendeva i comuni di:\nDal 2015 comprende solo la parte meridionale del comune di Fr\u00e9jus."}
{"id": "777330", "revid": "439868", "url": "https://it.wikipedia.org/wiki?curid=777330", "title": "Pala Hilton Pharma", "text": ""}
{"id": "777332", "revid": "767487", "url": "https://it.wikipedia.org/wiki?curid=777332", "title": "Cantone di Grimaud", "text": "Il Cantone di Grimaud era una divisione amministrativa dell'Arrondissement di Draguignan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777334", "revid": "984922", "url": "https://it.wikipedia.org/wiki?curid=777334", "title": "Cantone di Lorgues", "text": "Il Cantone di Lorgues era una divisione amministrativa dell'Arrondissement di Draguignan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777336", "revid": "6431311", "url": "https://it.wikipedia.org/wiki?curid=777336", "title": "PalaCattani Faenza", "text": ""}
{"id": "777340", "revid": "984922", "url": "https://it.wikipedia.org/wiki?curid=777340", "title": "Cantone di Le Luc", "text": "Il Cantone di Le Luc \u00e8 una divisione amministrativa degli arrondissement di Brignoles, di Draguignan e di Tolone.\nA seguito della riforma complessiva dei cantoni del 2014 \u00e8 passato da 4 a 11 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "777341", "revid": "767487", "url": "https://it.wikipedia.org/wiki?curid=777341", "title": "Cantone di Le Muy", "text": "Il Cantone di Le Muy era una divisione amministrativa dell'Arrondissement di Draguignan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777342", "revid": "78273", "url": "https://it.wikipedia.org/wiki?curid=777342", "title": "Zanzibar West", "text": ""}
{"id": "777344", "revid": "77358", "url": "https://it.wikipedia.org/wiki?curid=777344", "title": "Palasport Faenza", "text": ""}
{"id": "777345", "revid": "77358", "url": "https://it.wikipedia.org/wiki?curid=777345", "title": "Palazzetto dello sport Faenza", "text": ""}
{"id": "777346", "revid": "984922", "url": "https://it.wikipedia.org/wiki?curid=777346", "title": "Cantone di Saint-Rapha\u00ebl", "text": "Il Cantone di Saint-Rapha\u00ebl \u00e8 una divisione amministrativa dell'Arrondissement di Draguignan.\nA seguito della riforma complessiva dei cantoni del 2014 \u00e8 passato da 1 a 3 comuni.\nComposizione.\nPrima della riforma del 2014 comprendeva il solo comune di Saint-Rapha\u00ebl; dal 2015 comprende Saint-Rapha\u00ebl, Les Adrets-de-l'Est\u00e9rel e parte del comune di Fr\u00e9jus."}
{"id": "777347", "revid": "984922", "url": "https://it.wikipedia.org/wiki?curid=777347", "title": "Cantone di Saint-Tropez", "text": "Il Cantone di Saint-Tropez era una divisione amministrativa dell'Arrondissement di Draguignan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777349", "revid": "932277", "url": "https://it.wikipedia.org/wiki?curid=777349", "title": "Poesia didattica del Nord", "text": "La poesia didattica del Nord \u00e8 stato quel movimento poetico sorto e cresciuto contemporaneamente a Francesco d'Assisi con la poesia religiosa in Umbria e nella Pianura Padana nel Medioevo, che aveva come scopo di ammaestrare un gruppo di fedeli con l'uso della poesia trattando esempi di ammonizioni. Queste composizioni erano di natura prosastica in cui veniva usato il metro antico o la lassa monorima.\nPrincipali autori di questo movimento sono Giacomino da Verona (autore di un poemetto in settenari doppi che trattava dell'aldil\u00e0) e Bonvesin de la Riva (autore del libro delle tre scritture che parlavano dell'inferno, del paradiso e della passione di Cristo)."}
{"id": "777353", "revid": "984922", "url": "https://it.wikipedia.org/wiki?curid=777353", "title": "Cantone di Salernes", "text": "Il Cantone di Salernes era una divisione amministrativa dell'Arrondissement di Draguignan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777357", "revid": "36426", "url": "https://it.wikipedia.org/wiki?curid=777357", "title": "Mordret", "text": ""}
{"id": "777359", "revid": "289247", "url": "https://it.wikipedia.org/wiki?curid=777359", "title": "Campionato brasiliano", "text": ""}
{"id": "777360", "revid": "289247", "url": "https://it.wikipedia.org/wiki?curid=777360", "title": "Campionato Brasiliano", "text": ""}
{"id": "777366", "revid": "81420986", "url": "https://it.wikipedia.org/wiki?curid=777366", "title": "Poesia allegorico didattica toscana", "text": "La poesia allegorico didattica in Toscana esprime la volont\u00e0 del ceto borghese dirigente di distaccarsi dal popolo minuto assumendo caratteristiche dalla aristocrazia.\nA differenza della poesia didattica del nord che aveva forme semplici e popolaresche, quella didattica in Toscana era colta e piena di dottrina.\nI principali autori di questo movimento sono Brunetto Latini, (che scrisse le opere enciclopediche \"Tresors\" e \"Il Tesoretto\" e \"Il Favolello\", la lettera sull'amicizia a Rustico di Filippo), Cecco d'Ascoli e Fazio degli Uberti (autore del \"Dittamondo\", narrazione di un viaggio fantastico compiuto dall'autore per l'incitamento della virt\u00f9)."}
{"id": "777369", "revid": "212348", "url": "https://it.wikipedia.org/wiki?curid=777369", "title": "Cantoni di Tolone", "text": "La citt\u00e0 di Tolone \u00e8 suddivisa in 4 cantoni dell'Arrondissement di Tolone, denominati da \"Cantone di Tolone-1\" a \"Cantone di Tolone-4\", ognuno dei quali comprende una parte della citt\u00e0; il cantone di Tolone-3 comprende anche i comuni di La Valette-du-Var e di Le Revest-les-Eaux\nPrima della riforma dei cantoni del 2014, la citt\u00e0 era divisa in 9 cantoni, nessun dei quali comprendeva altri comuni."}
{"id": "777376", "revid": "436907", "url": "https://it.wikipedia.org/wiki?curid=777376", "title": "Discouraged Ones", "text": "Discouraged Ones \u00e8 il terzo album in studio del gruppo musicale svedese Katatonia, pubblicato il 27 aprile 1998 dalla Avantgarde Music.\nDescrizione.\nComposto da undici brani, l'album si distanzia dai precedenti per le sonorit\u00e0 maggiormente gothic metal, caratterizzandosi per cantato pulito, tempi lenti e sonorit\u00e0 decadenti.\nIl disco rappresenta inoltre l'unica pubblicazione con il bassista Mikael Oretoft nonch\u00e9 l'ultima in cui il cantante Jonas Renkse suona la batteria, decidendo di concentrarsi maggiormente sul lato vocale a partire dagli album successivi."}
{"id": "777382", "revid": "1543377", "url": "https://it.wikipedia.org/wiki?curid=777382", "title": "Naturopatia", "text": "La naturopatia o medicina naturopatica \u00e8 un insieme di pratiche di medicina alternativa, i cui fondamenti teorici furono raccolti da principi salutistici di diversa provenienza, forse formulati alla fine del XIX secolo negli Stati Uniti per poi diffondersi, in diverse forme, nel resto del mondo, senza per\u00f2 mai riuscire a dare vita a una medicina autonoma, univocamente e coerentemente definita.\nEssa dichiara di avere come obiettivo la stimolazione della capacit\u00e0 innata di autoguarigione o di ritorno all'equilibrio del corpo umano, denominata omeostasi, attraverso l'uso di tecniche e di rimedi di diversa natura, oppure attraverso l'adozione di stili di vita sani e in armonia con i \"ritmi naturali\".\nLe pratiche naturopatiche possono essere molto varie: massaggi, riflessologia plantare, idroterapia, cromopuntura/cromoterapia, floriterapia, climatoterapia, aromaterapia e molte altre.\nLa medicina scientifica \u00e8 critica riguardo alla medicina naturopatica, perch\u00e9 i mezzi utilizzati dalla medicina \"alternativa\" non sono fondati scientificamente, si basano su costrutti teorici non dimostrati; inoltre, i suoi presunti risultati clinici non reggono solitamente alla verifica clinica in studi controllati, e molti dei suoi esponenti usano in maniera fuorviante e suggestiva termini scientifici che hanno in realt\u00e0 significati molto diversi.\nEtimologia.\nIl termine \"naturopatia\" fu coniato nel 1895 dallo statunitense John Scheel, medico a New York.\nIl significato odierno pi\u00f9 accreditato della parola \"naturopatia\" \u00e8 \u00absentiero della natura\u00bb, diretto a mantenere o ripristinare il naturale stato di benessere della persona. Non \u00e8 chiaro se il termine sia derivato da \"Nature's Path\" (appunto \u00absentiero della natura\u00bb) da cui, in seguito, \"Naturopathy\"; oppure se l'etimo sia da attribuire, anzich\u00e9 all'inglese \"path\", al greco \"pathos\" (simpatia, empatia, sentimento, sofferenza) ovvero \u00absintonia con la natura\u00bb.\nPu\u00f2 operare in simultaneit\u00e0 con lomeopatia (pur non essendoci affinit\u00e0 lessicali stante in questo caso l'origine del termine proprio dall'etimo \"pathos\"), con cui ha in comune la visione olistica ed energetica dell'individuo, sebbene la naturopatia includa diversi altri tipi di rimedi, non limitati a quelli diluiti e dinamizzati, oltre a svariate tecniche e pratiche che esulano dall'omeopatia e dalla sua dottrina della similarit\u00e0.\nTale termine, diffuso negli Stati Uniti, nel Regno Unito e nel Commonwealth, indica la medicina naturopatica quale applicazione dei principi curativi della natura (acqua, sole, terra, cibo ecc.), nel contesto delle conoscenze moderne.\nPrincipi.\nLa naturopatia sostiene che \u00e8 auspicabile prevenire la malattia mantenendo o ripristinando il presunto \"equilibrio energetico\" della persona. La malattia \u00e8, nell'ottica naturopatica, conseguenza di uno \"squilibrio energetico\"; la correzione di tale squilibrio determinerebbe, a detta dei sostenitori di tale approccio, la scomparsa dei sintomi. Il termine \"energia\" \u00e8 usato in senso pseudoscientifico, e vicino al suo impiego in pranoterapia.\nI sostenitori della naturopatia ritengono che essa differisca dalla medicina allopatica (ovvero la medicina \"tout court\") in quanto:\nIl cosiddetto \"riequilibrio energetico\" viene ritenuto essere attuabile anche per mezzo di specifiche tecniche di massaggio o cromopuntura, che a dire dei sostenitori si baserebbero sugli stessi principi dell'agopuntura nella medicina tradizionale cinese: la stimolazione di specifiche aree corporee \u00e8 attuata con metodi non invasivi (ad esempio digitopressione) sulle stesse aree sottoposte a stimolazione con la tecnica agopuntoria.\nLa naturopatia dichiara di non porsi come sostituto della medicina allopatica, ma come strumento complementare, in un'ottica secondo cui l'approccio alla malattia pu\u00f2 comportare modalit\u00e0 di intervento differenti e che agiscono in sinergia.\nPossiamo definire Il Naturopata colui che utilizza tecniche non invasive e soluzioni naturali che stimolano le capacit\u00e0 reattive dell\u2019organismo\nStoria.\nLa storia e la divulgazione della naturopatia varia da paese a paese.\nQuesto fatto \u00e8 legato alla legislazione sanitaria dei diversi paesi, dove ancora oggi si riscontrano divergenze di valori in diritto anglosassone (habeas corpus) e diritto romano.\nIl Seicento \u00e8 sotto l'influsso delle grandi scoperte di Newton, Pascal, Keplero, Galileo e si hanno due indirizzi: la scuola degli iatrochimici e degli iatromeccanici, con il tentativo di mettere la medicina sotto il dominio delle scienze esatte. Nascono i primi giornali scientifici, e dalla grande collaborazione fra scienze naturali e medicina nasce la medicina sperimentale. Con le grandi epidemie di peste, vaiolo e tifo (Alessandro Manzoni cita quella del 1629-1631) si hanno pi\u00f9 di un milione di vittime solo nell'Italia settentrionale; si studiano difterite e scarlattina e torna dovunque l'interesse per la difesa sociale e legislativa, insieme alle disposizioni igieniche. Il Settecento vede un nuovo ordinamento sistematico della scienza, mentre l'influsso della filosofia sulla medicina si fa sentire specie in Germania (Kant).\nL'indirizzo sistematico si manifesta soprattutto nelle opere di due grandi medici:\nErrori nella pratica caratterizzano questo indirizzo, a cui resta per\u00f2 il grande merito di aver intravisto la verit\u00e0 di una concezione vitalista o dinamica. William Culler di Edimburgo evidenzia l'importanza del sistema nervoso, mentre il suo allievo J. Brown, con il suo sistema browniano, afferma che la vita nella sua essenza non \u00e8 uno stato normale, ma costretto e mantenuto da continui stimoli (sedativi e salassi fanno parte della cura). Dall'orientamento verso la sistematica hanno origine altri sistemi come il mesmerismo o magnetismo animale: contemporaneo \u00e8 Samuel Hahnemann, medico tedesco, che sollecita le difese naturali dell'organismo (\"dynamis\"), e individua il meccanismo che ha portato il paziente alla rottura di quell'equilibrio che lo avrebbe altrimenti difeso dalla malattia. Sviluppa il concetto di \"similitudine\" ed \u00e8 considerato il padre della dottrina omeopatica.\nIl XIX secolo vede il consolidamento della posizione della scienza medica, l'ordinamento degli studi e dell'esercizio professionale. Le grandi correnti intellettuali, sociali e politiche influenzano molto la medicina, cos\u00ec come i progressi della fisica e della chimica. Si passa dalla concezione microbiologica a quella neo-ippocratica con due indirizzi: clinico-curativo e igienico\u2013preventivo (evoluzione dei classici dell'antica medicina greco-romana). \u00c8 in questo contesto che prende voce in Europa, soprattutto in Germania, la naturopatia occidentale, intesa come disciplina organica esercitata in forma professionale.\nJean Jacques Rousseau invece struttura con il suo pensiero le basi filosofiche della naturopatia: vita semplice e tranquilla a contatto con la natura.\nShoenenberger (1865-1933), Germania, professore e rettore dell'Istituto Universitario di Idroterapia che ribattezza Clinica Universitaria per la vita e cura naturale, \u00e8 il primo a portare in ospedale la naturopatia e a sistemizzare le terapie naturopatiche in forma clinica ufficiale (\u00e8 un grande estimatore di Vincent Priessnitz).\nJ. Thomson e Stanley Lief sono invece i due maggiori naturopati inglesi, sottolineano l'importanza del digiuno, della regolarit\u00e0 intestinale, dei bagni caldi e d'aria fresca, riposo a letto... e succo d'arancia, anche per 72-93gg nella cura dell'artrite reumatoide e dell'anemia. Applica tecniche neuromuscolari (NMT) e Leon Chaitow \u00e8 attualmente un rappresentante di queste tecniche.\nArno R. Koegler, Canada, nato in Sassonia 1898, \u00e8 il modello di ispirazione della nuova generazione di studenti di naturopatia.\nPaesi anglosassoni.\nUn pioniere dei metodi salutistici fu il tedesco Benedict Lust; istruito dall'abate Sebastian Kneipp in idroterapia e altre cure naturali, ebbe da lui il compito di divulgare i suoi metodi negli Stati Uniti, dove si trasfer\u00ec nel 1892.\nCome una grande parte delle professioni mediche (convenzionali o meno) anche la naturopatia sub\u00ec un grande declino dopo il 1930: medicamenti come gli antibiotici e corticosteroidi dopo la seconda guerra mondiale dimostrarono di essere molto pi\u00f9 efficaci delle cure naturopatiche.\nSi aggiunsero, dopo la morte di Lust, conflitti tra varie scuole di medicina naturale (omeopatia, medicina eclettica, fisiomedicina, erbalismo, naturopatia ecc.).\nAltri fattori come il decrescente livello d'istruzione in medicina naturale e il sostenimento politico per una pi\u00f9 avanzata tecnologia medica, resero sempre pi\u00f9 popolare la medicina basata sulle evidenze scientifiche.\nMalgrado tutti questi problemi, la naturopatia non cess\u00f2 di esistere. Nel 1956 fu aperto il \"National College of Naturopathic Medicine\" a Portland, Oregon.\nNel Regno Unito la naturopatia \u00e8 strettamente legata all'osteopatia.\nGermania.\nIn Germania venne introdotta costituzionalmente, tra il 1869 e il 1873, la \"libert\u00e0 curativa\" (un'iniziativa di medici accademici che vollero eliminare intrusioni statali nel loro mestiere). In seguito si formarono associazioni che entro il 1928 si unificarono in un'organizzazione integrale, il \"Grossverband Deutscher Heilpraktiker\".\nDopo la seconda guerra mondiale, nel 1945, le associazioni dei Heilpraktiker si organizzarono, a livello sindacale, come associazioni di liberi professionisti e si diede il via a scuole, strutture e infrastrutture professionali private. La maggior parte di loro pratica medicina naturopatica.\nPer praticare la professione, oggi \u00e8 richiesto un esame convalidato dal medico legale del dipartimento della sanit\u00e0 provinciale. Non viene tanto controllata la capacit\u00e0 di curare, quanto il fatto che il candidato non sia un pericolo pubblico per la sanit\u00e0.\nTemi e materie sono tratti prevalentemente della medicina:\nNon \u00e8 richiesto un determinato percorso scolastico o di apprendistato.\nPaesi mediterranei.\nNei paesi mediterranei la naturopatia, intesa nel modo spiegato sopra, non ha tradizione. Si ha, per contro, una lunga e ricca tradizione di medicina popolare che si basa su metodi \"naturali\". \nCon l'avvicinamento al mercato Europeo, anche in Italia si sono formati scuole e gruppi naturopati che inglobano le pi\u00f9 svariate tecniche curative alternative e complementari sotto questo titolo. Le leggi regionali pi\u00f9 volte approvate da diverse regioni italiane sono state tutte respinte per incostituzionalit\u00e0, in quanto non \u00e8 possibile istituire nuove figure professionali a livello solo regionale.\nI medici che utilizzano invece prodotti naturali, che li prescrivono a scopo preventivo o curativo, sono gli esperti in fitoterapia se si tratta di rimedi a base di piante medicinali, o medici omeopati se si tratta di prodotti omeopatici. Sono tuttavia due categorie di medici gi\u00e0 definite dalla federazione Nazionale dei medici (Terni, 2002) e regolamentati per legge in Regione Toscana dal 2007, ma bisogna precisare che questi riconoscimenti non provengono, come dovrebbero, da una apposita legge statale, e sono quindi privi di valore legale. La medicina psicosomatica invece non ha niente a che vedere con la medicina naturale n\u00e9 con la naturopatia.\nLegislazione.\nLegislazione europea.\nRiferimenti dell'Unione europea in merito all'esercizio della naturopatia e dei relativi operatori.\nNuova legge (29/4/1999 attiva dal novembre 1999): \"Loi relative aux pratiques non conventionelles dans les domaines de l'art medical, de l'art pharmaceutique, de la kinesith\u00e9rapie, de l'art inf\u00e9rmier et des professions param\u00e9dicales\", pi\u00f9 decreto reale attuattivo 4/7/2001 relativo al riconoscimento delle organizzazioni professionali di coloro che esercitano una pratica non convenzionale o ritenuta tale nell'ambito della medicina. Questa legge non disciplina la naturopatia, ma si limita a fissare norme generali in materia di attivit\u00e0 terapeutica non convenzionale.\nLa legge del 1970 (\"Practice of Medicine Act\") permette agli operatori non medici di praticare la medicina senza licenza e a prescindere dalla formazione, per\u00f2 essi non sono riconosciuti ufficialmente come operatori sanitari, i loro titoli non sono protetti e non sono integrati nel sistema sanitario nazionale. I non medici non possono praticare atti specifici che sono riservati ai medici allopatici (articoli 23-26 del comma 426 del practice of medicine act del 1976) a meno che non li svolgano sotto la diretta supervisione di un medico allopatico. Gli atti riservati ai medici sono: trattamento delle malattie veneree, tubercolosi e altre malattie infettive; chirurgia, somministrazione di anestetici generali o locali, assistenza ostetrica, prescrizione di farmaci che richiedono ricetta medica, raggi x o radioterapia o terapie con macchinari elettrici. Anche questa legge non si riferisce alla professione di naturopata, che quindi non \u00e8 n\u00e9 riconosciuta n\u00e9 regolamentata.\nNon esiste regolamentazione e disciplina legislativa della professione di naturopata. Come altre categorie non riconosciute, i naturopati non medici possono esercitare purch\u00e9 non violino la competenza di altre categorie professionali.\nLegge sugli \"Heilpraktiker\" o naturopati del 1939.\nIn Germania non esiste monopolio legale della pratica della medicina. Quindi, operatori non allopatici (naturopati\u00a0\u2013 heilpraktiker) con licenza possono praticare la medicina e tutti i medici possono usare MNC. Esistono tuttavia restrizioni su atti medici specifici. Solo i medici allopatici e i dentisti sono autorizzati alle cure dentistiche. Solo i medici allopatici possono curare malattie veneree, patologie epidemiche e contagiose, somministrare rimedi specifici, somministrare o prescrivere anestetici e narcotici, praticare ostetricia e ginecologia, fare raggi X, fare autopsie e rilasciare certificati di morte. Infrazioni possono comportare sanzioni penali. \nQuelli con licenza possono praticare la medicina ad esclusione dei suddetti atti. Per ottenere una licenza bisogna avere almeno 25 anni, essere cittadini tedeschi o europei, aver ultimato la scuola dell'obbligo, avere una buona reputazione cos\u00ec da garantire una normale prassi professionale, avere un certificato medico che affermi che non esistono indicazioni di disabilit\u00e0 fisica o mentale n\u00e9 dipendenza da droghe e passare un esame davanti ad una commissione della salute che provi che il candidato ha qualificazioni sufficienti e sufficiente abilit\u00e0 per poter praticare come Heilpraktiker e che i trattamenti offerti dal candidato non danneggino la salute pubblica. L'esame verifica le conoscenze base di anatomia, fisiologia, igiene, patologia, sterilizzazione, disinfezione, diagnosi e regolamentazione sanitaria, in particolare la legge concernente le epidemie.\nI naturopati sono tollerati per legge, e possono esercitare la loro attivit\u00e0 secondo il diritto consuetudinario. La formazione dei naturopati avviene in istituti privati (\"Edinburgh school of naturopathy\" e \"British college of osteopathy and naturopathy medicine\"), come in Italia, senza che essi siano soggetti a vincoli legislativi o deontologici. Ai naturopaths inglesi \u00e8 consentito il rilascio di certificati sullo stato di salute al pari dei medici accademici.\nCome in Gran Bretagna (secondo il diritto consuetudinario), chiunque pu\u00f2 esercitare l'attivit\u00e0 di naturopata, in mancanza di leggi che disciplinino la materia e stabiliscano le regole per il suo esercizio.\nIn Italia non fa parte del comparto sanitario e non \u00e8 specificatamente normata, sarebbe dovuta rientrare nell'ambito della legge 4/2013 in merito alle professioni non organizzate in ordini o collegio, ma il Ministero di Giustizia in accordo con altri Ministeri, tra cui quello della Salute, ha ben chiarito che la figura del Naturopata non rientra in questa legge. Esistono solo alcune leggi regionali quali quella della Lombardia e della Toscana.\nNel 1993, con la legge \"Individual Health Care Professionals Act\", operatori non allopatici sono stati autorizzati alla pratica della medicina nei Paesi Bassi. La nuova legge \u00e8 effettiva dal 1/12/1997 ed equipara lo status legale dei praticanti MNC a quello dei paramedici: possono praticare la medicina ad esclusione di specifici atti medici che sono riservati ai medici allopatici, a meno che tali atti non vengano praticati sotto la supervisione di un medico allopatico. Violazioni di questo monopolio limitato sono perseguibili. Gli atti riservati ai medici allopatici sono: procedure chirurgiche, procedure ostetriche, cateteri ed endoscopie, punture ed iniezioni, anestesia generale, procedure che coinvolgono l'utilizzo di sostanze radioattive e radiazioni ionizzanti, cardioversione, defibrillazione, terapie elettroconvulsive, litotripsia e inseminazione artificiale. \nAnche senza formazione medica o paramedica, le persone possono iscriversi in una delle tre accademie di naturopatia che offrono corsi a tempo pieno di tre o quattro anni.\nLegge approvata nel 2003 (decreto legge 13/93 del 15 gennaio 2003), e successivamente la legge 71/2013, che consente anche ai professionisti naturopati l'esercizio delle medicine non convenzionali.\nI naturopati sono tollerati perch\u00e9 rappresentano una categoria non riconosciuta e non disciplinata dalla legge. Recentemente la COFENAT (confederazione delle associazioni di naturopati) la UPTA (sindacato dei lavoratori autonomi) e il Centro Universitario \"Escorial Maria Cristina\" hanno stipulato un accordo per elevare la formazione del naturopata. \nNel mese di ottobre 2005 sono partiti i primi corsi universitari quadriennali (240 CFU) accademici a carattere privato, in attesa di una regolamentazione statale.\nEsistono leggi diverse a seconda dei Cantoni tra i quali:\nIn Svizzera le persone che curano con la naturopatia vengono indicate a seconda del luogo come naturopati, medici naturali, curatori, guaritori, terapisti popolari, curatori non professionisti. Nel Canton Appenzello Esterno si chiamano ufficialmente Heilpraktiker, nel Cantone Basilea-Campagna Naturarzt, nei cantoni Grigioni, Turgovia, Sciaffusa e San Gallo Naturheilpraktiker. \nIn molti cantoni la/il naturopata ha l'autorizzazione ufficiale richiesta dalla legge per l'esercizio professionale della terapia, ma non \u00e8 abilitato come medico. La/il naturopata sottost\u00e0 a speciali prescrizioni di legge. Al contrario della formazione come medico convenzionale, la formazione come naturopata \u00e8 regolamentata solo in alcuni dei cantoni che concedono l'autorizzazione all'esercizio professionale, bench\u00e9 in tali cantoni si debba superare un esame cantonale per ottenere l'autorizzazione.\nRecentemente l'OdA-MA, le varie associazioni e l'UFFT (Ufficio Federale della Formazione Professionale e Tecnologia) hanno approvato la regolamentazione del naturopata con Diploma federale. Il naturopata dovr\u00e0 in futuro assolvere ad un impegno formativo di quattro anni a tempo pieno, di 1900 ore frontali, di cui 700 di medicina di base. L'esame superiore federale per i naturopati gi\u00e0 formati \u00e8 iniziato nell'anno 2015.\nNel febbraio 1997 sono passate due leggi di carattere globale sulle MNC: Il decreto governativo 40/1997 (IV 5) Korm. R. sulla medicina naturale e il Decreto del Ministero del Welfare 11/97 (V 2) su alcuni aspetti della pratica della medicina naturale. \nQuesti due decreti in maniera chiara e ufficiale integrano medici allopatici e medici non allopatici che praticano MNC nel sistema sanitario nazionale. I decreti sono attivi dal 1/7/1997. \nIl decreto stigmatizza precise linee guida attinenti all\"'iter studiorum\" della formazione MNC come della sua pratica. Ognuna delle discipline MNC ha il suo training specifico ed esame di stato. \nGli operatori non allopatici possono legalmente praticare MNC dopo aver passato l'esame. I \"Natural doctors\" sono praticanti autorizzati che hanno passato gli esami richiesti e possono usare MNC. \nI praticanti che non hanno un'alta qualificazione nell'ambito salute possono praticare agopressione, massaggio terapeutico, consigli sullo stile di vita, riflessoterapia, bioenergetica, fitoterapia ed auricoloterapia. L'articolo 2 chiarisce le circostanze in cui i \"medici naturali\" possono praticare. I paragrafi 1 e 2 della legge stabiliscono che i medici allopatici sono incaricati della diagnosi, della pianificazione terapeutica e del follow-up. Gli altri praticanti che ne abbiano la qualificazione possono partecipare alla cura della persona o su richiesta del paziente o su richiesta del medico curante. \nI \"Natural doctors\" che non sono medici allopatici possono praticare o sotto supervisione del medico allopatico o, pi\u00f9 autonomamente, dopo che il medico allopatico ha formulato una diagnosi.\nLegislazione extraeuropea.\nStesso iter degli statunitensi.\nI naturopati fanno un percorso simile agli statunitensi. Non sono medici.\nAnche qui la professione specifica e regolamentata di naturopata esiste come in tutti i paesi di tradizione anglosassone.\nStessa regolamentazione dei paesi anglosassoni.\nNaturopatia tradizionale e medici naturopati.\nCi sono due gruppi definiti naturopati. Essi sono: "}
{"id": "777383", "revid": "93556", "url": "https://it.wikipedia.org/wiki?curid=777383", "title": "Rimatori toscani di transizione", "text": "I rimatori toscani di transizione, conosciuti anche come \"rimatori siculo-toscani\", sono un gruppo di poeti, che dopo la caduta degli Svevi nel Regno di Sicilia, hanno ereditato la tradizione della poesia siciliana e il suo tema centrale dell'amore, introducendo anche altri temi come la politica, la guerra, la morale e il quotidiano vivere civile.\nMentre i poeti della scuola siciliana, come Giacomo da Lentini, Pier della Vigna, Cielo d'Alcamo, Odo delle Colonne, vivono alla corte di Federico II di Svevia e ne interpretano i valori dominanti, rielaborando a loro volta esempi della lirica provenzale, i poeti dell'area centro-settentrionale sono immersi nella societ\u00e0 comunale, con la sua vitalit\u00e0 e con i suoi problemi. Questo spiega la tematica pi\u00f9 ampia, che a sua volta richiede la creazione di un linguaggio poetico meno rarefatto, a volte anzi aspro e difficile. Emerge, in un clima di duri contrasti politici, il ceto borghese, alla ricerca di un sistema di valori etici e civili adatti al mondo pi\u00f9 aperto e complesso delle citt\u00e0.\nVengono riprese le forme della canzone e del sonetto, originario della Scuola siciliana, ma si sperimentano anche altre forme metriche, come la ballata, e altri temi, come nel caso della canzone politica, sul modello del sirventese provenzale. La lingua utilizzata \u00e8 il toscano. \nI principali autori sono Guittone d'Arezzo, autore di un \"Canzoniere\" dove tratta argomenti amorosi e moralistici, Bonagiunta Orbicciani, Chiaro Davanzati, Compiuta Donzella e Brunetto Latini autore del poemetto didascalico \"Il Tesoretto\"."}
{"id": "777384", "revid": "568643", "url": "https://it.wikipedia.org/wiki?curid=777384", "title": "Where Do You Think You're Going?", "text": "Where Do You Think You're Going? (tradotto in italiano \"Dove credi di andare?\") \u00e8 il titolo di una canzone dei Dire Straits, pubblicata nel 1979 come B-side del singolo \"Lady Writer\".\nIl testo \u00e8 basato su un monologo del narratore che, non volendo rassegnarsi al fatto che la donna amata lo sta abbandonando, cerca di reagire con orgoglio. Dal punto di vista musicale, \"Where Do You Think You're Going?\" \u00e8 considerato uno dei brani di maggior levatura dell'album \"Communiqu\u00e9\" ed \u00e8 impreziosito da una coda strumentale di notevole presa, caratterizzata da un ritmo sempre pi\u00f9 incisivo e dai fraseggi delle due chitarre.\nNella raccolta \"Money for Nothing\" (1988) \u00e8 presente una versione alternativa."}
{"id": "777385", "revid": "62004", "url": "https://it.wikipedia.org/wiki?curid=777385", "title": "Giancarlo Cosio", "text": "Nato con gravi malformazioni agli arti superiori e inferiore destro, pratica sport agonistici dal 1992.\nResponsabile delle malformazioni \u00e8 stato il talidomide, farmaco prodotto in Germania e utilizzato tra il 1957 e il 1962 contro i disturbi della gravidanza. Per effetto del talidomide, somministrato nei primi mesi di gravidanza, in quegli anni nacquero migliaia di bambini con anomalie di sviluppo degli arti o degli organi vitali.\nPalmar\u00e8s.\nCiclismo.\ncat. Lc4 (disabili)"}
{"id": "777390", "revid": "174925", "url": "https://it.wikipedia.org/wiki?curid=777390", "title": "Poesia comico parodica", "text": ""}
{"id": "777393", "revid": "56620", "url": "https://it.wikipedia.org/wiki?curid=777393", "title": "Vanni de' Cancellieri", "text": "Biografia.\nEgli era un nobile di parte bianca ricordato nelle \"Storie pistoiesi\" come uno dei pi\u00f9 turbolenti e faziosi. I conflitti interni alla famiglia dei Cancellieri erano stati all'origine, secondo storici quali Dino Compagni e Giovanni Villani, della divisione in Toscana tra le fazioni dei guelfi bianchi e neri. Sua moglie, della famiglia dei Vergiolesi, \u00e8 da alcuni indicata come la Selvaggia idealizzata da Cino da Pistoia.\nDurante la faida familiare per vendicare un Vergiolesi assassinato, Vanni uccise Detto di Sinisbaldo Cancellieri e Detto dei Rossi. Dante lo mise tra i traditori dei parenti nella Caina (Inferno XXXII, 63): tuttavia in verit\u00e0 non sappiamo chi egli trad\u00ec. A parte gli omicidi commessi dentro la sua consorteria, alcuni commentatori posteriori gli accreditano anche l'uccisione di uno zio, o dei fratelli o altri addirittura del padre; in ogni caso per Dante l'aver tradito un \"consorte\" doveva di per s\u00e9 gi\u00e0 essere una questione sufficiente per l'Inferno."}
{"id": "777394", "revid": "767487", "url": "https://it.wikipedia.org/wiki?curid=777394", "title": "Vince White", "text": "Unitamente a Nick Sheppard venne scelto per rimpiazzare Mick Jones dopo la sua estromissione del gruppo. La sua attivit\u00e0 con i Clash fu comunque molto breve. Partecip\u00f2 al tour europeo nel 1984 e suon\u00f2 nell'ultimo album della band, \"Cut the Crap\" pubblicato nel novembre 1985, fino allo scioglimento della band avvenuto, anche a causa dello scarso successo ottenuto dall'ultima opera, agli inizi del 1986."}
{"id": "777395", "revid": "767487", "url": "https://it.wikipedia.org/wiki?curid=777395", "title": "Cantone di Le Beausset", "text": "Il Cantone di Le Beausset era una divisione amministrativa dell'Arrondissement di Tolone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777402", "revid": "1543377", "url": "https://it.wikipedia.org/wiki?curid=777402", "title": "Cinico Angelini", "text": "\u00c8 stato una delle figure pi\u00f9 note e influenti nella programmazione della radio italiana tra gli anni trenta e gli anni sessanta del Novecento.\nBiografia.\nDopo il diploma in violino conseguito al Conservatorio di Torino entra come orchestrale in alcune orchestre torinesi che suonano in locali pubblici tra la fine degli anni dieci e gli anni venti.\nDirettore dell'orchestra da ballo della Sala Gay, uno dei locali pi\u00f9 noti di Torino, incominci\u00f2 a collaborare con l'EIAR nei primi anni trenta: mentre alla piccola orchestra della stazione del capoluogo piemontese erano affidati i concerti di \"musica varia\" (che alternavano i brani d'opera pi\u00f9 popolari con romanze e con timide proposte di canzoni), la sua orchestra veniva spesso ripresa in diretta dalla sala grazie ad un'apparecchiatura rudimentale ma efficace, e portava nelle case i motivi \"ballabili\" del tempo.\nI cantanti che partecipavano ai suoi programmi erano negli anni 30/40 Lina Termini, Alberto Rabagliati, Dea Garbaccio, Trio Lescano, Vittorio Belleli, nel dopoguerra e negli anni 50 Nilla Pizzi, Carla Boni, Gino Latilla, Achille Togliani, duo Fasano.\nL'orchestra alla radio.\nNel 1938 venne assunto dall'EIAR, sempre presso la sede di Torino, che allora era la principale del Paese, e fu messo a capo dell'orchestra di musica leggera e alla guida del fitto gruppo di cantanti della radio assunti per concorso in quegli stessi anni.\nA renderlo popolare fu, tra l'altro, la contrapposizione, alimentata dalla stessa emittente, con l'orchestra diretta in quegli anni da Pippo Barzizza: mentre quest'ultima era considerata la promotrice in Italia della musica \"all'americana\", con una certa accentuazione ritmica e un cauto ricorso a dosi di \"swing\", quella di Angelini era presentata come espressione di uno stile pi\u00f9 tradizionale, caratterizzato da una strumentazione di tipo operistico (con ampia presenza di archi e un uso moderato dei fiati e quasi nullo delle percussioni), da una scarsa sottolineatura degli aspetti ritmici e dalla selezione di canzoni molto riconoscibili per la melodia: a cominciare da \"C'\u00e8 una chiesetta\", che divenne la sigla dell'orchestra, sul modello americano.\nAlle artistiche contrapposizioni tra i maestri Angelini, Barzizza e Tito Petralia fa anche riferimento dell'allora radiofonicamente popolarissimo brano del Trio Lescano e Ernesto Bonino (1941) \"La famiglia canterina\", che cita esplicitamente i nomi di Angelini e dei suoi \"rivali\". Il brano fu poi inciso anche da Vanni &amp; Romigioli, da Natalino Otto e poi da Meme Bianchi, accompagnata dall'Orchestra Ceragioli, e usato dalla Findus per la sua \"r\u00e9clame\".\nLa prima sua sigla fu la canzone americana \"Where or When\", di Richard Rodgers, conosciuta in Italia come \"Dove e quando\". Angelini dovette cambiarla sotto le pressioni autarchiche di Regime. \"C'\u00e8 una chiesetta ...\" di Cantoni-Rampoldi ne rimase comunque il segno distintivo per tutto il resto della carriera.\nIl maestro Angelini non scrisse mai la musica d'una canzone al contrario del \"rivale\" Pippo Barzizza, il cui identificativo fu la sua \"Oh boscaiolo!\".\nSi trattava, in realt\u00e0, di una contrapposizione molto forzata: sia pure con toni in parte diversi, le due orchestre esercitarono un'azione di compromesso, o di transizione guidata, mirante a rendere accettabile al pubblico del tempo, costituito in larga parte da ambienti borghesi e relativamente benestanti, lo sviluppo della musica leggera.\nL'orchestra di Barzizza era assai meno \"americana\" di quanto si dicesse e quella di Angelini (che di tanto in tanto si esibiva in composizioni pi\u00f9 ritmiche con un piccolo gruppo di esecutori) pi\u00f9 aperta alle importazioni di quanto molti pensassero. In qualunque caso, Angelini fu uno dei primi a comprendere l'importanza delle voci, inserite nella struttura musicale orchestrale e soprattutto si dimostr\u00f2 oculato nella scelta del repertorio, costituito da brani gradevoli e accattivanti alle orecchie del grande pubblico della radio.\nIl Festival di Sanremo.\nIn questa veste di mediatore del nuovo, Angelini assunse dopo la guerra il ruolo di figura indiscussa di riferimento, per tutti gli anni cinquanta e i primi anni sessanta, del Festival di Sanremo, dove la sua direzione s'ispirava ostentatamente ai modelli anche visivi delle orchestre classiche, a sottolineare forse non tanto la natura finto-operistica della musica eseguita (ci fu comunque chi ironizz\u00f2, come Giovanni Mosca che, sul \"Corriere della Sera\", present\u00f2 due spettatori del Festival davanti ad una distesa di archi e violini intenti a chiedersi se stessero assistendo ad una prima del \"Tristano\" o ad una prima esecuzione di \"Occhi neri e cielo blu\") quanto la solennit\u00e0 e ufficialit\u00e0 dell'evento. In occasione dell'edizione del 1953, nella quale fu introdotta la doppia esecuzione, le cronache dedicarono ampio spazio ad una presunta rivalit\u00e0 tra il \"tradizionalista\" Angelini e l'altro direttore Armando Trovajoli, appassionato di jazz e pi\u00f9 incline ad orchestrazioni definite, per l'epoca, di \u00abavanguardia\u00bb. Celebre anche la zuffa, l'anno precedente, con Gino Latilla nel Salone delle feste del Casin\u00f2, a causa della rivalit\u00e0 amorosa tra i due per Nilla Pizzi.\nFu anche in finta rivalit\u00e0 col napoletano Giuseppe Anepeta, direttore di una delle due orchestre del Festival di Napoli. Angelini raggiunse l'apice del successo e del potere negli anni cinquanta, quando si trov\u00f2 di fatto a capo di una \"scuderia\" composta dai maggiori divi musicali del tempo, inclusa Nilla Pizzi (con la quale il Maestro ebbe anche una relazione sentimentale). Nel corso degli anni sessanta, la contrapposizione tra la sua musica e quella pi\u00f9 moderna venne riproposta, ancora artificiosamente, ma forse con qualche maggiore elemento di verit\u00e0, nel confronto tra i cosiddetti \"melodici\" e le nuove tendenze del \"rock and roll\", identificate per qualche tempo in Italia con il termine spregiativo \"urlatori\": etichetta che fu affibbiata di volta in volta a Mina, Celentano, Little Tony, Tony Dallara."}
{"id": "777404", "revid": "400694", "url": "https://it.wikipedia.org/wiki?curid=777404", "title": "Sassolo Mascheroni", "text": "Biografia.\nDante lo colloca nella prima zona dell'ultimo cerchio dell'Inferno, il nono, dove sono puniti i traditori dei parenti (Caina). Esso viene citato con disprezzo da un altro traditore, Camicione de' Pazzi, come colui che col suo capo conficcato nel ghiaccio gli impedisce la visuale; dice anche che Dante, quale toscano, deve gi\u00e0 ben conoscerlo (canto XXXII dell'Inferno).\nIn realt\u00e0 su questo personaggio si hanno scarsissime notizie, si sa solo che appartenne alla famiglia fiorentina dei Toschi, mentre gli omicidi a tradimento che gli assegnano i commentatori antichi, contraddicendosi a vicenda, non sono stati avallati da nessun riscontro d'archivio."}
{"id": "777405", "revid": "984922", "url": "https://it.wikipedia.org/wiki?curid=777405", "title": "Cantone di Collobri\u00e8res", "text": "Il Cantone di Collobri\u00e8res era una divisione amministrativa dell'Arrondissement di Tolone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777411", "revid": "73843", "url": "https://it.wikipedia.org/wiki?curid=777411", "title": "Cantone di La Crau", "text": "Il cantone di La Crau \u00e8 una divisione amministrativa dell'arrondissement di Tolone.\nA seguito della riforma complessiva dei cantoni del 2014 \u00e8 passato da 4 a 6 comuni.\nComposizione.\nPrima della riforma del 2014, il territorio era diviso in tre comuni e una frazione cantonale non comunale, frutto dello smembramento, in fasi successive, del comune di Hy\u00e8res: La Crau divenne autonoma nel 1853, Carqueiranne nel 1894 e La Londe-les-Maures nel 1901. Questi tre comuni appartenevano, assieme a un quartiere settentrionale della citt\u00e0 di Hy\u00e8res, a un'unica entit\u00e0 amministrativa cantonale, pur non presentandosi in contiguit\u00e0 territoriale: La Crau e Carqueirranne, infatti, si trovano a Ovest di Hy\u00e8res, mentre La Londe \u00e8 sita a Est.\nDal 2015 comprende parte della citt\u00e0 di Hy\u00e8res e i comuni di:"}
{"id": "777412", "revid": "2", "url": "https://it.wikipedia.org/wiki?curid=777412", "title": "The Hipparcos Catalogue", "text": ""}
{"id": "777413", "revid": "121837", "url": "https://it.wikipedia.org/wiki?curid=777413", "title": "Catone Uticense", "text": ""}
{"id": "777415", "revid": "984922", "url": "https://it.wikipedia.org/wiki?curid=777415", "title": "Cantone di Cuers", "text": "Il Cantone di Cuers era una divisione amministrativa dell'Arrondissement di Tolone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777417", "revid": "121837", "url": "https://it.wikipedia.org/wiki?curid=777417", "title": "Catone l'Uticense", "text": ""}
{"id": "777418", "revid": "984922", "url": "https://it.wikipedia.org/wiki?curid=777418", "title": "Cantone di La Garde", "text": "Il Cantone di La Garde \u00e8 una divisione amministrativa dell'Arrondissement di Tolone.\nA seguito della riforma complessiva dei cantoni del 2014 \u00e8 passato da 2 a 3 comuni, acquisendo il comune di Carqueiranne.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "777419", "revid": "125397831", "url": "https://it.wikipedia.org/wiki?curid=777419", "title": "Abati (famiglia)", "text": "Gli Abati sono un'antica famiglia fiorentina, importante soprattutto tra la fine del XII e l'inizio del XIV secolo.\nStoria familiare.\nCapostipite della famiglia fu Abate d'Ildebrandino della Lombarda che ricopriva il ruolo di console a Firenze nel 1176.\nGli Abati ottennero fama e potere grazie a legami di parentela con altre famiglie importanti di Firenze, tra cui i Visdomini, i Guittoni e con stretti legami di sangue con i Medici di Firenze. Avevano molti possedimenti nel Sesto di San Pier Scheraggio e anche nel contado fiorentino, cosa che testimonia la ricchezza familiare. Nel Sesto, avevano anche legami politici con altre famiglie: i Tedaldini, gli Elisei, i Caponsacchi e i Giuochi. Insieme con queste famiglie, un ramo della famiglia si schier\u00f2 dalla parte politica fiorentina dei ghibellini, spinti anche dal clientismo verso gli Uberti, mentre l\u2019altro ramo si schier\u00f2 dalla parte dei guelfi.\nNel 1258, dopo il fallimento della presa di potere degli Uberti, incominci\u00f2 l'odio popolare verso una parte della famiglia Abati. Il popolo assalt\u00f2 le loro abitazioni e molti membri della famiglia furono costretti a scappare in esilio.\nNel 1260 un altro evento aument\u00f2 l'odio verso la casata. Bocca degli Abati, tra le file guelfe nella battaglia di Montaperti, trad\u00ec i propri compagni tagliando il braccio di Jacopo de' Pazzi che teneva lo stendardo. Questo caus\u00f2 lo scompiglio tra le file guelfe provocandone la fuga e di conseguenza la sconfitta.\nPer contrasti politici, gli Abati si divisero poi al loro interno in ghibellini e guelfi e questi ultimi si divisero ulteriormente in bianchi e neri.\nNel 1289 alcuni Abati di parte ghibellina si schierarono tra le file di Guido Novello Guidi nella battaglia di Campaldino.\nNel 1298 Neri degli Abati comp\u00ec un'azione che accrebbe ulteriormente l'odio del popolo. Neri infatti avvelen\u00f2 alcuni membri della famiglia dei Cerchi che aveva in custodia come prigionieri.\nNel 1302, molti degli Abati bianchi furono esiliati, una parte degli Abati, appartenenti ai guelfi invece, sotto anche consiglio dell\u2019amica e imparentata famiglia Medici, con lo scopo di creare possibili legami economici e politici, tentarono fortuna nell\u2019appena costituito Regno di Napoli ottenendo titoli e onori, venendo ricompensati dei loro servigi e della loro fedelt\u00e0, in particolare in Puglia, nell\u2019allora contea di Lecce, rimanendovi per numerosi secoli e intrecciando numerosi matrimoni con le famiglie nobili della citt\u00e0, per poi diffondersi in Puglia. Solo alcuni del ramo di Montelfi di Lamberto di Rustico decisero di rimanere in citt\u00e0. Da qui incominci\u00f2 il declino della famiglia. La famiglia Abati \u00e8 nota soprattutto per la grande passione per l\u2019arte e la cultura, promuovendo artisti di grande importanza, seguendo cos\u00ec l\u2019ideale che venne conseguito successivamente da Lorenzo il Magnifico, con il quale la famiglia Abati ebbe una fitta corrispondenza, in quanto possedevano forti legami di parentela con lo stesso Signore di Firenze.\nIncendio di Firenze.\nIl 10 giugno 1304 Neri appicc\u00f2 il fuoco nel cuore di Firenze. Ci\u00f2 fu dovuto alla rivalit\u00e0 tra guelfi bianchi e neri nata all'interno della famiglia stessa.\nNeri degli Abati incendi\u00f2 come prima cosa le case dei suoi parenti in Orsanmichele e in seguito la casa dei Caponsacchi. A causa del vento il fuoco si propag\u00f2 poi all'interno della citt\u00e0 distruggendo pi\u00f9 di mille edifici.\nQueste perdite furono significative sia per l'economia cittadina sia per le singole famiglie che traevano da quei possedimenti non solo notoriet\u00e0, ma anche ricchezza, e soprattutto per le enormi perdite di opere d\u2019arte commissionate dalla famiglia stessa, in quanto forte sostenitrice dell\u2019arte e degli artisti.\nComponenti.\nAbate d'Ildebrandino della Lombarda.\nUn primo personaggio di rilievo della famiglia fu Abate d'Ildebrandino della Lombarda, console fiorentino nel 1176. La sua famiglia possedeva case presso Orsanmichele e, dopo l'uccisione di Buondelmonte de' Buondelmonti da parte degli Amidei, si schier\u00f2 con la parte offesa, capeggiata dalla consorteria degli Uberti, divenuta poi la parte ghibellina.\nBella degli Abati.\n\u00c8 stato ipotizzato che la madre stessa di Dante Alighieri, Bella, moglie di Alighiero di Bellincione, appartenesse alla famiglia degli Abati.\nSecondo questa ipotesi, Bella sarebbe stata figlia di Durante degli Abati, il quale a sua volta sarebbe quindi stato nonno di Dante. L'appartenenza di Bella alla famiglia Abati \u00e8 stata supposta in base a indizi molto tenui: la vicinanza tra le abitazioni degli Abati e degli Alighieri; il nome di Dante, che deriva da quello di Durante e che secondo questa ipotesi sarebbe stato ispirato dal nonno; gli stretti rapporti tra Dante e Durante.\nL'appartenenza di Bella agli Abati non ha comunque nessuna conferma nei documenti sopravvissuti.\nDurante degli Abati.\nDurante degli Abati, sostenitore della fazione ghibellina di Firenze, era un giudice fiorentino. Divenne sindaco di Sesto di Porta S. Piero il 10 maggio 1289.\nSembra che Durante degli Abati fosse il nonno materno di Dante. Tranne alcuni legami finanziari, non ci sono prove che confermino il loro legame di parentela. Resta comunque il fatto che tra Durante e Dante intercorrevano buoni rapporti. I due sembravano essere molto legati, come testimonia la vicenda del 23 dicembre 1297 che vede Durante, insieme con altri personaggi dell'epoca, fra cui il suocero di Dante, Manetto Donati, fare da garante per un prestito di 480 fiorini che Dante, insieme con il fratello Francesco, chiese a Iacopo dei Corbizzi. Quattro anni dopo, nel marzo del 1301, i due fratelli Alighieri restituirono il favore a Durante: quando quest'ultimo ebbe bisogno di contrarre un debito di 50 fiorini, Francesco e Dante gli fecero da garanti.\nBocca degli Abati.\nBocca degli Abati, di parte ghibellina, entr\u00f2 tra le file guelfe militanti nella battaglia di Montaperti contro i ghibellini di Siena. Dante lo indica nell'Inferno come il traditore che durante la battaglia tagli\u00f2 la mano a Jacopo de' Pazzi, portatore dello stendardo guelfo, facendo perdere la guida alla cavalleria che procedette cos\u00ec allo sbando e venne facilmente travolta.\nNegli anni successivi Bocca degli Abati collabor\u00f2 con i ghibellini al comando di Firenze, ma quando i guelfi ottennero il potere venne esiliato.\nNeri degli Abati.\nLa causa principale dell'odio dei fiorentini verso la famiglia degli Abati fu Neri, un guelfo nero. Nel 1298 fu accusato di aver avvelenato i Cerchi prigionieri che gli erano stati affidati in custodia, mentre il 10 giugno 1304 appicc\u00f2 un incendio nel cuore di Firenze, su ordine dei capi neri, danneggiando l'economia di molte famiglie.\nCiolo degli Abati.\nMalfattore fiorentino, fu bandito da Firenze nel 1291. Grazie all'oblatio, ottenne l'assoluzione nel 1295 pagando una somma in denaro. \u00c8 ricordato da Dante nell\"'Epistola XII.\"\nA Ciolo \u00e8 stato erroneamente attribuito l'incendio del 1304 avvenuto in realt\u00e0 per mano di Neri degli Abati.\nPalazzi e altre testimonianze.\nLa potenza della famiglia Abati, oltre che dai legami che aveva stretto con altre importanti famiglie che risiedevano nel loro stesso sestiere (Sesto di San Pier Scheraggio), derivava anche dal gran numero di possedimenti che le appartenevano. Case e torri di propriet\u00e0 degli Abati si trovavano a Firenze, nel Sesto di San Pier Scheraggio, mentre i loro castelli erano ubicati nel contado e venivano utilizzati per svolgere attivit\u00e0 commerciali.\nDi sicura appartenenza alla famiglia Abati \u00e8 l'edificio situato al numero 9 di via dei Tavolini. Lo testimonia la presenza dello scudo con lo stemma della famiglia Abati, posizionato sul lato dell'edificio che si affaccia su via dei Calzaiuoli. Oltre allo stemma, un'epigrafe dantesca ricorda la figura di Bocca degli Abati. Sull'angolo esterno dell'edificio \u00e8 presente una torre di propriet\u00e0 della famiglia.\nTorre dell'Uccellina.\nNel 1321 fu edificata la Torre dell'Uccellina, facente parte dell'Abbazia di San Rabano situata lungo il crinale dei monti dell'Uccellina a Grosseto. Gli Abati ne entrarono in possesso durante le lotte della citt\u00e0 di Grosseto, di cui erano a capo, con la citt\u00e0 di Siena, trasformando l'abbazia in fortezza. La costruzione della torre \u00e8 avvenuta in un secondo momento, come testimonia il paramento differente rispetto a quello dell'Abbazia. Venne utilizzata per gli avvistamenti sul mare e per proteggere il complesso religioso."}
{"id": "777423", "revid": "984922", "url": "https://it.wikipedia.org/wiki?curid=777423", "title": "Cantone di Hy\u00e8res-Est", "text": "Il Cantone di Hy\u00e8res-Est era una divisione amministrativa dell'Arrondissement di Tolone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Hy\u00e8res, che \u00e8 il capoluogo, e le isole d'oro. Fu istituito il 1\u00ba aprile 1998.\nLa sua controparte era il Cantone di Hy\u00e8res-Ovest."}
{"id": "777424", "revid": "984922", "url": "https://it.wikipedia.org/wiki?curid=777424", "title": "Cantone di Hy\u00e8res-Ovest", "text": "Il Cantone di Hy\u00e8res-Ovest era una divisione amministrativa del Var.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Hy\u00e8res e la penisola di Giens. Fu istituito il 1\u00ba aprile 1998.\nLa sua controparte era il Cantone di Hy\u00e8res-Est."}
{"id": "777426", "revid": "247222", "url": "https://it.wikipedia.org/wiki?curid=777426", "title": "Annarita Spinaci", "text": "Biografia.\nDotata di un timbro di voce caldo e profondo e di un innato senso dello swing, vince il Festival di Castrocaro nel 1966, interpretando \"E\" di Mina, insieme a Roberta Amadei e si aggiudica cos\u00ec il diritto a partecipare al successivo Festival di Sanremo 1967. Si presenta con un brano di Tony Renis, \"Quando dico che ti amo\", in coppia con il gruppo malgascio dei Les Surfs, arrivando inaspettatamente seconda, a pochi punti dalla canzone vincitrice. Il brano riscuote un grande successo commerciale, tanto da innescare la realizzazione del musicarello omonimo, uscito nello stesso anno, che vedr\u00e0 la Spinaci interprete al fianco di Tony Renis, Lola Falana, Alida Chelli, Enzo Jannacci, Lucio Dalla, Caterina Caselli e altri.\nViene poi scelta da Herbert Pagani per presentare insieme a lui \"Canta (che ti passa la paura)\" al Festival delle Rose.\nL'anno successivo partecipa nuovamente al Festival di Sanremo con \"Stanotte sentirai una canzone\". Il brano viene ripreso in Francia con enorme successo da Mireille Mathieu.\nDopo qualche mese viene scelta dal maestro Piero Piccioni per incidere \"\u00c8 tutta di musica\", canzone che verr\u00e0 inserita nel film C'era una volta... di Francesco Rosi, con Sophia Loren e Omar Sharif.\nViene invitata ad esibirsi in Giappone e in Sud America.\nNel frattempo esordisce come conduttrice per RadioRAI: le viene affidata la rubrica di radiotempi pubblicitari Musica espresso. Nel 1974 \u00e8 la prima cantante italiana a vincere il Festival di Vi\u00f1a del Mar con \"Immagina\", brano da lei stessa composto qualche anno prima con Giancarlo De Bellis. Torna allo stesso festival nel 1976 interpretando \"D\u00edas de rosas\", brano di Giorgio Bracardi mai uscito in Italia.\nUna serie di cambi di etichetta discografica e di scelte personali nella vita privata fanno s\u00ec che Annarita si allontani progressivamente dal mondo della musica e si dedichi esclusivamente al suo lavoro di insegnante di scuola materna. L'ultimo 45 giri risale al 1980 (\"Per una volta\")."}
{"id": "777427", "revid": "1305772", "url": "https://it.wikipedia.org/wiki?curid=777427", "title": "Supremo Consiglio Islamico Iracheno", "text": "Il Supremo Consiglio Islamico Iracheno (Arabo , \"al-Majlis al-a\u02bfl\u0101 al-isl\u0101m\u012b al-\u02bfir\u0101q\u012b\", abbreviato spesso in ISCI o SIIC), \u00e8 un partito politico iracheno che raccoglie i propri consensi dalla comunit\u00e0 musulmana sciita.\nFino all'11 maggio 2007 la sua denominazione era Consiglio Supremo per la Rivoluzione Islamica in Iraq (Arabo \u0627\u0644\u0645\u062c\u0644\u0633 \u0627\u0644\u0623\u0639\u0644\u0649 \u0644\u0644\u062b\u0648\u0631\u0629 \u0627\u0644\u0625\u0633\u0644\u0627\u0645\u064a\u0629 \u0641\u064a \u0627\u0644\u0639\u0631\u0627\u0642, \"al-Majlis al-a\u02bfl\u0101 li-l-thawra al-isl\u0101miyya f\u012b l-\u02bfIr\u0101q\", il cui acronimo SCIRI deriva dall'espressione inglese \"Supreme Council for the Islamic Revolution in Iraq\").\nDopo l'assassinio nell'agosto 2003 del suo leader storico (l'ayatollah Muhammad Baqir al-Hakim) il partito \u00e8 stato capeggiato da suo fratello, Abd al-Aziz al-Hakim. Il partito controllava una milizia armata nota col nome di \"Badr\", che successivamente si \u00e8 resa indipendente diventando il partito Organizzazione Badr.\nIl SIIC \u00e8 stata una componente fondamentale dell'Alleanza Irachena Unita (che raggruppava i partiti religiosi sciiti ed ha ottenuto la maggioranza relativa in entrambe le elezioni tenutesi in Iraq nel 2005). Alla morte di Abd al-Aziz al-Hakim nel 2009, la leadership del partito \u00e8 passata al figlio di questi, Ammar al-Hakim.\nNel 2017, Ammar al-Hakim e la maggior parte dei deputati eletti del SCII (nella coalizione elettorale \"Alleanza dei Cittadini\" \"\"Al-Muwatin\"),\" hanno effettuato una scissione, fondando il Movimento Nazionale della Saggezza (\"al-Hikmah\"), per prendere maggiormente le distanze dai legami con la Repubblica Islamica.\nStoria.\nLo SCIRI nacque durante la guerra Iran-Iraq quale gruppo di opposizione armata al dittatore iracheno Saddam Hussein e fu subito sostenuto dall'Iran, dove stabil\u00ec il proprio centro operativo. La sua fondazione risale al 1982, quando il Partito Islamico Da'wa fu fortemente indebolito per via di un fallito attentato contro Saddam Hussein. La principale differenza ideologica fra i due partiti era che lo SCIRI approvava le tesi dell'ayatollah iraniano Ruhollah Khomeini, secondo le quali il governo dovrebbe essere sottoposto all'autorit\u00e0 religiosa islamica; il partito \"al-Da\u02bfwa\" invece appoggiava la tesi dell'ayatollah iracheno Muhammad Baqir al-Sadr, che sosteneva che il governo doveva essere controllato dall'intera comunit\u00e0 musulmana.\nNonostante le divisioni ideologiche, i legami col partito \"al-Da\u02bfwa\" restarono forti, il che \u00e8 significativo anche perch\u00e9 quest'ultimo gruppo fu a lungo considerato un gruppo terrorista dalle varie amministrazioni statunitensi . Ancor oggi non \u00e8 chiaro se le attivit\u00e0 terroristiche siano del tutto cessate. Ad esempio si sostiene da pi\u00f9 parti che la milizia Badr (composta da numero di miliziani compreso fra 4.000 e 10.000) sia coinvolta in numerosi incidenti che vanno da episodi di pulizia etnica contro i sunniti all'uccisione di omosessuali .\nDopo l'invasione dell'Iraq del 2003 lo SCIRI ha raggiunto rapidamente un ruolo preminente nel Paese ed ha collaborato con gli altri partiti sciiti. Seguendo le orme di varie altre organizzazioni musulmane all'estero (ad es. Hamas ed i Fratelli Musulmani), lo SCIRI ha acquistato popolarit\u00e0 anche fornendo servizi sociali ed aiuto umanitario alla popolazione sciita del sud dell'Iraq. Si sostiene da pi\u00f9 parti che il SCII/SCIRI e la sua milizia \"Badr\" ricevono denaro ed armi dall'Iran e che siano controllati dal governo di Teheran.\nI capi del partito hanno sensibilmente ammorbidito la piattaforma originale del partito e hanno dichiarato di voler seguire una linea basata sulla cooperazione pacifica e la democrazia. Nel congresso tenuto il 10 e l'11 maggio 2007 il partito ha pure cercato di allentare i propri legami con l'Iran almeno a livello simbolico: oltre al cambiamento di nome (significativo per l'eliminazione del riferimento alla \"rivoluzione islamica\" iraniana), il partito ha deciso di adottare come autorit\u00e0 religiosa di riferimento l'ayatollah iracheno Ali al-Sistani, anzich\u00e9 l'ayatollah iraniano Ali Khamenei.\nIl fondatore dello SCIRI, l'ayatollah al-\u1e24ak\u012bm fu ucciso nella citt\u00e0 santa di Najaf il 29 agosto 2003 da un'autobomba che esplose mentre egli stava lasciando la Moschea dell'Imam Al\u00ec e che uccise molti altri fedeli. Pare che l'attentato sia stato opera dei seguaci del movimento \"\"al-Qa'ida\" in Iraq\", allora capeggiato da Abu Mus'ab al-Zarqawi. Gli succedette il fratello.\nPolitica.\nA livello nazionale il SCII/SCIRI si \u00e8 presentato come componente dell'Alleanza Irachena Unita (che raggruppa gran parte dei partiti religiosi sciiti) in entrambe le elezioni tenutesi nel 2005 in Iraq; invece ha presentato liste autonome nelle elezioni per i consigli provinciali.\nIL SIIC \u00e8 il partito sciita pi\u00f9 favorevole alla creazione di \"confederazioni regionali\" entro lo stato iracheno, nonostante molti sostengano che l'istituzione di queste confederazioni sarebbe una divisione \"de facto\" del Paese.\nNell'agosto 2009, il SCII si \u00e8 allontanato dal Primo Ministro Nuri al-Maliki per formare una nuova coalizione elettorale sciita, l'Alleanza Nazionale Irachena, in luogo dell'Alleanza Irachena Unita. Tuttavia nel maggio 2010, successivamente alle elezioni tenutesi in marzo, l'Alleanza Nazionale Irachena si \u00e8 riunita in una stessa coalizione di governo con la coalizione elettorale formata da Maliki, la Coalizione dello Stato di Diritto.\nNel processo di allontanamento dall'influenza iraniana per adottare una posizione pi\u00f9 nazionalista, il SCII si \u00e8 scisso dalle proprie milizie, le brigate Badr, che hanno formato un partito indipendente, Organizzazione Badr, filo-iraniano, ed ha formato nel 2014 delle altre milizie, \"Saraya Ashura\" e \"Saraya Ansar al-Aqeeda\".\nIl SCII, sotto la guida di Ammar al-Hakim, ha formato nel marzo 2014 la coalizione elettorale \"Alleanza dei Cittadini\" (\"Al-Muwatin\", \"\u0627\u0626\u062a\u0644\u0627\u0641 \u0627\u0644\u0645\u0648\u0627\u0637\u0646\"), che ha ottenuto 28 seggi alle elezioni del 2014.\nScissione.\nNel luglio 2017, Ammar al-Hakim ha annunciato una scissione dal SCII, assieme ai deputati eletti nel 2014, per formare un nuovo \"movimento nazionale non islamico\", il Movimento Nazionale della Saggezza (\"al-Hikmah\"), maggiormente legato all'Iraq, prendendo le distanze dall'Ayatollah iraniano Ali Khamenei. Il nuovo partito eredit\u00f2 dal SCII anche i principali asset, come la stazione TV \"Al Forat\" e la storica sede di Baghdad del partito."}
{"id": "777430", "revid": "984922", "url": "https://it.wikipedia.org/wiki?curid=777430", "title": "Cantone di Ollioules", "text": "Il Cantone di Ollioules \u00e8 una divisione amministrativa dell'Arrondissement di Tolone.\nNon \u00e8 stato modificato dalla riforma complessiva dei cantoni del 2014.\nComposizione.\nComprende i comuni di:"}
{"id": "777435", "revid": "984922", "url": "https://it.wikipedia.org/wiki?curid=777435", "title": "Cantone di Saint-Mandrier-sur-Mer", "text": "Il Cantone di Saint-Mandrier-sur-Mer era una divisione amministrativa dell'Arrondissement di Tolone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il comune di Saint-Mandrier-sur-Mer e parte del comune di La Seyne-sur-Mer."}
{"id": "777437", "revid": "767487", "url": "https://it.wikipedia.org/wiki?curid=777437", "title": "Cantone di La Seyne-sur-Mer", "text": "Il Cantone di La Seyne-sur-Mer era una divisione amministrativa dell'Arrondissement di Tolone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di La Seyne-sur-Mer."}
{"id": "777439", "revid": "1610933", "url": "https://it.wikipedia.org/wiki?curid=777439", "title": "Genetta gigante", "text": ""}
{"id": "777441", "revid": "984922", "url": "https://it.wikipedia.org/wiki?curid=777441", "title": "Cantone di Six-Fours-les-Plages", "text": "Il Cantone di Six-Fours-les-Plages era una divisione amministrativa dell'Arrondissement di Tolone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Six-Fours-les-Plages."}
{"id": "777445", "revid": "16758", "url": "https://it.wikipedia.org/wiki?curid=777445", "title": "Castel Torre (Monguelfo)", "text": ""}
{"id": "777446", "revid": "36426", "url": "https://it.wikipedia.org/wiki?curid=777446", "title": "Mycobacterium leprae", "text": "Il \" Mycobacterium leprae (conosciuto anche come Bacillo di Hansen)\", \u00e8 lagente eziologico della lebbra. Il bacillo fu scoperto dal dottor Gerhard Armauer Hansen in Norvegia nel 1873; in onore della sua scoperta e nel tentativo di eliminare l\u2019antico stigma associato alla malattia, la lebbra (\"dal greco squamare\") viene spesso definita come la malattia di Hansen o anseniasi. \nStoria.\nLe pi\u00f9 antiche testimonianze scritte che descrivono la lebbra in modo minuzioso provengono dall\u2019India intorno al 600 a.C. all\u2019interno di \u201cSushruta Samhita\u201d, un antico testo sanscrito di medicina. Questi documenti sono straordinariamente descrittivi e accurati riguardo le caratteristiche, la diagnosi e il trattamento tradizionale -con l\"olio di Chaulmoogra\"\u2013 della lebbra. Esistono anche descrizioni della lebbra in papiri dell\u2019antico Egitto, in particolare nel papiro di Ebers (1550 a.C.) e nel 2009 sono stati analizzati antichi resti umani rinvenuti in India e risalenti al 2000 a.C. con evidenze di malattia lebbrosa.\nCaratteristiche morfologiche.\n\"M. leprae\" \u00e8 un batterio intracellulare obbligato, alcol acido-resistente, sottile, di forma bastoncellare, aerobio obbligato, immobile che replica molto lentamente (14 gg). La lunghezza varia tra 1 e 8 \u00b5m con un diametro di circa 0.3 \u00b5m.\nLa parete cellulare di \"Mycobacterium leprae\" possiede una struttura complessa di cere e lipidi, responsabile delle particolari propriet\u00e0 tintoriali e dell\u2019alta impermeabilit\u00e0 a nutrienti e metaboliti. Dall\u2019interno verso l\u2019esterno troviamo: \nMolecole di Fosfatidilinositolomannoside collegano la membrana citoplasmatica al peptidoglicano, mentre molecole di Lipoarabinomannano attraversano la parete collegando la membrana allo strato di acidi micolici pi\u00f9 esterno. Sono inoltre presenti porine che attraversano lo spessore di questa complessa ed impermeabile struttura parietale permettendo l\u2019entrata di molecole atte al sostentamento del micobatterio.\nIn particolare, gli acidi micolici sono lipidi di grandi dimensioni con lunghe catene costituite da 60 a 90 atomi di carbonio. Legami covalenti tra questi lipidi formano un ambiente molto spesso e solido a temperatura ambiente. Questa \u201c\"corazza idrofobica\"\u201d previene l\u2019entrata nella cellula di molecole polari come germicidi usati comunemente in ospedale.\nFilogenesi.\nMycobacterium leprae \u00e8 una delle specie pi\u00f9 importanti appartenenti al genere Mycobacterium\",\" della famiglia delle Mycobacteriaceae. Si sono susseguiti diversi studi che hanno indagato le relazioni biologiche e filogenetiche di \"M. leprae\" con il resto dei micobatteri, ottenendo risultati spesso divergenti. In particolare:\nMycobacterium leprae e Mycobacterium tuberculosis a confronto.\n\"M. leprae\", rispetto a \"M. tuberculosis\", possiede una parete cellulare significativamente pi\u00f9 ricca di acidi micolici rispetto al peptidoglicano (micolato/PG ratio 21/10 contro i 16/10 di \"M. tuberculosis\"). Inoltre, \"M. leprae\" contiene pi\u00f9 molecole di arabinogalattano rispetto a \"M. tuberculosis\", ma queste risultano pi\u00f9 corte.\nL\u2019insieme pi\u00f9 conservato di enzimi catabolici di \"M. leprae\" sono quelli coinvolti nelle beta ossidazioni. La fonte primaria di ATP proviene dal ciclo di Krebs e la catena di trasporto degli elettroni \u00e8 fortemente limitata e non \u00e8 molto efficiente. M. leprae dipende dalla cellula ospite per molti dei nutrienti e dei metaboliti tanto da valergli il nome di \u201cparassita endocellulare obbligato\u201d. In laboratorio \u00e8 stato scoperto che il metabolismo ideale (basato sulla sintesi di ATP) si verifica a 33 gradi C e ad un pH compreso tra 5,1 e 5,6.\nIl confronto tra il genoma di \"M. leprae\" e quello di \"M. tuberculosis\" rivela un caso estremo di \u201cevoluzione riduttiva\u201d in base al quale circa la met\u00e0 del suo genoma \u00e8 rappresentato da pseudogeni.\nPatogenesi.\nL\u2019uomo \u00e8 il \"reservoir\" epidemiologicamente pi\u00f9 significativo, anche se \"M. leprae\" pu\u00f2 sopravvivere alcuni giorni nell\u2019ambiente e alcuni armadilli selvatici (soprattutto l\u2019armadillo a sette fasce o \"Dasypus septemcintus\" negli USA) sono infettati da micobatteri indistinguibili dal \"bacillo di Hansen\" con la possibilit\u00e0 di trasmissione occasionale all\u2019uomo. Questa \u00e8 stata documentata per la prima volta nel 1975.\nSi trasmette soprattutto per contagio interumano e si pensa che la trasmissione tramite aerosol di secrezioni nasali e il seguente \"uptake\" tramite la mucosa respiratoria sia la principale via di trasmissione di \"M. leprae\".\nLa lebbra \u00e8 una malattia cronica a lungo decorso con un lunghissimo periodo di incubazione che varia da 6 mesi a 10 anni.\nI sintomi sono molteplici e comprendono lesioni cutanee polimorfiche con anestesia e neuropatia periferica e una volta che l\u2019infezione si sviluppa pu\u00f2 verificarsi una disseminazione ematogena.\nIl prevalente tropismo per la cute e le mucose (delle prime vie respiratorie, in particolare) si ritiene legato alla loro temperatura, inferiore a quella dei parenchimi profondi (anche se questi ultimi sono spesso coinvolti dalla patologia in caso di disseminazione).\nTropismo cellulare.\n\u00c8 stato dimostrato come \"M. leprae\" tramite PGL-1 (\"glicolipide fenolico-1\") leghi un dominio della \"catena alfa2\" della laminina-2 presente nella lamina basale delle cellule di Schwann. Sembrerebbe coinvolta nell\u2019internalizzazione anche la Histone-like protein (Hlp) come potenziale adesina batterica.\nI macrofagi sono le cellule dell\u2019ospite che pi\u00f9 di altre vengono in contatto con i micobatteri fagocitandoli. Questi hanno per\u00f2 adottato varie strategie per resistere al \"killing intracellulare\" e invadere l\u2019organismo, anche se l\u2019esatto meccanismo di internalizzazione dei batteri da parte di cellule fagocitiche rimane ancora sconosciuto. DC-SIGN (\"Dendritic Cell-Specific Intracellular adhesion molecule-3-Grabbing Non-integrin\") conosciuto anche come CD209 \u00e8 un recettore presente sulla superficie di macrofagi e cellule dendritiche. DC-SIGN sui macrofagi riconoscono e legano con alta affinit\u00e0 polisaccaridi ricchi in mannosio, infatti CD209 lega anche \"Mycobacterium tubercolosis\", Mycobacterium bovis, \"BCG\" (Bacillo di Calmette e Gu\u00e9rin) tramite la porzione mannosilata del lipoarabinomannano della parete cellulare.\nSegni e sintomi.\nI sintomi della lebbra solitamente non iniziano fino a &gt; 1 anno dopo l\u2019infezione (in media 5-7 anni). Una volta comparsi i sintomi, si sviluppano lentamente. I segni iniziali consistono in aree cutanee ipopigmentate o arrossate associate a ipoestesia.\nPer completezza riportiamo la classificazione di Ridley e Jopling che permette di classificare la malattia secondo criteri clinici, istopatologici e immunologici in 5 forme:\n\u2013 tubercoloide polare (TT)\n\u2013 tubercoloide borderline (BT)\n\u2013 borderline -borderline o borderline pura (BB)\n\u2013 lepromatosa borderline (BL)\n\u2013 lepromatosa polare (LL)\nPer semplicit\u00e0 tratteremo l\u2019argomento riferendoci ai due poli dello spettro e alla forma borderline in generale.\nLa lebbra pu\u00f2 essere classificata anche per tipo e numero di aree cutanee colpite:\n\u2013 Paucibacillare: \u2264 5 lesioni cutanee senza batteri rilevati su campioni provenienti da tali zone (TT e BT)\n\u2013 Multibacillare: \u2265 6 lesioni cutanee, batteri rilevati su campioni di lesioni cutanee, o entrambi (BB, BL e LL)\nEntrambe le classificazioni vanno a delineare quella che sar\u00e0 la prognosi a lungo termine, le probabili complicanze e la durata del trattamento antibiotico.\nComplicanze.\nLe pi\u00f9 gravi complicanze risultano dalla neuropatia periferica che, causando un deterioramento del senso del tatto, determina incapacit\u00e0 di percepire il dolore e la temperatura. I pazienti possono inconsapevolmente ustionarsi, tagliarsi, o ferirsi. Danni ripetuti possono portare alla perdita delle dita. La debolezza muscolare pu\u00f2 causare deformit\u00e0 (p. es., 4\u00b0 e 5\u00b0 dito della mano \u201cad artiglio\u201d per interessamento del nervo ulnare, piede cadente da coinvolgimento del nervo peroneo). Le papule e i noduli possono essere particolarmente deturpanti il volto. In particolare i danni alla mucosa nasale possono provocare congestione nasale cronica ed epistassi e, se non trattata, erosione e collasso del setto nasale. A livello oculare un\u2019uveite pu\u00f2 indurre glaucoma e l\u2019insensibilit\u00e0 corneale pu\u00f2 comportare la comparsa di cicatrici e conseguente cecit\u00e0.\nPossono inoltre presentarsi ulcere plantari con sovrainfezioni secondarie, esponendo il paziente a complicanze importanti e dolore cronico. I pazienti di sesso maschile affetti da lebbra di tipo lepromatoso possono sviluppare una disfunzione erettile ed infertilit\u00e0. L\u2019infezione pu\u00f2 ridurre la produzione di testosterone e spermatozoi da parte dei testicoli.\nPu\u00f2 manifestarsi occasionalmente unamiloidosi con conseguente insufficienza renale in corso di lebbra lepromatosa.\nReazioni Lebbrose di tipo I e tipo II.\nDurante il decorso della lebbra, sia nelle forme trattate che in quelle non trattate, il sistema immunitario pu\u00f2 produrre reazioni infiammatorie classificate secondo 2 tipi:\nLe reazioni di tipo 1 derivano da un aumento spontaneo dell\u2019immunit\u00e0 cellulo-mediata. Queste reazioni possono causare febbre e l\u2019infiammazione di lesioni preesistenti della cute e dei nervi periferici, con conseguente edema, eritema e dolore con peggioramento della funzione del nervo interessato. Soprattutto se non trattate precocemente, queste reazioni contribuiscono in modo significativo al danno nervoso. Sono chiamate reazioni inverse, dal momento che la risposta immunitaria \u00e8 aumentata ma risulta evidente il peggioramento clinico.\nLe reazioni di tipo 2 (erythema nodosum leprosum) sono reazioni infiammatorie sistemiche che sembrano corrispondere a una vasculite o ad una pannicolite e probabilmente nascono dalla deposizione di immunocomplessi circolanti o da un\u2019aumentata funzione delle cellule T-helper. Queste sono diventate meno frequenti dopo l\u2019introduzione della clofazimina nei regimi farmacologici. I pazienti possono sviluppare papule e noduli eritematosi dolorosi che possono formare pustole ed in seguito ulcerarsi. Pu\u00f2 essere associata a febbre, neurite, linfadenite, orchite, artrite (soprattutto delle grandi articolazioni) e glomerulonefrite. L\u2019emolisi o la soppressione midollare possono determinare anemia, e un\u2019epatite di grado moderato pu\u00f2 causare lievi anomalie nei test di funzionalit\u00e0 epatica.\nMetodi di identificazione e diagnosi.\n\"Mycobacterium leprae\" non risulta coltivabile su terreni abiotici, ma lo possiamo ritrovare generalmente localizzato nel citoplasma dei macrofagi, all\u2019interno dei quali si moltiplica. All\u2019esame microscopico appare spesso sotto forma di piccoli ammassi di bacilli acido-resistenti disposti parallelamente che, per la forma grossolanamente tozza del batterio, sono detti \u00aba mazzo di sigari\u00bb.\nLa diagnosi di lebbra \u00e8 in genere clinica (lesioni cutanee tipiche e neuropatia periferica), confermata poi dal reperto microscopico di bacilli acido-resistenti nel citoplasma dei macrofagi presenti nei materiali provenienti dai granulomi cutanei o mucosi.\n\u00c8 importante tener presente che alcuni micobatteri non-tubercolari possono provocare lesioni cutanee grossolanamente simili, in questi casi la ricerca di anticorpi (IgM) contro l\u2019antigene glicolipidico PGL1 (\"phenolic glycolipid-1\") pu\u00f2 essere di ausilio diagnostico. Questo test \u00e8 specifico ma non sensibile poich\u00e9 si ritrova solo nei 2/3 dei pz.\n\u00c8 possibile ritrovare nei preparati istologici numerose cellule schiumose ovvero macrofagi che hanno fagocitato bacilli di Hansen ma che non sono in grado di digerirli, anzi, i batteri vi si moltiplicano all\u2019interno e sfruttano proprio i macrofagi come mezzo di trasporto in tutto il corpo. Questo \u00e8 il modo in cui i batteri causano le lesioni multiple che possono apparire nelle sedi anatomiche profonde dei pazienti affetti da lebbra lepromatosa.\nNella lebbra tubercoloide devono essere sottoposte a biopsia le aree colpite, preferibilmente il margine in avanzamento, poich\u00e9 la cute macroscopicamente normale non presenta caratteristiche patologiche che potrebbero rendere meno \u201cleggibile\u201d il vetrino.\nNella lebbra lepromatosa, i noduli, le placche e le aree infiltrate sono sedi ottimali per l\u2019esecuzione di una biopsia, ma anche le biopsie su cute apparentemente normale sono generalmente diagnostiche.\nViene utilizzata la colorazione per alcol-acido resistenza\u2002o\u2002di Ziehl-Neelsen che utilizza acido solforico al 5% come agente decolorante. La presenza di bacilli acido-resistenti (di color rosso) conferma la diagnosi della malattia di Hansen.\nIn generale \u00e8 possibile notare sia in biopsie nervose che cutanee, oltre la presenza di batteri acido resistenti in rosso all\u2019interno di macrofagi, anche cellule immunitarie tipiche delle formazioni granulomatose come numerosi linfociti e macrofagi.\nIndice Batteriologico e Indice Morfologico.\nEsistono due indici che dipendono dall\u2019osservazione di \"M. leprae\" in strisci nasali o da cute e sono utili per valutare la quantit\u00e0, la vitalit\u00e0 dei bacilli e i risultati della terapia.\nLindice morfologico, indice di vitalit\u00e0, rappresenta il numero di bacilli acido-resistenti rilevati su raschiamento cutaneo che si colorano in maniera uniformemente intensa, infatti solo i batteri che si colorano uniformemente sono vitali. \u00c8 un indice significativo ma il risultato pu\u00f2 variare in base all\u2019esperienza dell\u2019osservatore.\nLindice batteriologico, \u00e8 un\u2019espressione dell\u2019entit\u00e0 delle cariche batteriche. Vengono allestiti vetrini con colorazione di Ziehl-Neelsen di materiale raschiato da lesioni del derma da 6 a 8 campioni. \u00c8 un esame semplice e significativo ma \u00e8 influenzato dalla profondit\u00e0 dell\u2019incisione cutanea e dall\u2019allestimento del vetrino. I risultati sono espressi su una scala logaritmica della densit\u00e0 di \"Mycobacterium leprae\" nel derma. Di seguito l\u2019assegnazione dei punteggi in base ai ritrovamenti di \"M. leprae\" al microscopio.\n\"1+ Almeno 1 bacillo in ogni 100 campi.\"\n\"2+ Almeno 1 bacillo in ogni 10 campi.\"\n\"3+ Almeno 1 bacillo in ogni campo.\"\n\"4+ Almeno 10 bacilli in ogni campo.\"\n\"5+ Almeno 100 bacilli in ogni campo.\"\n\"6+ Almeno 1000 bacilli in ogni campo.\"\nUn indice morfologico o batteriologico in incremento suggerisce la presenza di una recidiva e probabilmente\u00a0\u2013 se il paziente \u00e8 in trattamento\u00a0\u2013 di farmaco-resistenza; quest\u2019ultima eventualit\u00e0 pu\u00f2 essere confermata o esclusa nel topo.\nPropagazione di \"Mycobacterium leprae\" in animali.\n\"M. leprae\" \u00e8 un batterio che si moltiplica a livello intracellulare e non \u00e8 coltivabile in terreni abiotici. La trasmissione sperimentale dell\u2019infezione, mediante inoculazione di materiali provenienti da lesioni cutanee o mucose, \u00e8 possibile nella zona plantare dell\u2019armadillo (\"Dasypus novemcinctus\") ma anche nel topino da laboratorio (\"Mus musculus\"). Successivamente all\u2019inoculo si svilupper\u00e0 una lesione infiammatoria essudativo-granulomatosa da cui si ricavano bacilli di \"M. leprae\" con potere infettante. La crescita \u00e8 di tipo logaritmico ma impiega molto tempo per replicarsi, circa 14 gg. Proprio l\u2019incapacit\u00e0 di \"M. leprae\" a crescere in vitro ne ha limitato la ricerca di base per la sua piena comprensione biologica.\nEsami bioumorali e PCR.\nAnticorpi di classe IgM contro PGL-1 sono osservati nel 95% dei pazienti con lebbra lepromatosa non trattati ed il titolo anticorpale decresce in corso di terapia antibiotica efficace. Tuttavia, nella lebbra tubercoloide \u2013 la variante della malattia pi\u00f9 spesso associata a incertezza diagnostica\u2013 i pazienti possiedono livelli significativi di anticorpi contro PGL-1 soltanto nel 60% dei casi. Oltretutto, nelle aree di endemia, soggetti esposti ma senza segni clinici di lebbra possono avere anticorpi contro PGL-1.\nPertanto, nella lebbra tubercoloide la sierologia per PGL-1 \u00e8 utile solo se affiancata alla clinica, da sola non risulta significativa.\nSfortunatamente, la PCR per \"Mycobacterium leprae\" su cute, sebbene positiva nella maggior parte dei casi di lebbra lepromatosa e borderline, d\u00e0 risultali negativi nel 50% dei casi di lebbra tubercoloide, risultando anch\u2019essa di scarso ausilio diagnostico.\nLa lebbra lepromatosa \u00e8 associata a diffusa iperglobulinemia, la quale pu\u00f2 essere responsabile di test sierologici falsamente positivi (per es., VDRL. RA. ANA) creando di conseguenza confusione diagnostica.\nTest dell\u2019istamina.\nSfrutta il principio della triplice risposta di Lewis, che per verificarsi necessita dell\u2019integrit\u00e0 delle fibre dei nervi periferici, il test \u00e8 utile quindi per determinare la degenerazione del nervo. In particolare vengono posizione tre gocce di fosfato di istamina, una livello della lesione, una sulla pelle normale e una sul bordo della lesione, al confine tra lesione e cute normale. Successivamente si fa una puntura nel sito delle goccioline con un ago ipodermico o con aghi utilizzati nei comuni prick test.\nNel caso della pelle normale in 25-30 secondi compare un eritema di diversi cm di diametro a cui seguir\u00e0 la formazione di un pomfo dopo 68-100 secondi con al centro un piccolo punto emorragico nel sito della puntura. Dopo circa 20 minuti (occasionalmente fino a 45 minuti) questi segni svaniscono.\nNella porzione lebbrosa della pelle appare il rigonfiamento ma senza eritema.\nIn particolare, a livello della puntura fatta a cavallo del margine della lesione, l\u2019eritema sar\u00e0 esteso alla parte sana e terminer\u00e0 bruscamente quando inizieranno le porzioni interessate dalla lebbra.\nQuindi in un individuo sano l\u2019istamina provoca normalmente una reazione eritematosa, in corso di lebbra invece la risposta della pelle all\u2019istamina \u00e8 ritardata, diminuita o assente. Il test \u00e8 difficile da valutare nei pazienti di carnagione scura.\nTest della pilocarpina o test del sudore.\nLa pilocarpina, un derivato imidazolico di origine naturale, \u00e8 un potente colinergico capace di legare i recettori muscarinici M1, M2, M3 ed aumentare di conseguenza il tono del sistema nervoso parasimpatico. Questo si traduce in un aumento della sudorazione nella parte di cute su cui \u00e8 stata applicata la pilocarpina.\nLa sudorazione dipende dall\u2019integrit\u00e0 delle terminazioni nervose del sistema parasimpatico. Se una lesione ipopigmentata \u00e8 lebbrosa la pilocarpina provoca una sudorazione decisamente minore rispetto alle porzioni di cute sana.\nIntradermoreazione di Mitsuda-Hayashi con lepromina.\n\u00c8 un test analogo all\u2019intradermoreazione di Mantoux per la tubercolosi.\nLa reazione indica la presenza di unimmunit\u00e0 di tipo cellulo-mediato nei confronti del \"Bacillo di Hansen\". \u00c8 un esame poco affidabile perch\u00e9 produce molti falsi positivi: si possono avere reazioni positive in casi di tubercolosi, vaccinazione con bacillo di Calmette e Gu\u00e9rin (BCG) o per precedenti intardermoreazioni di Mitsuda.\nQuesto test impiega la lepromina, formata da una sospensione di Bacilli di Hansen uccisi al calore, provenienti da un nodulo lepromatoso di armadillo. Si iniettano sotto il derma 0,1 ml di lepromina e si eseguono una lettura precoce dopo 48-72 ore e una tardiva dopo 21-28 giorni\n\u00b7 La reazione \u00e8 positiva se si forma una lesione papulare o nodulare eritematosa, del diametro di 5 mm.\n\u00b7 Risulta debolmente positiva nelle forme di lebbra tubercoloide e pu\u00f2 essere utile per la formulazione di una prognosi.\n\u00b7 La reazione \u00e8 negativa nelle forme dimorfe e lepromatose della lebbra.\nNelle forme indeterminate la reazione rispecchia la futura evoluzione della lebbra: se \u00e8 negativa esclude la diagnosi di lebbra o indica che sta evolvendo verso le forme multibacillari, ipoergiche. Una Mitsuda che, da negativa diventa positiva, indica un miglioramento della risposta immunitaria all\u2019infezione e un\u2019evoluzione verso il polo tubercoloide, con prognosi migliore.\nDiagnosi differenziale.\nNella diagnosi differenziale delle lesioni che simulano la lebbra vanno considerate la sarcoidosi. la leishmaniosi, il lupus vulgaris, il linfoma, la sif\u00eclide, la framboesia, il granuloma anulare e vari altri disordini associati a ipopigmentazione.\nLa sarcoidosi pu\u00f2 provocare flogosi perineurale, ma l\u2019effettiva formazione di granulomi all\u2019interno dei nervi del derma \u00e8 patognomonica di lebbra. Nella lebbra lepromatosa, campioni di espettorato possono essere ricchi di bacilli acido-resistenti\u00a0\u2013 un risultato questo che pu\u00f2 essere erroneamente interpretato come segno di tubercolosi polmonare.\nTerapia.\nLa terapia classica comprende il dapsone associato ad altri farmaci antimicobatterici. I pazienti diventano rapidamente non contagiosi dopo l\u2019inizio della terapia. Lo schema terapeutico per il trattamento della lebbra prevede una terapia multipla con somministrazione giornaliera di 50 mg di clofazimina e 100 mg di dapsone (diamino-difenilsulfone), insieme alla somministrazione mensile di rifampicina (600 mg) e clofazimina (300 mg), per almeno due anni.\nQuesto regime terapeutico \u00e8 in grado di eliminare rapidamente i bacilli dalle lesioni cutanee di modo da sopprimere l\u2019infettivit\u00e0 del paziente e portare alla sua eradicazione in circa 15-20 mesi se trattate in fase precoce.\nDi fondamentale importanza \u00e8 la classificazione della malattia prima dell\u2019inizio della terapia in quanto la forma tubercoloide, associata a bassa carica batterica ed adeguata risposta immunitaria, necessita di una terapia limitata nel tempo, al contrario la forma lepromatosa caratterizzata da un inefficiente repertorio di cellule T potrebbe beneficiare di trattamenti molto pi\u00f9 lunghi, anche a vita.\nProfilassi vaccinale e prevenzione.\nLa vaccinazione con il bacillo di Calmette-Gu\u00e9rin (BCG) si \u00e8 dimostrata efficiente nel prevenire la lebbra in misura variabile, da totalmente inutile a efficace nell\u201980% dei casi.\nL\u2019aggiunta di \"Mycobacterium leprae\" ucciso al calore al preparato con BCG non aumenta la sua efficacia. Dal momento che i micobatteri interi contengono una quota elevata di lipidi e carboidrati che si sono dimostrati immunosoppressivi in vitro nei confronti dei linfociti e dei macrofagi, le componenti proteiche di \"Mycobacterium leprae\" potrebbero risultare i migliori vaccini.\nLa lebbra non \u00e8 una malattia molto contagiosa, il rischio di diffusione \u00e8 basso. Solo la forma lepromatosa non trattata \u00e8 contagiosa, ma anche in questo caso l\u2019infezione non \u00e8 facilmente trasmissibile. Tuttavia, i contatti abitativi (in particolare bambini) di pazienti con la lebbra devono essere monitorati per lo sviluppo di sintomi e segni di lebbra. Una volta iniziato il trattamento, la lebbra non pu\u00f2 pi\u00f9 essere trasmessa.\nCollegamenti esterni.\n\u00b7 https://www.internationaltextbookofleprosy.org/chapter/mycobacterium-leprae\n\u00b7 https://www.britannica.com/science/Mycobacterium\n\u00b7 https://www.britannica.com/science/leprosy/History\n\u00b7 https://www.cdc.gov/leprosy/index.html\n\u00b7 https://www.msdmanuals.com/it-it/professionale/malattie-infettive/micobatteri/lebbra\n\u00b7 https://www.who.int/lep/microbiology/en/\n\u00b7 https://www.who.int/news-room/fact-sheets/detail/leprosy\n\u00b7 https://www.edises.it/demo/9788879598101/files/assets/common/downloads/page0024.pdf\n\u00b7 https://www.edises.it/demo/9788879598101/files/assets/common/downloads/page0025.pdf"}
{"id": "777452", "revid": "1573940", "url": "https://it.wikipedia.org/wiki?curid=777452", "title": "Atilax paludinosus", "text": "La mangusta di palude o mangusta acquatica (Atilax paludinosus ), \u00e8 un mammifero carnivoro della famiglia Herpestidae. \u00c8 l'unica specie del genere Atilax.\nDescrizione.\nDi medie dimensioni, pesa 2,5-4,1\u00a0kg, con un corpo che misura 46\u201362\u00a0cm e una coda di 32\u201353\u00a0cm. \nLa mangusta di palude ha il pelame bruno scuro (pi\u00f9 chiaro nelle regioni inferiori), con un sottopelo dalle estremit\u00e0 nere, lungo e ruvido sul corpo e corto sulle mani e sui piedi. Le zampe, munite di cuscinetti poco sviluppati, sono molto soffici e sensibili e ricordano quelle di un procione, con i pollici che aumentano la presa sulle superfici scivolose. Le unghie sono corte e arrotondate e vengono usate per scavare. Intorno all'ano e sul labbro superiore i peli sono scarsi. Normalmente sono presenti due paia di mammelle. I canini inferiori sono ben sviluppati mentre i denti premolari sono molto robusti e sono usati per masticare cibi duri. La coda \u00e8 folta e stretta e finisce formando una punta.\nDistribuzione e habitat.\nSi trova in quasi tutta l'Africa subsahariana, con una preferenza per le zone di acqua dolce stagnante circondate da densa vegetazione, come paludi, giuncheti ed estuari (sebbene ci siano stati avvistamenti in aree collinose, dove la vegetazione acquatica era scarsa o del tutto assente). La mangusta di palude \u00e8 un membro importante della comunit\u00e0 di animali abitante nelle paludi di papiro, dove le acque deossigenate limitano la vita acquatica a molte specie animali, tra cui pesci che hanno bisogno di aria per respirare, rane, larve d'insetto, lumache e mammiferi.\nBiologia.\nLa mangusta di palude \u00e8 un vorace carnivoro, che si nutre di ogni tipo di carne di cui riesca a impadronirsi, ma anche di una grande variet\u00e0 di frutta. Questa mangusta nuota frequentemente lungo le rive dei fiumi, tenendo la testa fuori dall'acqua, setacciando pazientemente e metodicamente le aperture e le fessure subacquee alla ricerca di animali acquatici con cui nutrirsi. Animale intelligente, la mangusta di palude \u00e8 stata vista sbattere granchi e lumache contro le rocce allo scopo di romperne il guscio. .\nLa mangusta di palude \u00e8 solitaria ed \u00e8 attiva prevalentemente di notte e al crepuscolo, sebbene sia stata osservata in attivit\u00e0 anche durante il giorno. Nuotatrice eccellente, la mangusta di palude preferisce tuttavia tenere la testa fuori dall'acqua e si riposa frequentemente sulle chiazze d'erba e sulla vegetazione fluttuante. Regolare nelle abitudini, questa mangusta segue percorsi rigidi e ben definiti lungo la riva e in altri specchi d'acqua, nascosta frequentemente dalla vegetazione. I territori della mangusta di palude sono difesi strenuamente e solitamente comprendono le acque intorno alla loro dimora.\nVoce.\nQuando \u00e8 minacciata, la mangusta di palude emette un verso di bassa frequenza, che non esplode mai in un grido vero e proprio, ringhiando solamente quando si sente veramente in pericolo. Se \u00e8 messa con le spalle al muro o \u00e8 seriamente spaventata, questa mangusta pu\u00f2 lanciare dei getti di fluido bruno e maleodorante dalle sue sacche anali. Quando \u00e8 eccitata, la mangusta di palude pu\u00f2 emettere un lamento di tono acuto o un belato a bocca aperta.\nRiproduzione.\nLe abitudini riproduttive della mangusta di palude sono poco conosciute. Partorisce due cucciolate all'anno, solitamente una nella stagione secca e una in quella delle piogge. Per mettere alla luce i piccoli solitamente usa una cavit\u00e0 vicina all'acqua e, se questa non \u00e8 disponibile, costruisce un nido con ogni sorta di giunchi, erbe e ramoscelli. Sono stati registrate cucciolate composte fino a tre piccoli, che aprono i loro occhi dopo 9-14 giorni e sono completamente svezzati dopo 30-46 giorni. La famiglia pu\u00f2 essere accompagnata da un secondo adulto. Appena sono stati svezzati, i piccoli si allontanano.\nIn alcune regioni dell'Africa, la mangusta di palude viene tenuta come animale da compagnia e, se catturata da giovane, \u00e8 molto domestica e pulita. In cattivit\u00e0, la mangusta di palude ha registrato un record di longevit\u00e0 di 17 anni."}
{"id": "777453", "revid": "767487", "url": "https://it.wikipedia.org/wiki?curid=777453", "title": "Cantone di Solli\u00e8s-Pont", "text": "Il Cantone di Solli\u00e8s-Pont \u00e8 una divisione amministrativa dell'Arrondissement di Tolone.\nA seguito della riforma complessiva dei cantoni del 2014 \u00e8 passato da 5 a 6 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "777454", "revid": "984922", "url": "https://it.wikipedia.org/wiki?curid=777454", "title": "Cantone di La Valette-du-Var", "text": "Il Cantone di La Valette-du-Var era una divisione amministrativa dell'Arrondissement di Tolone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "777457", "revid": "460535", "url": "https://it.wikipedia.org/wiki?curid=777457", "title": "ATM (Messina)", "text": "L'ATM (sigla di Azienda Trasporti di Messina) \u00e8 un'azienda di trasporti pubblici nata l'8 maggio 1968 di propriet\u00e0 pubblica del comune di Messina, che amministra e gestisce il trasporto pubblico sulla rete urbana e i parcheggi pubblici.\nStoria.\nATM nacque come azienda speciale l'8 maggio 1968, quando il comune di Messina fece requisire i mezzi della SATS avviando, su delibera del Consiglio Comunale, la nuova gestione del servizio di trasporto pubblico, affidandola alla nascente Azienda Trasporti Municipalizzata con capitale interamente pubblico comunale.\nIl 2014 l'azienda stipul\u00f2 un accordo quadro con il GTT di Torino volto alla collaborazione fra le due societ\u00e0.\nIl 23 novembre 2018 il Consiglio comunale, su proposta della Giunta comunale, ha votato, secondo le modalit\u00e0 previste dall'art. 50 dello statuto aziendale, la liquidazione dell'azienda speciale ATM. Nel successivo mese di giugno 2019 sono stati nominati i commissari liquidatori tramite un'ordinanza del Sindaco ed \u00e8 stata ufficializzata al contempo la nascita della nuova societ\u00e0 di trasporto pubblico, che mantiene il medesimo nome e la medesima propriet\u00e0 del comune di Messina ma \u00e8 costituita come societ\u00e0 per azioni, seppur finanziata con capitale pubblico. Le attivit\u00e0 della nuova societ\u00e0 iniziano il 1\u00ba giugno 2020.\nServizi svolti.\nL'azienda gestiva dal 1\u00ba febbraio 2016 45 linee urbane feriali e 2 linee urbane circolanti solo nei giorni festivi. Nel 2007, si raggiungevano sessantatr\u00e9 linee urbane. Al 2022, l'azienda opera con 41 linee bus feriali e 17 festive.\nDal 2003 l'azienda gestisce altres\u00ec la tranvia di Messina, classificata come linea 28.\nA partire dall'8 ottobre 2018 l'ATM ha riorganizzato l'offerta del Trasporto Pubblico, introducendo una linea bus (linea 1 - Shuttle) che con frequenza di ca. 15 minuti, attraversa 38 dei 50 km complessivi della costa della Citt\u00e0 di Messina. Viene cos\u00ec creato dunque un servizio a pettine, con delle fermate di interscambio alle quali fanno capolinea i bus da e verso i villaggi, e con il tram che si attesta una frequenza di circa 20 minuti.\nATM S.p.A. gestisce anche i parcheggi di interscambio \"Gazzi\" e \"Annunziata\" nei pressi dei capolinea della tranvia. Oltre a questi la societ\u00e0 si occupa dei parcheggi in struttura multipiano \"Cavallotti\", posto nei pressi della Stazione Centrale di Messina e \"Villa Dante\" posto nei pressi dell'omonimo parco cittadino. Inoltre l'azienda gestisce la sosta a pagamento nella Z.T.L. del centro cittadino e dei parcheggi a raso ad essa assimilate.\nLa societ\u00e0 inoltre mette a disposizione i propri mezzi e le pensiline presenti sul territorio comunale per iniziative di carattere pubblicitario."}
{"id": "777461", "revid": "123994425", "url": "https://it.wikipedia.org/wiki?curid=777461", "title": "Bocca degli Abati", "text": "Biografia.\nCombatt\u00e9 tra i guelfi nella Battaglia di Montaperti (1260) e durante l'assalto delle truppe tedesche di Manfredi egli si trovava nella schiera della cavalleria guelfa vicino a Jacopo de' Pazzi che reggeva lo stendardo guidando la schiera. Quando qualcuno gli mozz\u00f2 la mano per far cadere la bandiera egli fu tra i sospettati di tradimento: con quell'atto la cavalleria guelfa rimase allo sbando e sgomentati di aver perso la direzione i guelfi si ritirarono, venendo sconfitti.\nBocca degli Abati, guelfo prima della battaglia, fu poi dopo la battaglia tra i ghibellini che vittoriosi rientrarono a Firenze;ma dopo la rivincita della parte guelfa egli venne semplicemente esiliato (1266), segno che non ci furono abbastanza prove per incolparlo del tradimento dello stendardo.\nBocca e la Divina Commedia.\nDante Alighieri accusa apertamente Bocca in uno degli episodi pi\u00f9 crudi dell'Inferno: attraversando l'Antenora, la seconda zona del nono cerchio dove sono puniti i traditori della patria, Dante sbatte con il piede su una testa che sporge dal ghiaccio (egli stesso scrive che non sa spiegare se per sua volont\u00e0, per destino o per volont\u00e0 divina), la quale impreca e fa un fugace accenno alla \"vendetta di Montaperti\". Il che insospettisce Dante: il poeta chiede a Virgilio di aspettarlo un attimo, torna dal dannato,lo invita a dire il suo nome, ma al rifiuto deciso di questo (i due hanno un vero e proprio battibecco), Dante diventa violento e afferra il dannato per la collottola minacciandolo di strappargli i capelli e a un ennesimo rifiuto gliene tolse \"pi\u00f9 d'una ciocca\". A quel punto un altro dannato tradisce Bocca, rivelando a Dante il suo nome. \nPrima che il poeta se ne vada soddisfatto di avere risolto l'enigma del traditore di Montaperti, lo stesso Bocca lo invita a portare nel mondo le notizie riguardanti il suo destino ultraterreno a condizione che riveli il nome di altri traditori l\u00ec presenti. Tra questi nomina:"}
{"id": "777466", "revid": "767487", "url": "https://it.wikipedia.org/wiki?curid=777466", "title": "Karl Robert Eduard von Hartmann", "text": "Biografia.\nNel saggio \"Mein Entwickelungsgang\" (1875) lo stesso autore d\u00e0 notizie della sua vita ed altre ci vengono fornite in un'opera della figlia di Hartmann dalle quali risulta che Hartmann nasce a Berlino nella famiglia di un capitano di artiglieria. Frequenta, sebbene non la ami, con brillanti risultati la scuola e si appassiona soprattutto alla matematica e alla fisica; legge con interesse Platone, Hegel, Schopenhauer e le opere dei romantici. Prende lezioni di pittura e pianoforte. Nel 1858 lascia la scuola per la carriera militare ma \u00e8 poco amato dai commilitoni. Nel 1861 una contusione al ginocchio e l'insorgere di reumatismi gli impediscono di camminare e perci\u00f2 deve abbandonare la carriera militare e da quel momento trascorrer\u00e0 la sua vita ritirato in casa sdraiato su un divano. Cerca di produrre opere di pittura e musica ma con scarsi risultati ed allora si dedica alla filosofia pubblicando nel 1869 con gran successo la \"Philosophie des Unbewussten\" (\"Filosofia dell'inconscio\") che gli procura tre offerte per una cattedra universitaria da parte del Ministero prussiano, dell'universit\u00e0 di Lipsia e di quella di Gottinga. Hartmann le rifiuter\u00e0 adducendo motivi di salute ma pi\u00f9 probabilmente per mantenere la sua indipendenza. L'essersi estraniato per\u00f2 dal mondo accademico lo esporr\u00e0 costantemente alle critiche di dilettantismo da parte dei filosofi professionisti. Col passare degli anni Hartmann perder\u00e0 la notoriet\u00e0 procuratagli dall'interesse che il pubblico aveva mostrato per la sua dottrina che sar\u00e0 ancora seguita solo da Eug\u00e8ne Carri\u00e8re, Georg Lasson e Johannes Immanuel Volkelt. Hartmann continuer\u00e0 a comporre numerose opere e la sua vita, libera da affanni economici, non presenta elementi di rilievo salvo due matrimoni il primo dei quali contrae nel 1871 con Agnes Taubert che pubblicher\u00e0 alcuni scritti dove prender\u00e0 le difese del marito protagonista delle polemiche nate sul pessimismo. La Taubert morir\u00e0 nel 1877 lasciando una figlia a Hartmann che si risposer\u00e0 l'anno successivo con Alma Lorenz che gli dar\u00e0 un figlio e tre figlie. Il filosofo si ritirer\u00e0 in un sobborgo di Berlino dove morir\u00e0 ignorato da tutti nel 1906.\nPensiero.\nLa sua opera principale, \"Filosofia dell'inconscio. Risultati speculativi secondo il metodo induttivo delle scienze naturali\", si presenta come una sintesi critica di Schopenhauer, Hegel e Schelling. Essa \u00e8 strutturata in tre parti: nella prima si sostiene che i fenomeni naturali che riguardano gli esseri viventi non possono essere spiegati ricorrendo a cause meccaniche ma finalistiche che dimostrano l'esistenza di cause psichiche o \"spirituali\", come le definisce Hartmann. Come Schopenhauer egli crede ad un mondo psichico riducibile nei termini di volont\u00e0 e rappresentazione, un'attivit\u00e0 psichica questa che, mancando la coscienza, va pensata come inconscia . Esiste infatti un'attivit\u00e0 spirituale inconscia dietro o al di sotto della coscienza stessa. Nella terza parte intitolata \"Metafisica dell'inconscio\" l'inconscio \u00e8 visto come il principio unico di tutta la realt\u00e0 che se concepita in termini di essere procura un sentimento pessimista radicale per cui \u00e8 preferibile rivolgersi eudemonologicamente alla concezione come non-essere del mondo il quale, come dimostra la sua stessa storia, si dirige verso il suo annichilimento."}
{"id": "777473", "revid": "466539", "url": "https://it.wikipedia.org/wiki?curid=777473", "title": "Karoshi", "text": " \u00e8 un termine giapponese che significa \"morte per troppo lavoro\". Il Giappone \u00e8 uno dei pochi paesi in cui questa categoria, le cui principali cause mediche sono attacco cardiaco dovuto a sforzo e stress, \u00e8 riportata nelle statistiche delle cause di morte.\nStoria del fenomeno sociale.\nIl primo caso di karoshi \u00e8 stato segnalato nel 1969 con la morte di un operaio di 29 anni nel reparto trasporti di un giornale giapponese. Nel 1987, mentre l'interesse pubblico sulla questione era aumentato, il Ministero del Lavoro giapponese ha cominciato a pubblicare le statistiche sul karoshi. L'espansione economica internazionale delle multinazionali giapponesi ha diffuso oltreconfine la nozione di karoshi, verso paesi quali la Cina, la Corea e Taiwan. Particolare scalpore, inoltre, ha fatto il caso di Miwa Sado, una trentunenne reporter della televisione pubblica giapponese NHK, morta nel luglio 2013 dopo aver svolto 159 ore di straordinario in un mese (e solo dopo quattro anni la NHK ha dovuto rivedere le norme contrattuali in merito). "}
{"id": "777480", "revid": "124394243", "url": "https://it.wikipedia.org/wiki?curid=777480", "title": "Forme uniche della continuit\u00e0 nello spazio", "text": "Forme uniche della continuit\u00e0 nello spazio \u00e8 una celebre scultura dell'artista futurista Umberto Boccioni. Rappresenta simbolicamente il movimento e la fluidit\u00e0. Boccioni respinge la scultura tradizionale per creare questo pezzo, considerato uno dei capolavori del Futurismo. \nLa scultura \u00e8 raffigurata sul retro delle monete da 20 centesimi di euro coniate in Italia e se ne conoscono varie versioni, tra cui una al Museo del Novecento di Milano, una alla Kunsthalle di Mannheim, una alla Tate Modern di Londra, una al MoMA di New York, una al Metropolitan Museum di New York, una al Museo Kr\u00f6ller-M\u00fcller di Otterlo (Paesi Bassi) e una alla Galleria Nazionale di Cosenza.\nStoria.\nIl movimento futurista si prefiggeva di rappresentare la velocit\u00e0 e la forza del dinamismo nell'arte. Boccioni, anche se formatosi come pittore, inizi\u00f2 la propria carriera di scultore nel 1912. Scrisse a un amico: \"In questi giorni sono ossessionato dalla scultura! Credo di aver visto una completa rinnovazione di quest'arte mummificata.\" Un anno dopo, Boccioni complet\u00f2 la scultura (\"Dinamismo di un corpo umano\" in due copie litografiche). L'obiettivo della sua opera era quello di rappresentare un \"continuum sintetico\" del movimento, invece di una \"discontinuit\u00e0 analitica\" che egli vedeva raffigurata da altri artisti come Franti\u0161ek Kupka e Marcel Duchamp.\nL'opera originale di Boccioni \u00e8 in gesso e nel corso della vita dell'autore non venne mai prodotta la rispettiva fusione in bronzo. Il gesso \u00e8 in mostra al Museo di Arte Contemporanea, a San Paolo del Brasile. Ulteriori fusioni furono prodotte nei decenni successivi:\nUmberto Boccioni, nato a Reggio Calabria da genitori romagnoli, desiderava essere presente in Calabria con una scultura. Dopo la sua scomparsa, Filippo Tommaso Marinetti volle dar seguito al desiderio dell'artista promuovendo la realizzazione di una fusione del capolavoro boccioniano: \"Forme uniche nella continuit\u00e0 dello spazio\" del 1913. L'iniziativa di Marinetti \u00e8 documentata da una sua lettera del 23 novembre 1933 al Podest\u00e0 di Milano Visconti, al quale prospettava la fusione da destinare alla Calabria.\nDopo ottant'anni il progetto Boccioni-Marinetti si \u00e8 concretizzato con la donazione del bronzo della collezione Bilotti alla Galleria Nazionale di Cosenza con atto del Direttore del Polo Museale Angela Acordon e del direttore del Museo Domenico Belcastro. L'esemplare donato \u00e8 l'unico dichiarato d'interesse particolarmente importante con un decreto, il n\u00ba 77/2013 del Ministero dei Beni Culturali ed \u00e8 pubblicato sul catalogo generale a cura di Calvesi-Dambruso (pag. 452) Allemandi Torino 2016.\nDescrizione.\n Se si osserva lateralmente la scultura, si pu\u00f2 riconoscere facilmente una figura umana in cammino priva per\u00f2 di alcune parti (ad esempio le braccia) e, per cos\u00ec dire, del suo \"involucro\" esterno. La figura appare quindi per un verso come uno \"scorticato\" anatomico (si riconoscono distintamente alcuni muscoli, come i polpacci, e l'articolazione del ginocchio), per un altro come una \"macchina\", come un ingranaggio in movimento. L'opera inoltre si sviluppa mediante l'alternarsi di cavit\u00e0, rilievi, pieni e vuoti che generano un frammentato e discontinuo chiaroscuro fatto di frequenti e repentini passaggi dalla luce all'ombra. Osservando la figura da destra, il torso ad esempio pare essere pieno ma se si gira intorno alla statua e la si osserva da sinistra esso si trasforma in una cavit\u00e0 vuota. In tale modo sembra che la figura si modelli a seconda dello spazio circostante ed assume cos\u00ec la funzione per cos\u00ec dire di plasmare le forme.\nAnche la linea di contorno si sviluppa come una sequenza di curve ora concave, ora convesse: in tal modo i contorni irregolari non limitano la figura come di consueto ma la dilatano espandendola nello spazio. L'interno stesso della statua \u00e8 attraversato da solchi e spigoli che \"tagliano\" i piani, come se le figure fossero pi\u00f9 di una e si sovrapponessero di continuo.\nSe vista lateralmente, la statua d\u00e0 l'impressione di un movimento avanzante che si proietta energicamente in avanti. Tuttavia se la si guarda frontalmente o a tre quarti si pu\u00f2 notare una torsione o avvitamento delle forme nello spazio: pi\u00f9 di una linea infatti si avvolge attorno alla figura in un moto a spirale, coinvolgendo i diversi piani in una rotazione che suggerisce un'ulteriore espansione delle forme. La figura viene modellata dall'aria creando cos\u00ec un corpo aerodinamico."}
{"id": "777496", "revid": "767487", "url": "https://it.wikipedia.org/wiki?curid=777496", "title": "Time of Despair", "text": "Time of Despair \u00e8 il terzo album pubblicato dalla band finlandese gothic metal Entwine."}
{"id": "777498", "revid": "123275266", "url": "https://it.wikipedia.org/wiki?curid=777498", "title": "Unione Sportiva Sestri Ponente 1897", "text": "L'Unione Sportiva Sestri Ponente 1897 \u00e8 una societ\u00e0 polisportiva nata il 3 agosto 1897 nell'allora comune autonomo di Sestri Ponente, oggi centro urbano di Genova.\nStoria.\nIl nome scelto al termine della prima seduta del consiglio di amministrazione, svoltosi nei locali della centrale \"Trattoria La Grotta\" in quella che allora si chiamava Via Garibaldi (oggi Via Sestri), non era quello attuale, bens\u00ec quello di \"\"Societ\u00e0 Ginnastica Pro Sestri\".\nIl nome attuale lo prese nel 1918 quando si fuse con l'altra societ\u00e0 sportiva sestrese, la \"Societ\u00e0 Ginnastica Libertas Sestri Ponente\"\" che era stata fondata il 12 agosto 1905. \nNella societ\u00e0 \"Libertas\" durante i suoi anni di vita, venivano praticati la ginnastica, il pattinaggio a rotelle e il tamburello (sport quest'ultimo al tempo ben pi\u00f9 diffuso di oggi e che port\u00f2 alla \"Libertas\" anche alcune vittorie a livello nazionale).\nLa fusione tra le due societ\u00e0 avvenne il 20 marzo 1918 nel salone del Municipio di Sestri Ponente e fu dettata da ragioni economiche. La nuova societ\u00e0 prese, per l'appunto, il nome attuale mantenendo come data di fondazione quella della pi\u00f9 antica delle due. Il primo presidente fu Arturo Montolivo.\nNel 1919 la sezione calcio viene assorbita dalla neonata FS Sestrese 1919.\nNel 1926 la societ\u00e0 venne commissariata.\nNegli anni sessanta la societ\u00e0 entra in una lunga crisi finanziaria dovuta ai crescenti costi di gestione e necessariamente ne soffrono anche i risultati sportivi, ma riesce comunque a sopravvivere.\nAttualmente nella sede della societ\u00e0 si praticano le specialit\u00e0 della ginnastica, lo judo il jujitsu e il Karate.\nAtleti di rilievo.\nNumerosi i successi nelle varie discipline sportive praticate negli anni dalla societ\u00e0 e pu\u00f2 vantare anche qualche presenza dei propri atleti ai Giochi olimpici, in un paio di occasioni coronate dalla vittoria dell'alloro olimpico:\nVi furono poi altre partecipazioni di sportivi dell'Unione Sportiva Sestri Ponente alle olimpiadi:\nOnorificenze.\nLa societ\u00e0 ha ricevuto la \"Stella d'oro al merito sportivo\" del CONI nel 1974 e la \"Stella d'argento al merito sportivo\" nel 1972."}
{"id": "777500", "revid": "1442080", "url": "https://it.wikipedia.org/wiki?curid=777500", "title": "Predicato nominale", "text": "Il predicato nominale (, \"ci\u00f2 che viene affermato\") \u00e8 una delle due forme in cui pu\u00f2 presentarsi il predicato (l'altra \u00e8 il predicato verbale); esso attribuisce al soggetto una condizione, una qualit\u00e0 o un modo di essere tramite l'uso del verbo \"ESSERE\".\nDa cosa \u00e8 formato.\nIn italiano il predicato nominale si forma con:\nUn esempio: \"il cielo \u00e8 blu\": in questo caso il verbo \"\"\u00e8\" costituisce la copula e l'aggettivo \"blu\"\" la parte nominale.\nI complementi predicativi.\nSecondo \"Lingua comune\", tutti i verbi copulativi diversi da \"essere\" (come \"sembrare\" e \"diventare\") formano dei predicati nei quali la parte verbale \u00e8 detta \"predicato con verbo copulativo\" e quella nominale complemento predicativo del soggetto.\nAggettivi di relazione.\nNel predicato nominale non possono figurare aggettivi di relazione, n\u00e9 come nomi del predicato n\u00e9 all'interno di complementi predicativi. Risultano agrammaticali frasi come *\"Questa superficie \u00e8 lunare\" o *\"Questa serata sembra MUSICALE\""}
{"id": "777501", "revid": "767487", "url": "https://it.wikipedia.org/wiki?curid=777501", "title": "DiEversity", "text": "DiEversity \u00e8 il quarto album pubblicato dalla band finlandese gothic metal Entwine."}
{"id": "777502", "revid": "254059", "url": "https://it.wikipedia.org/wiki?curid=777502", "title": "Buoso da Duera", "text": "Biografia.\nFiglio di Girardode Clochaferi, dal 1247 resse Cremona con Uberto Pallavicino. Fu prima amico e poi avversario di Ezzelino da Romano e con Oberto Pallavicino form\u00f2 un triunviro filoimperiale mettendosi a capo dei ghibellini di tutta la Lombardia. Lungo le mura del feudo di Soncino fece scrivere: \"MCCXLVII INDICT.V EST FACTUM, OPUS IMPERANTE DOMINO BOSIO DOVAR\". Ma ben presto Oberto Pallavicino interruppe i rapporti con i due amici e con il suo esercito volle attaccare Milano, fu invece catturato e imprigionato a Soncino dal Buoso dove mor\u00ec il 27 settembre 1257. Buoso da Dovera con il Pallavicino si impadron\u00ec di tredici citt\u00e0 usurpando il vescovo di Cremona e diventando padrone di tutti i suoi beni. Fu signore di Sabbioneta sino al 1263.\nNel 1265 Manfredi di Svevia re di Sicilia lo incaric\u00f2 di impedire il passaggio dell'Oglio dei francesi con a capo Carlo d'Angi\u00f2 a Soncino: passaggio che avvenne comunque quindici miglia pi\u00f9 a settentrione, a Palazzolo sull'Oglio. Ma alcuni cronisti (e anche Dante Alighieri) avallarono la diceria che egli in cambio di denaro avesse lasciato libero il passo ai francesi che si dirigevano verso il campo di battaglia di Benevento, dove sarebbe avvenuta la storica battaglia del 1266 conclusasi con la morte dello stesso Manfredi di Sicilia.\nPer questo, Dante lo colloc\u00f2 nell'ultimo cerchio dell'Inferno tra i traditori della patria (Inf. XXXII, 116),\n per essere stato sedotto dall'oro di Guido di Monforte e avere aperto ai francesi il passaggio dell'Oglio.\nL'accusa di tradimento obblig\u00f2 il Pallavicino ad abbandonarlo, e il Buoso a fuggire e riparare a Covo dove fece costruire un imponente riparo di sassi e sabbia del Serio, lungo le mura cittadine e intorno al castello, temeva, infatti, attacchi da parte dei milanesi capeggiati da Napoleone della Torre.\nIl 4 giugno 1266 Covo fu assalito e accerchiato su pi\u00f9 fronti dall'esercito milanese, mentre era difeso all'interno da circa 2000 persone molte di Covo stesso che avevano abbandonato le proprie abitazioni. Fu quindi subito chiaro che non era facile da espugnare, motivo che diede agli attaccanti il diritto di depredare il paese e quelli limitrofi. Gli assalitori vedendo che il castello era ben protetto iniziarono a prosciugare i fossati e ad attaccare le localit\u00e0 che erano del Duera che quando fu informato dell'arresa di Soncino, riusc\u00ec a fuggire nascondendosi tra la plebe lasciando la rocca senza comandante. Il castello di Covo venne distrutto nella primavera del 1267.\nIl Buoso si ritir\u00f2 nel maniero di Villarocca con la famiglia: la figlia Filippina col marito Cavalca degli Amati e il di lui fratello Folco, la figlia Lisia, il nipote Guglielmo, nato dal matrimonio di Antoniolo con Antoniola Oldoini, Gandiono da Dovara. La posizione della rocca sull'Oglio favor\u00ec nel gennaio del 1268 l'aiuto a Corradino di Svevia, ad attraversarlo. Il castello sub\u00ec molti assedi arrendendosi il nel luglio del 1269 quando ormai il Buoso si era rifugiato a Verona dove cerc\u00f2 nuove reclute, mettendosi al soldo, alla fine del 1271, del re Alfonso X di Castiglia, dovendo spostarsi nel 1274 fino in Spagna per assodare nuove truppe, e portarle ad attaccare il Napo Torriani. Nel 1278 lo si vede a fianco del marchese di Monferrato riuscendo a riconquistare Soncino e Crema. Ma l'alleanza tra Cremona e Milano gli fece abbandonare ogni desiderio di supremazia.\nNel 1285 risulta fosse stato eletto podest\u00e0 di Vercelli, poi trasferitosi a Pavia dove nel giugno del 1288 scrisse il suo testamento. Nel documento risulta che erede principale fu il nipote Guglielmo mentre il resto dei suoi beni dovevano essere devoluti a istituti di culto e di assistenza. In tutti gli anni di comando aveva conquistato e acquistato ben centoventi beni immobiliari tra case castelli e terreni. Mor\u00ec a Verona nel 1291."}
{"id": "777506", "revid": "36426", "url": "https://it.wikipedia.org/wiki?curid=777506", "title": "Buoso da Dovara", "text": ""}
{"id": "777507", "revid": "767487", "url": "https://it.wikipedia.org/wiki?curid=777507", "title": "Fatal Design", "text": "Fatal Design \u00e8 il quinto album pubblicato dalla band finlandese gothic metal Entwine."}
{"id": "777516", "revid": "92723", "url": "https://it.wikipedia.org/wiki?curid=777516", "title": "Tesauro Beccaria", "text": "Biografia.\nDiscendente della nobile e importante famiglia pavese dei Beccaria, nacque a Pavia in data imprecisata. Entr\u00f2 nella comunit\u00e0 dei Vallombrosani, un ramo dell'ordine benedettino, divenendone abate generale.\nPapa Alessandro IV lo invi\u00f2 a Firenze, come legato pontificio, con l'incarico di cercare un accordo tra le fazioni guelfa e ghibellina della citt\u00e0. Dopo la morte di Federico II (1250), la fazione guelfa aveva preso il sopravvento a Firenze, compiendo una lunga serie di vendette ed epurazioni che erano culminate con l'esilio delle famiglie ghibelline e con la distruzione delle loro case.\nNel 1258 Tesauro Beccaria fu arrestato con l'accusa d'aver segretamente trattato con Manfredi per favorire il rientro dei ghibellini a Firenze. Processato e condannato a morte, il 4 (o il 12) settembre 1258 venne giustiziato, mediante decapitazione, nell'antica Piazza di Sant'Apollinare, attualmente Piazza San Firenze. L'esecuzione caus\u00f2 alla citt\u00e0 di Firenze l'interdetto papale che dur\u00f2 per oltre sette anni. L'uccisione dell'abate provoc\u00f2 anche la condanna da parte della Citt\u00e0 di Pavia che minacci\u00f2 di imprigionare i mercanti fiorentini e di confiscarne i beni. I fiorentini risposero, attraverso la penna di Brunetto Latini, che se l'abate fosse resuscitato mille volte, mille volte avrebbe meritato la morte, pur dichiarandosi disposti a trattative di pace.\nIpotesi sulla colpevolezza.\nSull'effettiva colpevolezza dell'abate gli studiosi sono piuttosto divisi, cos\u00ec come sulla sua investitura cardinalizia. Nonostante quel periodo fosse caratterizzato da grandi instabilit\u00e0 e confusione, resta difficile credere che il delegato pontificio tramasse con il principale nemico del papato contro i suoi sostenitori.\nQuanto all'investitura, alcuni studiosi sostengono che Beccaria venne nominato cardinale da papa Alessandro IV nel 1254, altri che egli non venne nominato cardinale, ma che ricopriva la carica di vicario del cardinale Ottaviano degli Ubaldini.\nNel quadro di Domenico Pestrini (XVII secolo), conservato nella cappella di San Bernardo della Basilica di Santa Prassede in Roma, vengono rappresentati alcuni episodi della vita di San Tesauro Beccaria, mandato dal Papa Alessandro IV a Firenze, a sedare le discordie cittadine, e decorato della sacra porpora, nel momento di subire il martirio. \u00c8 possibile che la notizia della nomina a cardinale fosse stata diffusa per scoraggiare i Guelfi fiorentini dal dare esecuzione alla condanna capitale dell'abate.\nDante Alighieri, che venne a conoscere la vicenda secondo la versione di Brunetto Latini, colloc\u00f2 l'abate nel nono cerchio dell'Inferno, nell'Antenora, tra i traditori della patria (Inf. XXXII 118-119).\nNell'abbazia di Vallombrosa, sita ad una quarantina di chilometri da Firenze, \u00e8 conservata una tela di Niccol\u00f2 Lapi (XVII secolo - XVIII secolo) che rappresenta, in chiave agiografica, l'esecuzione di Tesauro Beccaria.\nIl culto.\nNel martirologio benedettino \u00e8 venerato, come cardinale martire, alla data 4 settembre e ricordato dalla Chiesa cattolica, come San Tesauro, il 12 settembre."}
{"id": "777536", "revid": "1655", "url": "https://it.wikipedia.org/wiki?curid=777536", "title": "Bacillo di Hansen", "text": ""}
{"id": "777540", "revid": "99924165", "url": "https://it.wikipedia.org/wiki?curid=777540", "title": "Gianni de' Soldanieri", "text": "Dante Alighieri lo colloc\u00f2 nel nono cerchio dell'Inferno, nell'Antenora, tra i traditori della patria (Inf. XXXII 121).\nDi diverso parere fu Giovanni Villani che invece lo colloc\u00f2 tra i grandi fiorentini del passato (\"Nova Cronica\" XII 44) pur non ignorandone il tradimento dei ghibellini che pure \u00e8 citato (VIII 14)."}
{"id": "777550", "revid": "36426", "url": "https://it.wikipedia.org/wiki?curid=777550", "title": "Ritratto di un gentiluomo in pelliccia di lince", "text": ""}
{"id": "777551", "revid": "49074", "url": "https://it.wikipedia.org/wiki?curid=777551", "title": "Tebaldello Zambrasi", "text": "Appartenente ad una famiglia ghibellina, il 13 novembre del 1280 trad\u00ec la sua citt\u00e0 spalancandone le porte di notte ai bolognesi della famiglia dei Geremei, pare per vendicarsi di un'offesa ricevuta dai ghibellini Lambertazzi (anch'essi bolognesi), che si erano rifugiati proprio a Faenza dopo essere stati messi al bando nella propria citt\u00e0.\nMor\u00ec nel 1282 attaccando Forl\u00ec nella battaglia dove i ghibellini capitanati da Guido da Montefeltro riuscirono a battere le truppe francesi inviate dal papa per conquistare una delle ultime \"enclave\" ghibelline in Italia.\nDante Alighieri lo colloc\u00f2 nel nono cerchio dell'Inferno, nell'Antenora, tra i traditori della patria (Inf. XXXII 122) citandolo come colui che \"apr\u00ec Faenza quando si dormia\"."}
{"id": "777553", "revid": "125308735", "url": "https://it.wikipedia.org/wiki?curid=777553", "title": "Ritratto di Agostino Barbarigo", "text": "Ritratto di Agostino Barbarigo \u00e8 un dipinto realizzato nel 1571-72 da Paolo Caliari detto il Veronese.\nIl soggetto effigiato \u00e8 Agostino Barbarigo, ammiraglio della flotta veneziana a Lepanto. Nella celeberrima battaglia navale il Barbarigo trov\u00f2 la morte trafitto da una freccia, evento cui allude il dardo che nel quadro l'ammiraglio veneziano ha in mano. Il dipinto \u00e8 conservato a Cleveland, al Cleveland Museum of Art."}
{"id": "777554", "revid": "767487", "url": "https://it.wikipedia.org/wiki?curid=777554", "title": "October Tide", "text": "Gli October Tide sono un progetto parallelo di Jonas Renkse e Fredrik Norrman, rispettivamente cantante e chitarrista dei Katatonia. La band, formatasi nel 1996, propone un death doom metal dalle atmosfere malinconiche e oscure sulla scia di \"Dance of December Souls\" e \"For Funerals to Come...\" dei Katatonia.\nBiografia.\nIl primo album della band, \"Rain Without End\", registrato nel 1996 presso gli Unisound Studios di Dan Swan\u00f6, .\n\"Grey Dawn\", il secondo full length degli October Tide, .\nA distanza di 11 anni, e dopo numerosi cambi di formazione, nel 2010 la Candlelight Records pubblica \"A Thin Shell\".\nNel 2013 viene pubblicato dalla Pulverized Records \"Tunnel of no light\" in versione digitale e CD, mentre la Cyclone Empire stampa la versione in vinile 12\".\nNel 2016 la polacca Agonia Records rilascia \"Winged Waltz\"."}
{"id": "777555", "revid": "110157", "url": "https://it.wikipedia.org/wiki?curid=777555", "title": "Arrondissement di Soignies", "text": "L'arrondissement di Soignies (in francese \"Arrondissement de Soignies\", in olandese \"Arrondissement Zinnik\") \u00e8 una suddivisione amministrativa belga, situata nella provincia dell'Hainaut e nella regione della Vallonia.\nComposizione.\nL'arrondissement di Soignies raggruppa 8 comuni:\nSociet\u00e0.\nEvoluzione demografica.\n\"Abitanti censiti\""}
{"id": "777557", "revid": "36426", "url": "https://it.wikipedia.org/wiki?curid=777557", "title": "Branca d'Oria", "text": ""}
{"id": "777558", "revid": "36426", "url": "https://it.wikipedia.org/wiki?curid=777558", "title": "Ritratto di Vincenzo Ferdinando Ranuzzi in veste di Amore", "text": "Il Ritratto di Vincenzo Ferdinando Ranuzzi in veste di Amore \u00e8 un dipinto di Elisabetta Sirani del 1663 conservato nel Museo nazionale di Varsavia.\nPur non essendo stata la ritrattistica l'attivit\u00e0 primaria della Sirani, il ritratto si presenta denso di colore ed intensit\u00e0. Il giovane Vincenzo Ferdinando, un giovane rampollo della nota famiglia senatoria dei conti Ranuzzi, cui l'artista era particolarmente legata, \u00e8 ritratto come un Amore vestito sontuosamente in foggia seicentesca."}
{"id": "777569", "revid": "38120", "url": "https://it.wikipedia.org/wiki?curid=777569", "title": "Studio collection", "text": ""}
{"id": "777571", "revid": "774918", "url": "https://it.wikipedia.org/wiki?curid=777571", "title": "Partito Popolare Danese", "text": "Il Partito Popolare Danese (, DF), detto anche Partito del Popolo Danese, \u00e8 un partito politico danese di destra sociale: in economia, il DF \u00e8 nettamente a favore di un robusto stato sociale e di politiche redistributive del reddito per limitare diseguaglianze socioeconomiche; la parte del programma considerata \"di destra\" riguarda l'immigrazione: il DF si oppone all'immigrazione di massa, specialmente da Paesi musulmani, considerati culturalmente incompatibili con la societ\u00e0 danese.\nStoria.\n\u00c8 stato fondato nel 1995 da Pia Kj\u00e6rsgaard, Kristian Thulesen Dahl, Poul N\u00f8dgaard e Ole Donner. La Kj\u00e6rsgaard ed i suoi colleghi avevano abbandonato il Partito del Progresso (\"Fremskridtspartiet\"), formazione politica conservatrice, guidata dalla stessa Kj\u00e6rsgaard.\nAlle politiche del 1998 i socio-conservatori ottennero il 7,4% dei voti ed elessero 13 seggi, contro i 4 del Partito del Progresso. Alle politiche del 2001 il DF sal\u00ec al 12% ed elesse 22 seggi. L'apporto dei socio-conservatori fu determinante per la nascita del governo di centro-destra, guidato dal liberale Anders Fogh Rasmussen. I liberali dovettero concedere ai socio-conservatori, in cambio del loro sostegno, una pi\u00f9 dura politica contro l'immigrazione, oltre che il raffreddamento del processo di integrazione europea.\nAlle europee del 2004 il partito ottiene il 6,8% ed un seggio.\nAlle politiche del 2005, i socio-conservatori hanno ulteriormente incrementato voti e seggi (24, 13,2%). Ci\u00f2 nonostante non sono entrati a far parte del II governo di Anders Fogh Rasmussen, composto da Liberali e Conservatori, limitandosi a un sostegno esterno.\nL'ascesa del DF prosegue alle politiche del 2007 dove ottiene 13,9% e 25 seggi. Alle europee del 2009 il DF raccoglie il 15,28% ed elegge due deputati che aderiscono al gruppo Europa della Libert\u00e0 e della Democrazia.\nAlle politiche del 2011 il partito perde consensi attestandosi al 12,3% (-1,6%) ed eleggendo 22 deputati (-3).\nL'intensa campagna anti immigrazione e contro le politiche dell'UE, fanno registrare un inaspettato boom di consensi alle nuove europee del 2014. Con il 26,6% il DF \u00e8 il primo partito del paese (Socialdemocratici al 19,1% e Liberali al 16,7%) ed elegge 4 deputati che aderiscono al Gruppo dei Conservatori e dei Riformisti Europei.\nNelle elezioni parlamentari del 2015 si afferma come secondo partito con il 21,1% di preferenze e conquista 37 seggi. Nel 2019 subisce un tracollo elettorale, perdendo 21 seggi e quasi quasi due terzi dei suoi voti."}
{"id": "777572", "revid": "287204", "url": "https://it.wikipedia.org/wiki?curid=777572", "title": "Studio Collection", "text": ""}
{"id": "777573", "revid": "1573940", "url": "https://it.wikipedia.org/wiki?curid=777573", "title": "Rotula deciesdigitatus", "text": "Rotula deciesdigitatus () \u00e8 un riccio di mare della famiglia dei Rotulidi, tipico delle coste atlantiche africane. \u00c8 l'unica specie nota del genere Rotula.\nDescrizione.\nHa un guscio appiattito di forma grossolanamente discoidale, profondamente digitato nella parte posteriore."}
{"id": "777574", "revid": "857138", "url": "https://it.wikipedia.org/wiki?curid=777574", "title": "Tolomeo di Gerico", "text": "Tolomeo di Gerico era governatore della citt\u00e0 citato nel Primo libro dei Maccabei.\nEgli uccise a tradimento Simone Maccabeo e i suoi figli dopo averli invitati ad un banchetto (1 Maccabei ).\nDante forse lo cit\u00f2 indirettamente nell'Inferno chiamando la zona del nono cerchio dei traditori, quella dei traditori degli ospiti, \"Tolomea\"."}
{"id": "777578", "revid": "33689", "url": "https://it.wikipedia.org/wiki?curid=777578", "title": "Architettura dataflow", "text": "Larchitettura Dataflow \u00e8 un tipo di architettura dei calcolatori che contrasta con il paradigma dell'architettura di von Neumann, dato che pone al centro dell'architettura gli operandi da elaborare e non le operazioni che elaborano gli operandi.\nConcettualmente non necessita di un program counter dato che l'esecuzione delle istruzioni \u00e8 governata dalla disponibilit\u00e0 degli operandi, appena tutti gli operandi di un'istruzione sono disponibili. \nNei progetti che prevedono l'utilizzo di memoria convenzionale, nella quale i dati sorgente sono indirizzati tramite \"tag\", l'architettura viene definita dataflow statica. Queste macchine non sono in grado di eseguire pi\u00f9 istanze della stessa procedura dato che i tag non sono differenziati per istanza ma solo per dati sorgente. Nei progetti che utilizzano la content addressable memory (CAM) sono chiamate dataflow dinamiche, queste utilizzano i tag per velocizzare l'esecuzione parallela.\nApplicazioni.\nSebbene in ambito general purpose questa architettura non ha trovato successo commerciale, in alcuni ambiti specialistici come il digital signal processing, l'instradamento, il graphic processing e il data warehousing si sono sviluppate soluzioni commercialmente valide. Questa architettura trova ampi utilizzi come modello concettuale nello sviluppo di architetture software per database e pi\u00f9 in generale per lo sviluppo di applicazioni parallele.\nLe architetture sincrone ben si sposano con esigenze di analisi in tempo reale di dati, come quelle effettuate dagli apparati di rete. La natura deterministica delle architetture dataflow permette di gestire compiti complessi come il load balancing dei processori, la sincronizzazioni e la gestione di risorse condivise in modo semplice ed efficiente.\nStoria.\nLo sviluppo in hardware di architetture dataflow fu uno dei maggiori filoni di ricerca degli anni 70 e dell'inizio degli anni 80. Jack Dennis del MIT fu un pioniere degli studi sui dataflow statici mentre la \"Manchester Dataflow Machine\" e il \"MIT Tagged Token architecture\" furono dei progetti pionieri per le architetture dataflow dinamiche.\nFunzionamento.\nNormalmente un compilatore analizza il codice sorgente del programma e individua le dipendenze dei dati, il compilatore poi crea il programma binario memorizzandovi all'interno le istruzioni da eseguire disponendole in modo sequenziale. Le dipendenze sui dati non sono salvate dal compilatore nel codice binario. Un compilatore per macchine dataflow memorizza nel codice binario le dipendenze, ogni dipendenza viene identificata con un tag univoco e non con il nome della variabile indicata dal programmatore. Questo permette alle macchine basate su architettura dataflow di eseguire le istruzioni appena le relative dipendenze sono soddisfatte, quindi una macchina dataflow e intrinsecamente parallela ed esegue il codice fuori ordine.\nI programmi vengono memorizzati in una CAM nelle architetture dataflow dinamiche. Quando tutti gli operandi di un'istruzione sono disponibili (per il completamento di un'istruzione precedente o per l'input dell'utente) l'istruzione viene marcata come eseguibile e viene inviata alla prima unit\u00e0 di esecuzione disponibile. Quando l'istruzione \u00e8 stata completata i risultati vengono salvati nella CAM con il loro relativo tag. Tutte le istruzioni che dipendevano da quel tag particolare vengono marcate come eseguibile e questa permette di evitare race condition dato che quando un'istruzione viene eseguita tutte le sue dipendenze sono state risolte. L'ordine di esecuzione pi\u00f9 differire da quello stabilito dal programmatore anche in modo notevole.\nOgni istruzione con i propri operandi viene trasmessa all'unit\u00e0 di esecuzione come un pacchetto. Similmente ogni risultato proveniente dalle unit\u00e0 di elaborazione viene inviato alla CAM come pacchetto. Questa organizzazione a pacchetti permette di realizzare reti di elaborazione parallele su ampia scala. Le reti basate su architettura dataflow ricevono pacchetti di dati da elaborare e restituiscono pacchetti di dati elaborati. In contrasto con l'architettura di von Neumann i dati non sono memorizzati in modo permanente nella memoria ma sono messaggi che esistono solo quando stanno partendo o arrivando dalla memoria.\nLa ricerca tuttavia non \u00e8 riuscita a risolvere i seguenti problemi:\nLe istruzioni e i loro dati sono un parallelismo troppo basso per essere utile, la trasmissione e la ricezione dei pacchetti con le istruzioni in reti ampie richiede pi\u00f9 tempo della effettiva esecuzione delle istruzioni stesse, in sostanza l'overhead introdotto dalla rete \u00e8 eccessivo.\nL'esecuzione fuori ordine \u00e8 diventato il paradigma dominante fin dagli anni 90 e questa pu\u00f2 essere vista come una forma di esecuzione a dataflow. L'esecuzione fuori ordine prevede la creazione di una finestra d'esecuzione, dentro questa finestra le dipendenze tra le singole istruzioni vengono analizzate e le istruzioni vengono eseguite appena le dipendenze sono risolte, senza tener conto dell'ordine di esecuzione previsto dal programmatore. L'esecuzione in tempo reale di questa analisi limita la finestra a un numero limitato di istruzioni che normalmente oscilla tra le 20 e le 200 istruzioni, lo stesso processore di solito \u00e8 dotato di un numero limitato di unit\u00e0 funzionali che oscillano tra l 2 e le 6. Un'architettura a dataflow completa invece prevede l'analisi di tutto il programma e un numero molto ampio di unit\u00e0 d'esecuzione."}
{"id": "777583", "revid": "72396", "url": "https://it.wikipedia.org/wiki?curid=777583", "title": "Radio Nuova Vomero", "text": "Radio Nuova Vomero \u00e8 una delle emittenti radio pi\u00f9 antiche di Napoli.\nIl primo segnale audio \u00e8 stato trasmesso nel 1976 e trasmette principalmente musica classica napoletana e neomelodica. \u00c8 stata la prima emittente di musica napoletana a trasmettere contemporaneamente sulla frequenza locale FM 89.800 e on line.\nIl suo scopo \u00e8 la diffusione della cultura e della musica napoletana.\nIl primo febbraio 2017 cede la sua frequenza al network RDS."}
{"id": "777586", "revid": "15756", "url": "https://it.wikipedia.org/wiki?curid=777586", "title": "Jeff Jarrett", "text": "Nell'arco della sua carriera ha combattuto per la World Wrestling Federation, la World Championship Wrestling, la Asistencia Asesor\u00eda y Administraci\u00f3n e la Total Nonstop Action, oltre che per diverse federazioni indipendenti nordamericane.\nIn totale ha vinto settanta titoli ed \u00e8 riconosciuto come undici volte campione del mondo, avendo detenuto sei volte l'NWA World Heavyweight Championship, quattro volte il WCW World Heavyweight Championship e una volta l'AAA World Heavyweight Championship; ha inoltre vinto sei volte il WWF Intercontinental Championship, tre volte il WWF United States Championship e una volta il WWF European Championship.\nTra il 2002 e il 2012 \u00e8 stato impegnato anche come sceneggiatore nella Total Nonstop Action, federazione della quale \u00e8 stato fondatore, co-proprietario (insieme al padre Jerry Jarrett) e vice-presidente prima di vendere la maggioranza delle sue quote alla famiglia di Dixie Carter. Nel 2011 ha finanziato il progetto della Ring Ka King in India, mentre nel 2014 ha fondato la Global Force Wrestling in Canada, collaborando a stretto contatto con la TNA fino al 2017.\nCarriera.\nGli esordi (1985\u20131992).\nJarrett gioc\u00f2 a pallacanestro quando era al liceo ma nel marzo del 1985 divent\u00f2 un arbitro della Continental Wrestling Association di suo padre e addestrato da questi (con Tojo Yamamoto) per diventare wrestler e debuttare sul ring all'et\u00e0 di 18 anni.\nNel 1989 Jerry Jarrett acquist\u00f2 la texana World Class Championship Wrestling e la fuse con la CWA creando la United States Wrestling Association. Negli anni successivi, Jarrett vinse dieci volte il titolo USWA Southern Heavyweight Championship e quindici volte l'USWA World Tag Team Championship. Per sette anni ha lottato anche nel circuito indipendente, apparendo in Giappone e a Porto Rico. Nel 1993 fu ingaggiato dalla World Wrestling Federation.\nWorld Wrestling Federation (1992\u20131996).\nJarrett firm\u00f2 con la World Wrestling Federation e il 9 agosto 1992, venne impiegato in un angle tra la WWF e la USWA. Quella stessa sera lanci\u00f2 una sfida a qualsiasi wrestler e dopo aver sconfitto Kamala per squalifica, Bret Hart accett\u00f2 la sfida per un match che si sarebbe svolto nel prossimo evento da organizarsi a Memphis. Nel mese di ottobre, Jarrett inizi\u00f2 a apparire negli eventi dal vivo, sconfiggendo Mondo Kleen (pi\u00f9 tardi conosciuto come Damien Demento) e Barry Horowitz. Nelle registrazioni di \"WWF Wrestling Challenge\" del 28 ottobre svoltosi a Louisville ottenne un'importante vittoria battendo Rick Martel e un anno pi\u00f9 tardi fece il suo ritorno in WWF. \nDebutt\u00f2 in televisione il 23 ottobre 1993 a \"WWF Superstar\" come heel e interpretando la gimmick di un cantante country denominato \"Double J\", (le iniziali del suo nome) e caratterizzato nell'avanzare verso il ring indossando un cappello e tenuta da ring lampeggianti con la scritta \"Double J\" enfatizzando i suoi promo con la frase \"Ain't I great?\" (in lingua italiana \"Non sono un grande?\") e terminando le interviste facendo lo spelling del suo nome (J-E-Double-F, J-A-Double-R, E-Double-T!\").\nJarrett lott\u00f2 il suo primo match televisivo in WWF nella puntata di \"Raw\" del 20 dicembre 1993, sconfiggendo PJ Walker. Debutt\u00f2 nel pay-per-view della Royal Rumble del 22 gennaio 1994 e partecipando al Royal Rumble match entrando come dodicesimo partecipante e venendo eliminato dopo 90 secondi da Randy Savage. A SummerSlam, sconfisse Mabel per schienamento e alle Survivor Series prese parte a un 10-man elimination tag match come membro del team Teamsters che venne sconfitto dal Team Bad Guy. Nel gennaio 1995 inizi\u00f2 una breve faida contro Bret Hart che affront\u00f2 nella puntata di \"Monday Night Raw\" del 23 gennaio perdendo.\nAlla Royal Rumble sconfisse Razor Ramon vincendo l'Intercontinental Championship e nel tentativo di diventare un doppio campione sfid\u00f2 Diesel per il WWF World Heavyweight Championship nel main event della puntata di \"Raw\" del 20 febbraio, perdendo. Razor Ramon ottenne un rematch a WrestleMania XI che Jarrett perse per squalifica e conserv\u00f2 cos\u00ec il titolo. Successivamente, Jarrett si alle\u00f2 con The Roadie e a In Your House 1 vennero sconfitti da Ramon in un handicap match. Il 26 aprile, l'Intercontinental Championship fu dichiarato vacante in seguito a un controverso finale di un match tra Jarrett e Bob Holly. La stessa sera, i due si affrontarono in una rivincita, in cui Jarrett vinse il titolo. Il 19 maggio, Jarrett perse il titolo contro Ramon a Montr\u00e9al, ma lo rinconquist\u00f2 per la terza volta due giorni pi\u00f9 tardi a Trois-Rivi\u00e8res.\nA del 23 luglio, cant\u00f2 il brano \"With My Baby Tonight\" e perse il titolo contro Shawn Michaels. Dopo l'evento, Jarrett lasci\u00f2 la WWF per cinque mesi e torn\u00f2 nell'USWA. Jarrett fece il suo ritorno in WWF il 17 dicembre a , iniziando una rivalit\u00e0 con Ahmed Johnson. Alla Royal Rumble, Jarrett perse contro Johnson per squalifica e abbandon\u00f2 la WWF poco dopo a causa di una disputa del contratto. Pi\u00f9 tardi in quell'anno, The Roadie rivel\u00f2 che in realt\u00e0 fu lui a cantare \"With My Baby Tonight\".\nWorld Championship Wrestling (1996\u20131997).\nNell'ottobre 1996, Jarrett fu assunto dalla World Championship Wrestling, firmando un contratto di un anno. Dopo aver compiuto il suo debutto in WCW, Jarrett divenne un \"free agent\" nella rivalit\u00e0 tra i Four Horsemen e il New World Order. Dopo aver sconfitto Chris Benoit a Starrcade, e Steve McMichael, imbrogliando in entrambi in casi quando l'arbitro era distratto, Jarrett venne introdotto nei Four Horsemen. Il 9 luglio 1997, sconfisse Dean Malenko conquistando lo United States Heavyweight Championship. A met\u00e0 del 1997, Jarrett fu eestromesso dai Four Horsemen e inizi\u00f2 una rivalit\u00e0 con un membro dei Four Horsemen, Steve McMichael. Nonostante l'appoggio dell'allora moglie di McMichael, Debra McMichael, Jarrett perse lo United States Heavyweight Championship contro McMichael il 21 agosto. A contratto scaduto, nel mese di ottobre torn\u00f2 alla WWF nonostante il predominio della WCW nel corso della Monday Night War.\nRitorno in WWF (1997\u20131999).\nJarrett ritorn\u00f2 nella WWF il 20 ottobre 1997 a Raw, criticando in un discorso sia il presidente della WCW Eric Bischoff sia il presidente WWF Vince McMahon.\nDopo una breve faida contro The Undertaker sconfisse Barry Windham vincendo il titolo NWA North American Heavyweight Championship che era vacante.\nAll'inizio dell 1998, Jarrett entr\u00f2 nella stable di Jim Cornette e incominci\u00f2 a difendere l'NWA North American Heavyweight Championship nel programma televisivo della WWF. Nel mese di marzo per\u00f2 lasci\u00f2 la stable e Cornette lo spogli\u00f2 del titolo premiando Windham.\nJarrett riprese la gimmick del cantante country e assunse Tennessee Lee come suo manager e facendo del tag team Southern Justice come guardie del corpo, perfezionando anche l'abitudine di rompere una chitarra acustica sulla testa dei suoi avversari.\nNel mese di agosto abbandon\u00f2 la gimmick del cantante country e si sbarazz\u00f2 di Lee. Lui e i Southern Justice iniziarono una faida con la D-Generation X dove per\u00f2 perse a SummerSlam in un hair versus hair match contro X-Pace subendo il taglio dei capelli dalla D-X e da Howard Finkel, che a sua volta era stato rasato da Jarrett e dai Southern Justice poco prima di SummerSlam.\nJarrett e i Southern Justice furono sconfitti dalla D-X a nel mese di settembre, e il trio si separ\u00f2 di l\u00ec a poco.\nEbbe una faida con Al Snow prima di formare un tag team con Owen Hart e ricongiungersi con Debra, che aveva lasciato la WCW per la WWF. Hart e Jarrett erano amici intimi e compagni di viaggio da anni, quindi il team funzion\u00f2 fin dal principio e vinsero il WWF World Tag Team Championship contro Ken Shamrock e The Big Boss Man per poi difendere le cinture a WrestleMania XV e perderle contro Kane e X-Pac in un episodio di Raw.\nOtto giorni dopo, Hart mor\u00ec precipitando da 24 metri d'altezza e colpendo violentemente con il petto i ganci estensori della corda pi\u00f9 alta del ring e ricadendo sul pavimento del ring stesso.\nDurante il pay-per-view Over the Edge 1999 Jarrett sconfisse The Godfather, avversario che Owen avrebbe dovuto affrontare per il titolo WWF Intercontinental Championship e quando gli fu consegnato il titolo, url\u00f2 il nome di Hart in omaggio all'amico tragicamente scomparso.\nA met\u00e0 del 1999, Jarrett vinse e perse quel titolo in due occasioni.\nNei mesi successivi Jarrett divenne sempre pi\u00f9 offensivo nei confronti di Debra e a SummerSlam sfid\u00f2 D'Lo Brown sia per il WWE European Championship sia per l'Intercontinental Championship e con Debra che accompagn\u00f2 Brown sul ring dopo una discussione con Jarrett. Brown perse il match in seguito al tradimento di Mark Henry e Debra, permettendo a Jarrett di diventare come il secondo campione intercontinentale della storia. Nel successivo episodio di Raw premi\u00f2 Debra e Henry, dando alla prima Miss Kitty come assistente e a Henry il titolo (WWE European Championship).\nAlla fine del 1999 inizi\u00f2 una faida contro Chyna per il titolo WWF Intercontinental Championship diventando sempre pi\u00f9 misogino e attaccando continuamente le donne, tra cui due lottatrici e l'attrice Cindy Margolis per eseguire su di loro la figure four leglock. Successivamente perse un mixed tag team match contro Stephanie McMahon e Test che aveva combattuto con Debra e che abbandon\u00f2 in favore di Miss Kitty. Ruppe i rapporti anche con Miss Kitty dopo che lei perse un match nel quale Jarrett l'aveva inserita in sua sostituzione.\nJarrett lasci\u00f2 la WWF nell'ottobre del 1999, subito dopo le dimissioni dell'head writer Vince Russo che raggiunse la WCW. Il 15 ottobre 1999 scadde il suo contratto, ma poich\u00e9 era in programma un incontro con Chyna a No Mercy 1999, Jarrett vi lott\u00f2 perdendo il WWF Intercontinental Championship. Chyna in seguito afferm\u00f2 che Jarrett e Russo si erano accordati al fine di ritardare la difesa del titolo fino a dopo il termine del suo contratto e che Jarrett aveva successivamente estorto a Vince McMahon $300,000 per combattere senza un contratto.\nNel 2006, ha affermato che gli fu pagato solo ci\u00f2 che gli spettava dalla WWF. In un'intervista del 2008, per uno speciale della TNA, Jarrett ha dichiarato che non solo le negoziazioni furono cordiali e in una buona fede, ma che ebbe anche delle Stock option all'IPO della WWF, appena due giorni dopo aver lasciato.\nRitorno in WCW (1999\u20132001).\nJarrett ritorn\u00f2 in WCW il 18 ottobre 1999 nel corso del WCW Monday Nitro, attaccando Buff Bagwell e proclamandosi \"The Chosen One\" (il prescelto) della WCW.\nPartecip\u00f2 a un torneo per il titolo WCW World Heavyweight Championship, vincendo i primi tre match grazie all'aiuto dei Creative Control e a Mayhem fu eliminato nella semifinale da Chris Benoit e in seguito all'interferenza di Dustin Rhodes. A Starrcade sconfisse Rhodes in un \"Bunkhouse Brawl match\" ma fall\u00ec la vittoria del WCW United States Championship in un Ladder match contro Benoit che per\u00f2 riusc\u00ec a sconfiggere nel rematch svoltosi nel successivo episodio di Monday Nitro. La stessa sera riform\u00f2 il New World Order con Bret Hart (il detentore del titolo mondiale) e i detentori del WCW World Tag Team Championship (Kevin Nash e Scott Hall), dando il nome di \"nWo 2000\" alla stable.\nAll'inizio del 2000 ebbe una faida contro il WCW Commissioner Terry Funk che lo costrinse a lottare contro tre veterani (George Steele, Tito Santana e Jimmy Snuka) in un'unica serata. Jarrett fu privato dell'United States Championship dopo aver subito una commozione cerebrale durante il suo match con Snuka, ma il titolo gli fu restituito da Nash, da poco diventato il nuovo WCW Commissioner.\nPer mantenere il titolo reclut\u00f2 gli Harris Brothers nel New World Order 2000 e nei mesi successivi sfid\u00f2 ripetutamente Sid Vicious per il WCW World Heavyweight Championship, oltre a scontrarsi con Nash per diventare il nuovo WCW Commissioner. Dopo il ritiro di Hart, il New World Order si sciolse.\nNel mese di aprile la WCW fu riassettata da Eric Bischoff e Vince Russo, con tutti i titoli dichiarati vacanti. Bischoff e Russo formarono anche la stable The New Blood composta da giovani lottatori che apr\u00ec una faida contro il Millionaire's Club che era invece composto dai membri pi\u00f9 anziani del roster WCW. Jarrett si un\u00ec ai New Blood e a Spring Stampede del 16 aprile sconfisse il membro del Millionaire's Club Diamond Dallas Page conquistando il vacante WCW World Heavyweight Championship.\nPage riconquist\u00f2 la cintura il 24 aprile e il giorno successivo il titolo fu conteso in un tag team match tra le coppie Jarrett-Bischoff e Page con l'attore David Arquette che vinse il titolo WCW World Heavyweight Championship schienando Bischoff. In precedenza Jarrett aveva colpito Page con la cintura mentre l'arbitro speciale Kimberly Page era fuori causa e a quel punto l'arbitro ufficiale Mickie Jay vide e cont\u00f2 lo schienamento di Arquette su Bischoff ma non quello di Jarrett su Page.\nA Slamboree il 7 maggio, Jarrett sconfisse Page e Arquette in un triple cage match vincendo per la seconda volta il WCW World Heavyweight Championship, dopo che Arquette aveva tradito Page.\nNel mese di Maggio vinse e perse il titolo in due diverse occasioni ma recuperando il titolo da Ric Flair entrambe le volte ed ebbe una faida con Nash e Hulk Hogan per tutto il mese di giugno 2000. Il 9 luglio a Bash at the Beach affront\u00f2 Hogan per il titolo dei pesi massimi in palio e il match si concluse rapidamente con Jarrett che permise a Hogan di poggiare lo stivale sul proprio petto, perdendo cos\u00ec la cintura. Hogan comment\u00f2 \"Ecco perch\u00e9 questa compagnia va male, \u00e8 colpa di stronzate come queste\" e successivamente Vince Russo sal\u00ec sul ring e al microfono accus\u00f2 Hogan di fare politica e di essersi rifiutato di perdere contro Jarrett. Russo precis\u00f2 poi che mentre Hogan era libero di tenersi la cintura appena conquistata (la \"Hulk Hogan Memorial Belt\"), Jarrett avrebbe lottato pi\u00f9 tardi e quella stessa sera contro Booker T per il titolo l'ufficiale (il WCW World Heavyweight Championship). Booker vinse il match e Hogan non appar\u00ec pi\u00f9 in WCW.\nAncora oggi ci si interroga sull'effettiva veridicit\u00e0 di quei fatti.\nNei mesi successivi, Jarrett ebbe una breve faida brevemente con Booker T, Mike Awesome, Sting, Buff Bagwell e Ric Flair e alla fine del 2000 si un\u00ec nuovamente con gli Harris Brothers, sconfiggendo i Filthy Animals a Starrcade il 17 dicembre. La sera stessa, Jarrett si alle\u00f2 con il detentore del titolo dei pesi massimi (Scott Steiner) aiutandolo a sconfiggere Sid Vicious.\nNel 2001 Jarrett e Steiner divennero membri dei Magnificent Seven, una grande stable guidata da Flair e dove Flair e Jarrett feudarono con Dustin e Dusty Rhodes fino al mese di marzo, quando la WCW fu acquistata dalla WWF.\nDisinteressata a Jarrett, la WWF non rilev\u00f2 il suo contratto. Nell'ultimo episodio di Nitro, Jarrett fu licenziato in diretta da McMahon, mentre quest'ultimo visionava lo spettacolo comodamente davanti a un televisore.\nWorld Wrestling All-Stars (2001\u20132002).\nAlla fine del 2001, Jarrett lott\u00f2 per la World Wrestling All-Stars in Australia e in Europa. Vinse il titolo WWA World Heavyweight Championship, ma successivamente ne fu privato.\nRitorn\u00f2 nella WWA nel 2002 e durante il suo primo regno da NWA World Heavyweight Championship sconfisse Sting per il WWA World Heavyweight Championship nell'ultimo evento WWA il 25 maggio 2003, unificando cos\u00ec i due titoli.\nDopo alcuni match di minore importanza, il 30 ottobre Jarrett sconfisse Curt Hennig diventando lo sfidante al titolo \"NWA World Heavyweight Championship\" e il 20 novembre ne diventa campione sconfiggendo Ron Killings. Difende poi il titolo contro lo stesso Killings, contro Nathan Jones e contro Curt Hennig.\nIl 24 gennaio, nel PPV Live Action Wrestling difende il titolo sconfiggendo B.G. James e partecipa poi a uno spettacolo della IPW, dove perde in un title vs. title match (per squalifica) e riesce a mantenere la cintura.\nIl 19 febbraio difende il titolo contro AJ Styles e il 2 aprile contro D-Lo Brown. D\u00e0 inizio a una faida contro Raven e il 16 aprile viene sconfitto in un Clockwork Orange House of Fun match da Julio Dinero e Alexis Laree (i soci di Raven). Questa rivalit\u00e0 gli costa il titolo e infatti l'11 giugno 2003 perde un Triple threat match proprio contro Raven e A. J. Styles, in cui lo stesso Styles diventa il nuovo campione.\nTotal Nonstop Action (2002\u20132012).\nNel giugno 2002, Jarrett e suo padre fondarono la J Sports &amp; Entertainment, e aprirono una nuova federazione di wrestling chiamandola Total Nonstop Action Wrestling che in seguito fu trasmessa settimanalmente in PPV fino al mese di maggio 2004 quando fu siglato un accordo con l'emittente Fox Sports Net per la trasmissione del programma settimanale iniziando a trasmettere TNA Impact!.\nJeff d\u00e0 inizio a una rivalit\u00e0 contro Joe E. Legend, quest'ultimo lo sconfigge il 16 luglio dopo averlo colpito alla testa con una mazza, ma Jarrett si vendica il 30 luglio, battendo Legend in un Guitar &amp; Bat on a Poll Match. Al termine del match viene attaccato da Christopher Daniels, il 20 agosto in coppia con Erik Watts batte il team di Christopher Daniels e Joe E. Legend. Il 24 settembre Jarrett sconfigge definitivamente Daniels. Il 13 ottobre, aggredisce Hulk Hogan in uno show in Giappone poich\u00e9 egli stava per approdare in TNA. Il 22 ottobre aggredisce Jimmy Hart, storico manager di Hogan, e nella stessa sera batte A.J. Styles riconquistando il titolo di campione del mondo. Jarrett d\u00e0 inizio a una lunga striscia di difese sconfiggendo: l'ex campione A.J. Styles, Sting, Chris Harris e James Storm.\nIl 21 aprile 2004 (sempre contro Styles) perde il titolo in uno Steel cage match ma non resta a lungo senza cintura poich\u00e9 il 2 giugno riconquista l'NWA World Heavyweight Championship sconfiggendo Ron Killings, A.J. Styles, Raven e Chris Harris in un King of the Mountain match e successivamente difende la cintura tre volte contro Jeff Hardy e due contro Monty Brown.\nAd Against All Odds e Destination X sconfigge Kevin Nash e Diamond Dallas Page rimanendo campione in entrambe le occasioni e il 30 aprile in uno spettacolo della federazione NWA Cyberspace conquista il titolo NWA Shockwave Heavyweight Championship.\nApre una nuova faida contro A.J. Styles che a Hard Justice per la terza volta lo sconfigge vincendo il titolo di campione del mondo. A Slammiversary avrebbe dovuto avere la sua rivincita contro Styles ma la storyline di quell'evento fece s\u00ec che venisse arrestato ed estromesso dal match e per essere sostituito da Raven che vinse il titolo. Per questo, al suo rientro, Jarrett inizi\u00f2 una faida contro di lui.\nA Sacrifice in coppia con Rhino sconfigge Raven e Sabu mentre il 15 settembre sconfigge definitivamente Raven conquistando l'\"NWA World Heavyweight Championship\" per la quarta volta. Perde il titolo contro l'amico Rhino a Bound For Glory ma il 3 novembre si prende la rivincita riconquistando la cintura con l'aiuto degli America's Most Wanted. Come ringraziamento per l'aiuto, Jarrett si lascia schienare da Chris Harris in un match con il titolo \"NWA Cyberspace Heavyweight Championship\" in palio.\nJarrett d\u00e0 inizio a una faida con Christian Cage e il 3 dicembre lo chiama sul ring e tra i due incomincia una rissa. A Final Resolution fa coppia con Monty Brown ma perde contro Sting e Christian Cage, con quest'ultimo che lo sconfigge definitivamente Against All Odds spogliandolo della cintura.\nIl primo giugno a Impact! sconfigge Raven e si qualifica per il King of the Mountain match da disputare contro Christian, Sting, Ron Killings e Abyss a Slammiversary evento in cui rivince il titolo mondiale, allora condiviso da NWA e TNA.\nA Hard Justice supera nuovamente Sting difendendo la cintura. The Icon per\u00f2, chiede una rivincita che Jeff accetta imponendo la condizione che sia un title vs career match il quale, accettata la condizione, si svolse al Bound For Glory 2006. Jarrett perse il match e cedette la cintura.\nIn una intervista rilasciata il 26 ottobre, Jarrett afferma di volersi prendere un periodo di pausa dal mondo del wrestling per stare accanto alla moglie, affetta da un tumore alla mammella. \nJarrett torna il 12 aprile 2007 ed entra a far parte del team di Kurt Angle che a Lockdown sconfigge il team di Christian Cage.\nJill Jarrett muore il 23 maggio 2007 e a Slammiversary la TNA manda in onda un video di tributo alla famiglia Jarrett. Jeff smette di combattere per circa un anno.\nDopo il ritorno in TNA, il 18 settembre Kurt Angle, leader della Main Event Mafia, lo sfida per un match a Bound for Glory IV sfida che Jarrett inizialmente rifiuta, ma che poi accetta e che vince il 12 ottobre.\nA Final Resolution Kurt Angle sconfigge Rhino e guadagna il diritto a un no disqualification match contro di lui e al Genesis Angle lo sconfigge.\nIl 19 marzo Jarrett (con Mick Foley) sconfigge Sting e Angle e successivamente diventa capitano della TNA Frontline, un team composto da A.J. Styles, Samoa Joe e Christopher Daniels e che a Lockdown sconfigge la Main Event Mafia. A Sacrifice perde un \"Ultimate Sacrifice\" Fatal four-way match valido per il titolo contro Mick Foley, Sting e Kurt Angle, che viene vinto da Sting e che, data la stipulazione dell'incontro, diventa il nuovo leader della Main Event Mafia.\nA Slammiversary 2009 fallisce un'altra opportunit\u00e0 per diventare campione del mondo quando viene sconfitto in un King of the Mountain match e pochi giorni pi\u00f9 tardi viene sospeso dalla dirigenza della TNA che viene a conoscenza del fatto che Jarrett vive con Karen Angle, l'ex moglie di Kurt.\nAl Bound For Glory 2011 Jarrett ha una rissa con Jeff Hardy e da cui esce una faida tra i due. Nella puntata di \"Impact!\" successiva Jeff Hardy attacca Jarrett dopo che quest'ultimo lo aveva criticato.\nNella puntata del 27 ottobre Jeff Hardy sconfigge Bully Ray e alla fine Jarrett e Bully Ray lo attaccano ma viene difeso da Mr. Anderson che mette in fuga Ray e Jarrett, mentre nella puntata del 3 novembre Jarrett e Bully Ray vengono sconfitti da Jeff Hardy e Mr. Anderson.\nNella puntata del 10 novembre Jarrett, Bully Ray e Scott Steiner vengono sconfitti da Hardy, Mr. Anderson e Abyss.\nA Turning Point viene sconfitto per tre volte da Hardy e dopo che ha chiesto due ReMatch a quest'ultimo mentre nella puntata di Impact! successiva viene licenziato da Sting per la stipulazione speciale del match che ha perso contro Hardy (keyfabe). In realt\u00e0 Jeff d\u00e0 inizio a una tourn\u00e9e per promuovere la sua nuova federazione sorta in India (Ring Ka King).\nIl 22 dicembre 2012, tramite Twitter, Jarrett annuncia il suo abbandono della TNA, mentre il 6 gennaio, dopo aver venduto le sue quote, annuncia l'addio definitivo alla federazione.\nGlobal Force Wrestling (2014\u20132017).\nQuando Jarrett ha lasciato TNA, ha annunciato l'intenzione di creare una nuova federazione, chiamata Global Force Wrestling, il 7 aprile 2014. Il 21 giugno 2014, \u00e8 stato annunciato il raggiungimento di un accordo di collaborazione con la New Japan Pro-Wrestling e con altre federazioni di tutto il mondo oltre alla TNA. Il 20 aprile 2017 Global Force Wrestling si fonde con Impact Wrestling dandone il nome.\nRitorno in TNA (2014\u20132017).\nJarrett torna in TNA nella puntata di \"Impact Wrestling\" del 24 giugno 2015, apparendo al fianco della moglie Karen per annunciare che avrebbe preso parte al King of the Mountain match in programma per Slammiversary e dove, oltre a promuovere la Global Force Wrestling, vince il King of the Mountain match per la terza volta nella sua carriera e conquista anche inoltre il titolo TNA King of the Mountain Championship.\nNel 2017 ritorna in TNA come produttore esecutivo dopo l'addio di Dixie Carter \u00e8 l'arrivo di Athenem.\nNella puntata del programma televisivo \"Impact Wrestling\" del 20 aprile 2017, sua moglie Karen annuncia la fusione tra la GFW e TNA/Impact Wrestling il 20 dicembre 2017 la fusione finisce dando fine a GFW e alla TNA infatti Athenem terr\u00e0 i diritti solo di Impact Wrestling aprendone una nuova federazione.\nRitorno in WWE (2017\u20132020).\nIl 19 febbraio 2018 \u00e8 stata annunciata la futura introduzione di Jeff Jarrett nella WWE Hall of Fame. Il 6 aprile Jarrett \u00e8 stato ufficialmente introdotto nella WWE Hall of Fame da Road Dogg. Il 27 gennaio 2019, alla Royal Rumble ha partecipato al match omonimo entrando col numero 2 ma \u00e8 stato eliminato dopo poco tempo da Elias. La sera successiva, a \"Raw\", torna insieme a Road Dogg, dove cantano ancora una volta \"With My Baby Tonight\", ma poco dopo vengono attaccati da Elias e quest'ultimo fracassa una chitarra su \"Double J\". Nella puntata di \"Raw\" del 4 febbraio Jarrett \u00e8 stato sconfitto da Elias.\nVita privata.\nTra la fine del 2006 e l'inizio del 2007, Jarrett cess\u00f2 le apparizioni televisive a causa del precario stato di salute della moglie Jill, affetta da un tumore al seno, morta il 23 maggio 2007. Nell'estate 2010 si \u00e8 sposato in seconde nozze con la fidanzata Karen Smedley, meglio conosciuta in TNA come Karen Angle, l'ex moglie di Kurt Angle.\nTitoli e riconoscimenti.\n1"}
{"id": "777590", "revid": "767487", "url": "https://it.wikipedia.org/wiki?curid=777590", "title": "Anselmo della Gherardesca", "text": "Biografia.\nNel celeberrimo episodio narrato nell'Inferno di Dante Alighieri (XXXIII, 1-78) egli viene presentato come figlio di Ugolino (mentre era figlio di suo figlio Lotto o secondo altri di Guelfo II), e, a differenza del testo dantesco, era l'unico vero adolescente (circa quindicenne) dei quattro discendenti di Ugolino puniti con lui. Dante immagina invece che tutti siano fanciulli per accrescere il senso tragico della storia.\nLa sua fine da innocente fece scrivere a Dante la crudissima invettiva contro Pisa \"vituperio delle genti\"."}
{"id": "777595", "revid": "767487", "url": "https://it.wikipedia.org/wiki?curid=777595", "title": "Ferry Corsten", "text": "Biografia.\nComincia la sua carriera di musicista nel 1991 producendo subito alcuni brani hardcore, genere che si ritiene sia nato proprio nella sua citt\u00e0 natale, Rotterdam.\nNel 1999, sotto l'alias System F produce il singolo trance \"Out of the Blue\" che ottiene un notevole successo e verr\u00e0 remixato, col passare degli anni, da vari produttori, divenendo uno dei brani pi\u00f9 rappresentativi del genere trance. L'apice del successo di Ferry Corsten arriva anche con delle collaborazioni fatte con altri deejay famosi a livello internazionale come l'amico Ti\u00ebsto e Armin van Buuren; ad esempio, il progetto \"Gouryella\" (Ferry Corsten &amp; Dj Ti\u00ebsto) attivo tra il 1999 e il 2002.\nIl 1\u00ba novembre 2008 \u00e8 uscito il suo nuovo album \"Twice In A Blue Moon\", il seguito di \"L.E.F.\" del 2006, disco apprezzato in tutto il mondo, \u00e8 stato presentato durante la seconda edizione di \"Full On Ferry\", un evento che Corsten organizza al club Ahoy, nella sua citt\u00e0 natale Rotterdam. Il primo singolo estratto dall'album \u00e8 stato \"Radio Crash\", un brano supportato da alcuni dei pi\u00f9 importanti dj del mondo in ambito techno/trance (Ti\u00ebsto, Armin van Buuren, Paul van Dyk, Above &amp; Beyond, ecc). L'artista ha presentato il suo lavoro con queste parole: \"Ho sempre avuto un bisogno incontrollabile di rinnovare. Non appena qualcosa inizia a diventare prevedibile, voglio cambiarla, rinnovarla, mescolarla con qualcosa di diverso\".\nClassifica Top 100 DJ Mag.\n\"Classifica annuale stilata dalla prestigiosa rivista DJ Magazine\":"}
{"id": "777596", "revid": "36426", "url": "https://it.wikipedia.org/wiki?curid=777596", "title": "Ruggeri degli Ubaldini", "text": ""}
{"id": "777597", "revid": "36426", "url": "https://it.wikipedia.org/wiki?curid=777597", "title": "Anselmuccio della Gherardesca", "text": ""}
{"id": "777602", "revid": "122122564", "url": "https://it.wikipedia.org/wiki?curid=777602", "title": "Gaddo della Gherardesca", "text": "Biografia.\nNel celeberrimo episodio narrato nell'Inferno di Dante Alighieri (XXXIII, 1-78) egli vien presentato come uno dei quattro figli di Ugolino (in verit\u00e0 ve ne erano soltanto due) e Dante immagina che tutti siano fanciulli per accrescere il senso tragico della storia (mentre forse lo era solo Anselmuccio).\nLa sua fine per le colpe del padre, quindi da innocente, fece scrivere a Dante la crudissima invettiva contro Pisa \"vituperio delle genti\"."}
{"id": "777603", "revid": "57342", "url": "https://it.wikipedia.org/wiki?curid=777603", "title": "Andr\u00e9 Chandernagor", "text": "Dopo la laurea in legge e gli studi presso l'\u00c9cole nationale d'administration (ENA), entra al consiglio di Stato. Ha sempre militato nell'ala moderata della SFIO e poi del Parti Socialiste (PS). Pi\u00f9 volte eletto deputato all'Assembl\u00e9e Nationale, \u00e8 ministro delegato agli Affari europei nel governo di Pierre Mauroy (1981-1983). Si dimette nel 1983, cedendo l'incarico a Roland Dumas, essendo nominato primo presidente della Corte dei conti. Lascia l'incarico per raggiunti limiti di et\u00e0 nel 1990. Da allora \u00e8 primo presidente onorario.\nPadre della scrittrice Fran\u00e7oise Chandernagor, autrice, tra l'altro, del romanzo \"L'All\u00e9e du roi\" da cui \u00e8 stato tratto un fortunato sceneggiato televisivo trasmesso anche sulle reti satellitari italiane"}
{"id": "777604", "revid": "430", "url": "https://it.wikipedia.org/wiki?curid=777604", "title": "Joe's Garage Acts I, II &amp; III", "text": ""}
{"id": "777608", "revid": "93685", "url": "https://it.wikipedia.org/wiki?curid=777608", "title": "Cristo morto e tre dolenti", "text": ""}
{"id": "777609", "revid": "287204", "url": "https://it.wikipedia.org/wiki?curid=777609", "title": "Obidos", "text": ""}
{"id": "777612", "revid": "2036605", "url": "https://it.wikipedia.org/wiki?curid=777612", "title": "Battaglia di Rhandeia", "text": "La battaglia di Rhandeia fu combattuta nell'autunno del 62 tra l'esercito romano del legato di Cappadocia Lucio Cesennio Peto, e le forze parto-armene del re Tiridate I di Armenia.\nTiridate era stato messo dai Parti sul trono di Armenia, che apparteneva a Tigrane II, alleato di Roma. Cesennio Peto organizz\u00f2 una campagna, con le legioni \"XII Fulminata\" e \"IIII Scythica\", ma le forze di Tiridate lo obbligarono ad arrendersi a \"Rhandeia\" (Erand)."}
{"id": "777613", "revid": "1444886", "url": "https://it.wikipedia.org/wiki?curid=777613", "title": "Uguccione della Gherardesca", "text": "Biografia.\nNel celeberrimo episodio narrato nell'Inferno di Dante Alighieri (XXXIII, 1-78) egli vien presentato come uno dei quattro figli di Ugolino (in verit\u00e0 ve ne erano soltanto due) e Dante immagina che tutti siano fanciulli per accrescere il senso tragico della storia (mentre forse lo era solo Anselmuccio). Anche lui comunque, secondo alcuni studiosi, non doveva essere un uomo fatto e forse aveva sui 18 anni.\nLa sua fine per le colpe del nonno, quindi da innocente, fece scrivere a Dante la crudissima invettiva contro Pisa \"vituperio delle genti\"."}
{"id": "777615", "revid": "92723", "url": "https://it.wikipedia.org/wiki?curid=777615", "title": "Il re non si diverte", "text": "Il re non si diverte, pubblicato nel 1973, \u00e8 il quarto album inciso dal cantautore Roberto Vecchioni.\nIl disco.\nI testi e le musiche dell'album, per la prima volta, sono tutti composti da Vecchioni.\nDa questo album inizia la collaborazione con il produttore Michelangelo Romano che si concluder\u00e0 nel 1989, e che chiama a suonare nel disco due musicisti del gruppo di Alan Sorrenti, Mario D'Amora e Tony Esposito (citato nel disco come \"Antonio Esposito\"), mentre le chitarre sono suonate da Massimo Luca, gi\u00e0 presente nei precedenti dischi di Vecchioni.\n\u00c8 l'ultimo album inciso per la Ducale: dopo il 45 giri \"La farfalla giapponese\", che parteciper\u00e0 con scarsa fortuna al Festivalbar 1974, Vecchioni passer\u00e0 alla Philips.\n\"Il re non si diverte\" fu registrato nel mese di novembre del 1973 negli studi GRS Sound di Milano; la copertina \u00e8 opera di Mario Convertino, e raffigura una fotografia di uno scimpanz\u00e9 all'interno di una cornice ovale, su sfondo bianco; le foto interne al cantautore e ai musicisti sono di Mario Vivona.\nLe canzoni sono tutte edite dalle Edizioni musicali Chappell.\nCos\u00ec Vecchioni giudic\u00f2 il disco a qualche anno dalla pubblicazione:\nAll'interno della copertina \u00e8 ringraziato \u00abM., batterista di un famoso complesso che, capitato all'improvviso per salutarci ha ingaggiato con Toni il duello di bonghi in \"Giuda\"\u00bb.\nLe canzoni.\nIntervallo I.\nBreve frammento ripreso nella terza traccia.\nTeatro.\nBrano che racconta la storia di un attore di teatro e del suo rapporto con il pubblico.\nIntervallo II.\nRiprende la prima traccia, con una strofa in pi\u00f9; le due strofe sono separate da un assolo di chitarra elettrica che viene ripreso nel finale.\nIl re non si diverte.\nLa \"title track\", con i suoi 9 minuti, \u00e8 una delle pi\u00f9 lunghe canzoni scritte da Vecchioni. La canzone racconta la tragica vicenda di un re che manifesta la sua infelicit\u00e0 nascondendosi sotto di un tavolo e che non viene capito da chi gli sta intorno (\"...allora perch\u00e9 se ha tutto il mio re/ stasera si \u00e8 nascosto sotto il tavolo?\"), fino al suicidio finale (\"da sotto la tavola il vino sta uscendo / [...] / la macchia si allarga, si spande pian piano / ma Dio, ma che strano colore quel vino\").\nIl titolo \u00e8 tratto da quello del dramma \"Il re si diverte (Le Roi s'amuse)\" di Victor Hugo (a cui si ispir\u00f2 anche Francesco Maria Piave per il libretto dell'opera \"Rigoletto\" di Giuseppe Verdi).\nGiuda (Se non hai capito...).\nCome ha fatto in passato (\"Per la cruna di un ago\") Vecchioni torna a parlare di religione, rivolgendosi direttamente a Ges\u00f9 e parlandogli di Giuda Iscariota (\"...e ti serviva un uomo da usare e gettar via...\").\nMessina.\nLa canzone viene cos\u00ec descritta da Vecchioni nelle note interne del disco: \u00abMettiamo in chiaro che non ho niente contro Messina: nella canzone omonima \u00e8 rappresentato quel senso d'insicurezza, quel sentirsi fuori posto che molti proverebbero svegliandosi all'improvviso in un luogo estraneo, contrario alle proprie abitudini. Cos\u00ec come Messina avrei potuto dire (sic) o New York\u00bb.\nSicuramente la canzone non venne capita da Luciano Salce, che la inser\u00ec nella \"Schif parade\", classifica delle canzoni pi\u00f9 brutte della settimana presentata all'interno del programma radiofonico \"I Malalingua\".\nNinna nanna.\nDelicata canzone dedicata alla madre.\nSabato stelle.\nCome racconta Vecchioni nelle note interne del disco, \u00abIn \"Sabato stelle\" \u00e8 descritto un dialogo con una ragazza ricoverata in una casa di cura\u00bb."}
