{"id": "797991", "revid": "113081799", "url": "https://it.wikipedia.org/wiki?curid=797991", "title": "Fulvio Orsini", "text": "Biografia.\nFiglio illegittimo di un Orsini del ramo di Mugnano, nel 1539 era entrato come chierichetto a San Giovanni in Laterano, dove le sue doti intellettuali gli avevano fatto presto guadagnare la protezione di Gentile Delfini, canonico lateranense, erudito e collezionista di antichit\u00e0, che si occup\u00f2 della sua formazione e lo present\u00f2 in seguito ai Farnese.\nNel 1544, egli figurava gi\u00e0 sul \"rotolo de' familiari\" a carico del cardinale Alessandro sebbene fosse a servizio del cardinale Ranuccio (o, pi\u00f9 probabilmente, addetto al Palazzo Farnese) come bibliotecario e nel 1555 Annibale Caro, il segretario di Alessandro, lo presentava gi\u00e0 come \"un giovane di molto merito, il quale \u00e8 molto amico mio\".\nAlla morte di Ranuccio, egli rimase al servizio di Alessandro e, pur restando incaricato della biblioteca, funse presto da conservatore delle collezioni, pensionato e alloggiato al secondo piano del palazzo fino alla sua morte.\nAppassionato collezionista di busti, monete e gioielli, la sua raccolta conflu\u00ec dopo la morte in quella dei Farnese. Fu considerato dai contemporanei uno dei pi\u00f9 grandi antiquari d'Europa.\nFu coinvolto nelle importanti campagne decorative di Annibale Carracci all'interno di Palazzo Farnese. La spettanza ad Orsini del programma iconologico degli affreschi del Camerino Farnese, studio-appartamento privato del cardinale Odoardo, \u00e8 certa, ma anche in ordine alla celeberrima Galleria Farnese \u00e8 stata avanzata l'ipotesi che l'ideazione degli \"Amori degli d\u00e8i\" che abitano le pareti dell'ambiente, possa essere frutto della sua ragguardevole erudizione classica."}
{"id": "797995", "revid": "287204", "url": "https://it.wikipedia.org/wiki?curid=797995", "title": "Adorno Corradini", "text": "Biografia.\nNella sua carriera sportiva ha vinto due medaglie d'argento ai campionati mondiali militari (Algeri 1979 e San Paolo del Brasile 1980) e ha partecipato con la nazionale italiana, tra l'altro, a: Europei juniores 1973, Giochi del Mediterraneo 1979, Universiade 1979, Europei indoor 1980 e 1982.\nNel 1980 non ha partecipato alle Olimpiadi di Mosca a causa del divieto imposto dal governo italiano agli atleti militari, causato dal boicottaggio del blocco occidentale nei confronti di quello sovietico, originato dalla guerra in Afghanistan.\nDal 1982 al 1992 ha svolto la carriera di tecnico del mezzofondo e degli ostacoli per le Fiamme Gialle, allenando tra gli altri il campione del mondo dei 400 ostacoli Fabrizio Mori.\nDopo l'attivit\u00e0 sportiva Adorno Corradini si \u00e8 dedicato al giornalismo. Nel 1992 e 1993 ha collaborato con la Testata Giornalistica Sportiva RAI (TGS) per la rubrica \"Regina Atletica\". Nel 2004 e fino alla fine del 2007 ha avviato una nuova collaborazione con la RAI, come autore e conduttore televisivo a RAI Utile.\nNel 2009, assunto dalla RAI, \u00e8 stato inviato della trasmissione televisiva di RAI Tre \"Cominciamo bene\" condotta da Fabrizio Frizzi e Elsa Di Gati. Dal 2010 al 2013 \u00e8 stato autore e inviato della trasmissione di approfondimento politico e sociale di RAI Tre \"Brontolo\", condotta da Oliviero Beha e dal 2013 \u00e8 inviato della storica trasmissione televisiva \"Mi manda Raitre\"."}
{"id": "797998", "revid": "75775", "url": "https://it.wikipedia.org/wiki?curid=797998", "title": "Forma dell'Universo", "text": ""}
{"id": "798003", "revid": "26415", "url": "https://it.wikipedia.org/wiki?curid=798003", "title": "Terziarizzazione", "text": ""}
{"id": "798011", "revid": "173469", "url": "https://it.wikipedia.org/wiki?curid=798011", "title": "Giuseppina Beauharnais", "text": ""}
{"id": "798013", "revid": "123324695", "url": "https://it.wikipedia.org/wiki?curid=798013", "title": "Metodo D'Hondt", "text": "Il metodo D'Hondt, inventato e descritto per la prima volta dallo studioso belga Victor D'Hondt nel 1878, \u00e8 un metodo matematico per l'attribuzione dei seggi nei sistemi elettorali che utilizzano il metodo proporzionale.\nQuesto sistema prevede che si divida il totale dei voti di ogni lista per 1, 2, 3, 4, 5... fino al numero di seggi da assegnare nel collegio, e che si assegnino i seggi disponibili in base ai risultati in ordine decrescente. Il sistema, da lui ideato, \u00e8 trattato nel libro \"Syst\u00e8me pratique et raisonn\u00e9 de repr\u00e9sentation proportionnelle\", edito a Bruxelles.\nTale metodo \u00e8 stato adottato in numerosi Paesi, tra cui 13 dei 28 stati membri dell'Unione europea (Austria, Belgio, Bulgaria, Croazia, Estonia, Finlandia, Italia, Paesi Bassi, Polonia, Portogallo, Repubblica Ceca, Slovenia, Spagna), la Svizzera, la Turchia, Israele e, pur modificato, anche nella Repubblica di San Marino. In Italia era utilizzato per l'elezione del Senato fino al 1992 e per le elezioni provinciali. \u00c8 adoperato per la distribuzione dei seggi nel consiglio comunale e per il consiglio metropolitano.\nEsempio teorico semplificato.\nAlle elezioni del Parlamento composto da 8 seggi si presentano cinque partiti. I risultati elettorali sono i seguenti:\nL'applicazione del metodo D'Hondt prevede la formazione di una tabella in cui si dividano i voti ottenuti dai vari partiti per un numero crescente di un'unit\u00e0, fino all'identificazione decrescente del numero di seggi disponibili (nell'esempio, i numeri divisori dovranno essere quanto basta per ottenere i risultati cercati):\nVengono dunque evidenziati, come accade nella tabella qui sopra, gli otto numeri pi\u00f9 alti presenti nella tabella stessa, essendo otto i deputati da eleggere. Ad ogni casella evidenziata in grassetto corrisponde un candidato eletto. Il Parlamento sar\u00e0 dunque composto da:\nQualora ci fossero due quozienti uguali, si assegnerebbe un deputato ad entrambi i partiti.\nFormule.\nQuando tutte le schede elettorali sono state scrutinate, si hanno \"s\" seggi da assegnare a \"p\" partiti. Si costruisce una tabella di dimensione \"s\" x \"p\" (nell'esempio \"s\" righe e \"p\" colonne), nella quale ogni cella contiene un quoziente dato da:\nI quozienti sono tutti arrotondati per difetto.\nProporzione approssimativa secondo D'Hondt.\nIl metodo D'Hondt approssima la proporzionalit\u00e0 minimizzando il rapporto pi\u00f9 alto tra seggi / voti tra tutti i partiti.\nQuesto rapporto \u00e8 anche noto come rapporto di vantaggio. Per il partito formula_2, dove formula_3 \u00e8 il numero totale di partiti, il rapporto di vantaggio \u00e8\ndove\nIl pi\u00f9 grande rapporto di vantaggio,\ncattura quanto sia sovrarappresentato il partito pi\u00f9 rappresentato di tutti i partiti. Il metodo D'Hondt assegna i seggi in modo che questo rapporto raggiunga il suo valore pi\u00f9 piccolo possibile,\ndove formula_13 \u00e8 un'assegnazione di seggi scelti dall'insieme di tutti gli assegnazioni consentiti formula_14.\nGrazie a ci\u00f2, il metodo D'Hondt divide i voti in voti esattamente rappresentati proporzionalmente e in voti residui, riducendo al minimo la quantit\u00e0 totale di residui nel processo. \nLa frazione complessiva dei voti residui \u00e8\nI residui della parte formula_6 sono calcolati come\nAltri metodi ben noti, come Metodo Sainte-Lagu\u00eb, non minimizzano questa quantit\u00e0. Invece, questi metodi minimizzano altri indici di sproporzionalit\u00e0.\nPer vedere come funziona, continuiamo con l'esempio dei cinque partiti. A ha ottenuto il 28,4% dei voti, B 25,2%, C 21,6%, D 16,3% e E 8,5%. Il metodo D'Hondt ha assegnato A 37,5% dei seggi, B 25%, C 25%, D 12,5% ed E 0%. La proporzione di vantaggio di A \u00e8 1,32, B \u00e8 0,99, C 1,16, D 0,77 ed E 0. Pertanto, la frazione complessiva dei voti residui \u00e8 1 - 1 / 1,32 = 0,24, o 24%. I voti residui di A sono 0%, di B 6,3%, C 2,7%, D 6,8% ed E 8,5%. I voti rappresentati di A sono 28,4%, B 18,9%, C 18,9%, D 9,5% ed E 0%. La tabella seguente mostra questo."}
{"id": "798014", "revid": "132266", "url": "https://it.wikipedia.org/wiki?curid=798014", "title": "Metodo d'Hondt", "text": ""}
{"id": "798016", "revid": "22356", "url": "https://it.wikipedia.org/wiki?curid=798016", "title": "Creodonte", "text": ""}
{"id": "798017", "revid": "125148177", "url": "https://it.wikipedia.org/wiki?curid=798017", "title": "Settore primario", "text": "In economia il settore primario \u00e8 il settore economico che raggruppa tutte le attivit\u00e0 legate allo sfruttamento delle risorse naturali o materie prime basilari per la vita degli essere umani: agricoltura, pesca, allevamento, silvicoltura (ossia lo sfruttamento delle risorse forestali) e attivit\u00e0 mineraria.\nSi tratta dunque di un settore molto importante per l'uomo, riguardante attivit\u00e0 che concernono i bisogni primari di sopravvivenza dell'individuo e pertanto sono storicamente le prime attivit\u00e0 economiche poste in essere dall'uomo gi\u00e0 dall'antichit\u00e0. Di essa si occupa il ramo della politica economica nota come politica agraria ed \u00e8 studiata dall'economia e politica agraria.\nSecondo la legge dei tre settori, nelle economie meno progredite il settore primario occupa gran parte della forza-lavoro, che si sposta poi successivamente e progressivamente verso i settori secondario e terziario al progredire della societ\u00e0 stessa.\nIn Italia il settore primario occupa attualmente un numero ridotto di lavoratori."}
{"id": "798019", "revid": "125801249", "url": "https://it.wikipedia.org/wiki?curid=798019", "title": "Giovan Giorgio Cesarini", "text": "Biografia.\nAppartenente al Casato Romano dei Cesarini, era figlio di Giuliano Cesarini, I Marchese di Civitanova Marche, e di sua moglie Giulia Colonna, figlia del condottiero Prospero Colonna.\nA partire dal 1565, successe al padre come Gonfaloniere del Popolo Romano. \nNel 1570 spos\u00f2 l'ereditiera Clelia Farnese, figlia naturale del \"Gran Cardinale\" Alessandro Farnese, col quale Giovan Giorgio condivideva la passione per le antichit\u00e0: la ragazza era giudicata \"la pi\u00f9 bella dama romana\" e port\u00f2 una ricca dote che permise di rimpinguare le dissestate finanze dei Cesarini. Cesarini fu un marito molto accomodante: Clelia fu l'amante del cardinale e futuro granduca di Toscana Ferdinando I de' Medici.\nGiovan Giorgio fu il primo della famiglia Cesarini ad aver istituito nel 1585 una primogenitura in famiglia in favore dell'unico figlio maschio, Giuliano. Lo stesso anno Giovan Giorgio mor\u00ec e il pontefice Sisto V, a cui aveva raccomandato il proprio figlio Giuliano, eresse in ducato il feudo di Civitanova e il marchesato il feudo di Civita Lavinia.\nGran parte della sua collezione fu acquistata dal cardinale Odoardo Farnese al prezzo di 5.000 scudi e tra i pezzi risaltano 17 teste di filosofi e la famosa statua di \"Venere Callipigia\" oggi al Museo archeologico nazionale di Napoli."}
{"id": "798021", "revid": "1005847", "url": "https://it.wikipedia.org/wiki?curid=798021", "title": "Claude Chappe", "text": "Biografia.\nFiglio di un ispettore generale dei beni della corona a Laval e di una signora della borghesia locale (famiglia di medici e chirurghi), frequent\u00f2 il Collegio Reale di La Fl\u00e8che e fu nominato abate al termine degli studi ma perse le relative sinecure con l'avvento della Rivoluzione francese. All'et\u00e0 di vent'anni era riuscito a far pubblicare sul Giornale di Fisica un notevole numero di interessanti memorie. Nel periodo che va dal 1789 al 1793 si occup\u00f2 della trasmissione di impulsi elettrici realizzabile grazie all'uso di cavi e pubblic\u00f2 cinque trattati di fisica. Ma vista la difficolt\u00e0 pratica a realizzare un telegrafo elettrico, si indirizz\u00f2 verso un sistema ottico.\nIl telegrafo ottico.\nDisoccupato come i suoi tre fratelli, decise di sviluppare con loro un sistema di comunicazione a distanza mediante segnalazioni semaforiche meccaniche. Il desiderio di comunicare con amici che abitavano ad una certa distanza da casa sua fece concepire al giovane fisico l'idea di trovare un sistema per comunicare con loro a distanza. Egli comp\u00ec parecchie ricerche e nel marzo 1791 speriment\u00f2 un sistema che funzionava e si rese subito conto che questo poteva essere adottato su vasta scala per trasmissione celere di informazioni urgenti quali, ad esempio, quelle concernenti eventi militari. Un anno dopo present\u00f2 all'Assemblea nazionale legislativa la sua invenzione facendone omaggio allo Stato. Il fratello Ignazio Chappe (1760 \u2013 1830), componente dell'Assemblea, l'aiut\u00f2 assieme al deputato Charles-Gilbert Romme a far adottare una linea di quindici stazioni fra Parigi e Lilla per una distanza di circa duecento chilometri allo scopo di trasmettere informazioni di guerra. Contemporaneamente il dispositivo inventato da Chappe che fino a quel momento era stato chiamato \"tachygraphe\" (\"scrittore veloce\") venne rinominato \"t\u00e9l\u00e9graphe\" (\"scrittore a distanza\"). La linea fu collaudata con esito positivo il 12 aprile 1793.I fratelli Chappe avevano appurato sperimentalmente che era pi\u00f9 facile distinguere da lontano l'angolazione di una pertica piuttosto che l'assenza o meno di un tabellone. Chappe immagin\u00f2 un sistema le cui forme fossero molto ben visibili, i movimenti semplici, che potesse essere facilmente trasportato, che potesse resistere alle intemperie e che, bench\u00e9 fosse molto semplice dando dei segnali elementari potesse fare di ciascuno di questi segnali la rappresentazione di un'idea elementare, creando cos\u00ec una specie di nuovo linguaggio.\nLa costruzione definitiva consisteva sostanzialmente in un apparato costituito da due braccia mobili collegate da una traversa. Ogni braccio poteva assumere sette posizioni e la traversa quattro per un totale di 196 combinazioni possibili.Le braccia erano nere, lunghe quattro metri e venivano manovrate da un sistema di contrappesi con maniglie. Il tutto veniva montato su torri (gi\u00e0 esistenti o realizzate appositamente) su ciascuna delle quali erano piazzati due telescopi puntati in direzioni opposte, verso altrettante altre torri sulla direttrice della \u201dlinea telegrafica\u201d. La distanza fra le torri andava da 12 a 25 chilometri. I segnali ricevuti da una torre venivano interpretati e replicati dalla successiva e cos\u00ec via. Il sistema funzionava solo alla luce solare, poich\u00e9 l'installazione di lampade montate sui bracci per le segnalazioni notturne non diede risultati soddisfacenti.\nIl successo sul campo.\nIl 3 settembre 1794 Parigi apprese tramite questo telegrafo ottico che la citt\u00e0 di Cond\u00e9-sur-l'Escaut, occupata dagli austriaci l'anno precedente, era stata liberata. La notizia pervenne alla Convenzione poche ore dopo l'evento, mentre questa stava per iniziare la seduta: fu emesso immediatamente un decreto con cui la citt\u00e0 avrebbe preso il nome di \"Nord-Libre\" ed il decreto fu trasmesso. La Convenzione era ancora in seduta quando per la stessa via giunse la conferma della ricezione del decreto e l'informazione che la notizia era gi\u00e0 di pubblico dominio. Questo fatto cre\u00f2 una forte impressione, fu compresa la grande importanza di questo sistema e ad ottobre fu decisa l'installazione di una linea Parigi-Landau e successivamente Parigi-Brest. Nel 1799 il numero delle stazioni telegrafiche sal\u00ec a 150; quando Napoleone Bonaparte conquist\u00f2 il potere favor\u00ec la costruzione di varie linee come quella da Lilla a Bruxelles e nel 1804 la rete arriv\u00f2 a Milano transitando per Digione, Lione e Torino. Per inviare il segnale da una stazione all'altra erano necessari 6 secondi, quindi per attraversare le 120 stazioni disseminate sulla tratta Parigi-Tolone occorrevano 12 minuti, anche perch\u00e9 gli operatori conservavano il segnale per circa 30 secondi.\nQuesto telegrafo fu molto utilizzato da Napoleone I, il quale fece costruire la tratta da Lilla a Boulogne in vista di uno sbarco in Inghilterra e nel 1812 diede l'incarico ad Abraham Chappe di realizzare un sistema semaforico mobile da utilizzare nel corso della invasione della Russia.\nLa fine.\nPresto spuntarono parecchi sedicenti inventori di sistemi analoghi e qualcuno di questi avanz\u00f2 la pretesa di essere stato lui ad averlo inventato prima di Chappe. Questi, gi\u00e0 afflitto da malattia depressiva, nel 1804 fu colto da un malore e accus\u00f2 i suoi avversari di averlo avvelenato; uscirono fuori altri inventori che sostenevano di aver progettato telegrafi pi\u00f9 efficienti, e alla lunga queste insinuazioni peggiorarono il suo stato di salute e si suicid\u00f2.\nIl fratello Ignazio prov\u00f2 nel 1824 ad aumentare l'interesse per il sistema utilizzandolo per comunicazioni commerciali come ad esempio prezzi di materie prime ma la cosa non incontr\u00f2 il favore del mondo degli affari. A partire dal 1846 il sistema fu rimpiazzato dal telegrafo elettrico."}
{"id": "798028", "revid": "132266", "url": "https://it.wikipedia.org/wiki?curid=798028", "title": "Metodo d'Hont", "text": ""}
{"id": "798029", "revid": "339392", "url": "https://it.wikipedia.org/wiki?curid=798029", "title": "Glacier National Park (United States)", "text": ""}
{"id": "798030", "revid": "132266", "url": "https://it.wikipedia.org/wiki?curid=798030", "title": "Metodo D'Hont", "text": ""}
{"id": "798031", "revid": "1632387", "url": "https://it.wikipedia.org/wiki?curid=798031", "title": "Settore secondario", "text": "In economia il settore secondario \u00e8 il settore economico che comprende tutte le varie attivit\u00e0 manifatturiere ovvero l'industria in tutti i suoi sottosettori, volta alla trasformazione delle materie prime presenti in natura in beni e prodotti finiti a valore aggiunto, immessi poi nel mercato a favore del consumatore finale. Di essa si occupa il ramo della politica economica nota come politica industriale.\nDescrizione.\nIl settore secondario va incontro a bisogni considerati, in qualche modo, come secondari rispetto a quelli cui va incontro il settore primario. Secondo la teoria di alcuni economisti, nel corso del suo sviluppo tecnologico, la societ\u00e0 tende a lasciare dietro di s\u00e9 lo stadio di economia agraria non appena ha assicurato il soddisfacimento dei bisogni primari: una volta raggiunta questa garanzia, essa concentrer\u00e0 i suoi sforzi in attivit\u00e0 di altri tipi. La nascita dei vari sottosettori industriali accompagna da sempre lo sviluppo della societ\u00e0 moderna a partire dalle rivoluzioni industriali.\nMolte volte, un'economia particolarmente attiva nel settore secondario \u00e8 semplicemente impegnata nella lavorazione dei prodotti del settore primario, altre volte si dedica ad attivit\u00e0 completamente indipendenti dal primario. Inoltre nei paesi pi\u00f9 sviluppati il settore secondario \u00e8 caratterizzato dall'utilizzo di macchinari a sempre pi\u00f9 elevato contenuto tecnologico, che richiedono una sempre minore quantit\u00e0 di manodopera.\nAppartengono al settore secondario le industrie di ogni tipo (manifatturiera, chimica, tessile, farmaceutica, agroalimentare, metallurgica, meccanica, energia), l'edilizia, l'artigianato e la metallurgia, specializzato nella lavorazione di metalli. \nIl settore chimico si occupa della produzione di sostanze impiegate nelle altre attivit\u00e0 industriale, uno delle quali \u00e8 la plastica. L'industria metalmeccanica si occupa della produzione i veicoli, automobili e macchinari pesanti. L'industria tessile \u00e8 specializzata nella produzione dei tessuti e dei capi di abbigliamento. L'industria agroalimentare si occupa della trasformazione dei prodotti agricoli in prodotti alimentari per la grande distribuzione. Nel settore edile sono comprese tutte le attivit\u00e0 di costruzione degli edifici, degli impianti e delle infrastrutture (strade, ferrovie, e via cos\u00ec.). "}
{"id": "798032", "revid": "599013", "url": "https://it.wikipedia.org/wiki?curid=798032", "title": "Massimo Dagioni", "text": "Carriera.\nInizi\u00f2 la carriera nei settori giovanili della capitale, conquistando vari titoli provinciali e regionali e partecipando a varie edizioni delle finali nazionali di categorie giovanili; nella stagione 1997/98 conquista come allenatore del gruppo U16 maschile della PIAGGIO ROMA VOLLEY la medaglia di bronzo alle finali nazionali e la promozione alla serie B1 con un gruppo U20 della stessa societ\u00e0. Con l'arrivo di Gian Paolo Montali alla guida della Roma Volley inizia la collaborazione come vice allenatore di serie A1, conquistando nella stagione 1999/2000 coppa CEV e titolo di Campione d'Italia Serie A1 italiana di pallavolo maschile 1999-2000; prosegue la collaborazione con Gian Paolo Montali all'Asystel Milano, disputando un'altra finale scudetto ed in Nazionale, sempre come viceallenatore, nelle stagioni 2003 e 2004, conquistando la medaglia d'oro ai Campionati europei di Berlino 2003, la medaglia di bronzo nell'edizione 2003 della World League, la medaglia d'argento nell'edizione del 2004 ed ancora l'argento ai giochi olimpici di Atene 2004.\nLa sua carriera da primo allenatore inizi\u00f2 in Serie A2, nella stagione 2004-05, quando condusse alla salvezza la Salento d'Amare Taviano; la stagione successiva (2005-06) vive poi due esperienze in A1 con la Tiscali Cagliari, 2006-07, e con la Marmi Lanza Verona. \nNel 2007-08 fu ingaggiato nuovamente da Taviano, in A2, raggiungendo le semifinali dai \"play-off\" per la promozione. Nella stagione 2008-09 \u00e8 ingaggiato dalla Materdomini Volley, ma nel finale di stagione si trasferisce all'Edilesse Cavriago Reggio Emilia, sempre in serie A2 maschile, dove in seguito alla conseguita salvezza viene confermato per la stagione successiva.\nLa stagione 2011-2012 segna il ritorno al settore femminile come vice-allenatore della Scavolini Pesaro.\nNella stagione agonistica 2012-2013 \u00e8 ingaggiato come vice-allenatore dalla Futura Volley Unendo Yamamay Busto Arsizio."}
{"id": "798038", "revid": "110157", "url": "https://it.wikipedia.org/wiki?curid=798038", "title": "Bayam\u00f3n", "text": "Bayam\u00f3n \u00e8 una citt\u00e0 di Porto Rico situata nell'immediato entroterra nord-orientale dell'isola.\nGeografia.\nL'area comunale confina a nord con Toa Baja e Cata\u00f1o, a est con Guaynabo, a sud con Aguas Buenas e Comer\u00edo e a ovest con Naranjito e Toa Alta. Il comune, che fu fondato nel 1772, oggi conta una popolazione di oltre 224.000 abitanti ed \u00e8 suddiviso in 12 circoscrizioni (\"barrios\").\nAssieme ai comuni di Carolina, Guaynabo, Cata\u00f1o, Can\u00f3vanas, Caguas, Toa Alta, Toa Baja, San Juan e Trujillo Alto, forma la grande area metropolitana di Porto Rico, che raggiunge i 2.000.000 di persone, circa la met\u00e0 dell'intera popolazione dell'isola.\n\u00c8 inoltre citt\u00e0 natale del pittore Francisco Oller."}
{"id": "798039", "revid": "339392", "url": "https://it.wikipedia.org/wiki?curid=798039", "title": "League cup", "text": ""}
{"id": "798043", "revid": "287204", "url": "https://it.wikipedia.org/wiki?curid=798043", "title": "Bayamon", "text": ""}
{"id": "798044", "revid": "14691", "url": "https://it.wikipedia.org/wiki?curid=798044", "title": "Gemsbock", "text": ""}
{"id": "798049", "revid": "80229879", "url": "https://it.wikipedia.org/wiki?curid=798049", "title": "Costituzione finlandese", "text": ""}
{"id": "798061", "revid": "1305772", "url": "https://it.wikipedia.org/wiki?curid=798061", "title": "Painkiller", "text": "Painkiller (analgesico in lingua inglese) pu\u00f2 riferirsi a:"}
{"id": "798062", "revid": "33730", "url": "https://it.wikipedia.org/wiki?curid=798062", "title": "Giuseppe Aloja", "text": ""}
{"id": "798063", "revid": "119127708", "url": "https://it.wikipedia.org/wiki?curid=798063", "title": "Atmospheric Diving Suit", "text": "Una Atmospheric Diving Suit (ADS, in italiano tradotta talvolta con Sistema per l'immersione a pressione atmosferica o anche Scafandro Rigido Articolato \u00e8 un sommergibile antropomorfico adattato all'uso di una singola persona, in tutto rassomigliante ad una complessa armatura articolata nella quale la pressione interna viene mantenuta al valore di una atmosfera.\nUna Atmospheric Diving Suit pu\u00f2 essere considerata come un'evoluzione ad alta tecnologia dell'attrezzatura da palombaro, e consente immersioni fino a 300 metri di profondit\u00e0 per svariate ore, eliminando inoltre la maggior parte dei problemi fisiologici associati alle immersioni profonde: non si ha necessit\u00e0 di decompressione e non c'\u00e8 pericolo di malattia da decompressione o di narcosi da azoto, dato che l'immersione si effettua a pressione atmosferica.\n\u00c8 attualmente utilizzata per particolari missioni di intervento dalla Marina Militare Italiana e dalle altre marine mondiali."}
{"id": "798065", "revid": "697352", "url": "https://it.wikipedia.org/wiki?curid=798065", "title": "Alma graduate school", "text": ""}
{"id": "798068", "revid": "29244", "url": "https://it.wikipedia.org/wiki?curid=798068", "title": "Sistema per l'immersione a pressione atmosferica", "text": ""}
{"id": "798069", "revid": "29244", "url": "https://it.wikipedia.org/wiki?curid=798069", "title": "Scafandro Rigido Articolato", "text": ""}
{"id": "798070", "revid": "1656773", "url": "https://it.wikipedia.org/wiki?curid=798070", "title": "Monte Bondone", "text": "Il monte Bondone \u00e8 una montagna del Trentino occidentale, appartenente alle Prealpi Gardesane, posta immediatamente a ovest di Trento. Secondo Aldo Gorfer il monte Bondone costituisce un vero e proprio gruppo montuoso.\nStoria.\nSulle piste da sci, gi\u00e0 attive prima della seconda guerra mondiale, fu costruito nel 1934 il primo impianto di risalita in Europa che operava come slittovia.\nAlle pendici del monte, nella conca della localit\u00e0 Viote, era utilizzato fino agli anni '60-'70 un poligono di addestramento all'inizio per la Guardia alla frontiera e successivamente per gli Alpini d'Arresto. Il poligono era costituito da un'opera difensiva per mitragliatrici, cannoni da 75/21 e da 105 e un carro armato M4 Sherman presso l'entrata ovest.\nEra stata inoltre realizzata una rotaia a scartamento ridotto per colpire delle sagome mobili (ad esempio carri di legno). Queste sagome fissate su carrelli venivano trainati da una piccola motrice che si spostava su una strada ferrata, realizzata alla base della val d'Eva, ai piedi delle Tre Cime del monte Bondone.\nDopo l'abbandono della struttura, si \u00e8 oggi deciso di riqualificare la zona. Sopra la struttura dell'ex-poligono \u00e8 stato realizzato un osservatorio con una forma a sfera, e con un materiale riflettente come uno specchio. Tale osservatorio, denominato Terrazza delle Stelle, \u00e8 gestito direttamente dal MUSE, museo delle scienze di Trento.\nDescrizione.\nIl gruppo montuoso \u00e8 delimitato a nord dalla forra del torrente Vela, a ovest dalla valle dei Laghi e dal basso Sarca, mentre a est dalla valle dell'Adige. Nella sua parte meridionale il gruppo si dirama verso sud-ovest, dando luogo ad una dorsale senza soluzione di continuit\u00e0, detta del Bondone-Stivo, che porta alla cima di 2054\u00a0m dello Stivo, delimitato verso sud dalla valle di Loppio. Ponendo quest'ultima come delimitazione geografica, anche il monte Stivo rientrerebbe in tale complesso montuoso, che dovrebbe pi\u00f9 propriamente essere denominato \"Gruppo Bondone-Stivo\".\nAl centro del Bondone, a circa 1500 metri di quota, si trova l'altopiano delle Viote, il quale \u00e8 attorniato da quattro cime: il monte Palon (2.090 m s.l.m.), che si affaccia sulla Valle dell'Adige e domina la citt\u00e0 di Trento, nonch\u00e9 le cosiddette tre cime del Bondone, ovvero monte Cornetto o Cronicello o Cornet (2.180 m, la cima pi\u00f9 alta del massiccio montuoso), Doss d'Abramo (2.140\u00a0m) e Cima Verde (2.102\u00a0m), che costituiscono tra l'altro un'area naturalistica a regime protetto. L'altopiano \u00e8 chiuso verso Ovest dalla Rosta (1.832\u00a0m) che si affaccia sulla valle dei Laghi.\nLa sua composizione geologica \u00e8 quasi esclusivamente di rocce sedimentarie, in particolare una serie di dolomie, calcari dolomitizzati, calcari e marne aventi caratteristiche piuttosto eterogenee e risalenti all'era mesozoica e in misura minore terziaria. Presso la stazione a monte della funivia Montesel sul Bondone (1740\u00a0m), si trova una stazione meteorologica privata, che monitora temperatura (minima e massima) e umidit\u00e0. Dal 1968 ospita la \"Riserva naturale integrale delle Tre Cime del Monte Bondone\".\nAmbiente.\nLa piana delle Viote \u00e8 un interessante biotopo per la torbiera alpina e relativi endemismi botanici che conserva. \u00c8 nota inoltre per la presenza del Giardino botanico alpino Viote, gestito dal MUSE nel quale si possono vedere, attraverso un percorso guidato, una molteplicit\u00e0 di piante alpine e fiori di rara bellezza provenienti da tutto il mondo. Sul limite meridionale della piana si trova inoltre, presso le vecchie caserme austriache, il Centro di Ecologia Alpina.\nIl monte Bondone \u00e8 ricco di specie faunistiche e vegetali tipiche degli ecosistemi alpini ed \u00e8 per questo studiato e apprezzato dai naturalisti e dai semplici amanti della natura di montagna. Per quanto riguarda la fauna, sul Monte Bondone \u00e8 presente un gran numero di specie, alcune anche rare. Tra i mammiferi le specie pi\u00f9 interessanti sono il molosso di Cestoni, l'istrice, la faina, lo scoiattolo, l'arvicola di savi, un piccolo roditore preda della volpe e della martora come l'arvicola rossastra, o il topo selvatico e il topo dal collo giallo, o ancora come il topo quercino. Queste sono anche le prede del gatto selvatico, la cui presenza rappresenta un'altra emergenza naturalistica di grande interesse. Non raro \u00e8 il ghiro. \nNumerosi i cinghiali, presenti anche i cervi e i caprioli, oltre ovviamente al camoscio e alla marmotta, tipici animali di alta quota. Tra i piccoli uccelli si possono annotare lo stiaccino, il merlo dal collare, il fanello, il culbianco, lo scricciolo, l'averla piccola, l'allodola, il prispolone, lo spioncello, il picchio nero, il pigliamosche e tanti altri. Tra i gallinacei il fagiano di monte ed il francolino di monte, oltre allo schivo re di quaglie. Da ricordare la presenza di una coppia di aquila reale sulla vetta del massiccio e altri individui erranti e solitari sulla catena Stivo-Bondone. Questo rilievo \u00e8 inoltre uno dei pi\u00f9 importanti luoghi di passaggio nella migrazione del falco pecchiaiolo, del biancone e della poiana. Negli ultimi dieci anni \u00e8 riapparso anche l'orso bruno, quasi estinto nel corso degli anni '90 e riportato nel Gruppo di Brenta dalla Slovenia ad inizi anni 2000 grazie al Progetto Life Ursus. Dal 2020 vengono effettuate le prime riprese anche del lupo.\nEscursionismo.\nGiro delle Tre Cime.\nDalla localit\u00e0 Viote, \u00e8 possibile affrontare un sentiero circolare che segue in sequenza antioraria le tre cime del Bondone, ovvero Cornet (2.180\u00a0m), Dos d'Abramo (2140\u00a0m) e Cima Verde (2.102\u00a0m). Dalla fermata dell'autobus, ci si inoltra in direzione sud, passando per l'ex poligono militare, oggi osservatorio astronomico, per arrivare alla malga Fragari (1.580\u00a0m). Da qui esistono due possibilit\u00e0 per raggiungere il monte Cornet: la prima segue il sentiero n. 607 ed scorre diritta e irta su per la Costa dei Cavai, e conduce alla cima in circa 2 ore.\nAlternativamente \u00e8 possibile seguire la stradina sterrata che passa accanto ai ruderi del castello dei Conti Wolkenstein, e poi tramite il sentiero n. 618, raggiunge il sentiero n. 607. Nonostante questa prima montagna si presenti difficilmente raggiungibile dal lato nord, il lato sud invece svela alcuni sentieri che conducono alla cima oltre che a resti di trincee della prima guerra mondiale. Da qui si iniziano a vedere le cime del Gruppo del Brenta e la valle dei Laghi.\nDiscendendo da questa cima, si giunge presso la \"fontana delle Rogiole\" (2.060\u00a0m), unico punto per abbeverarsi lungo questo tragitto. Da qui attraverso una parete attrezzata di 30 metri, si arriva alla cima del Dos d'Abramo (dalla cima si pu\u00f2 prendere la difficile via ferrata \"Giulio Segata\"). Alternativamente, \u00e8 possibile saltare la salita su questa cima, seguendo sempre il sentiero n. 636, che supera il massiccio a nord.\nDiscesi quindi da questa seconda montagna, un sentiero in quota continua lungo il crinale rossiccio che conduce alla Cima Verde. Da qui si scende lungo un ripido sentiero che dapprima attraverso il bosco, ed in seguito lungo i campi della val del Merlo, conduce alla malga Fragari, costeggiando la \"Riserva naturale integrale Tre Cime del Bondone\".\nAmministrazione.\nDal punto di vista amministrativo il monte Bondone ricade nei territori comunali di:\nIn particolare la porzione del monte Bondone che ricade nel comune di Trento \u00e8 definita dalle Circoscrizioni Comunali n. 3 del Bondone (che comprende le frazioni di Baselga del Bondone, Vigolo Baselga, Cadine, Sopramonte, Vaneze, Vason e Viote) e n. 4 di Sardagna (Sardagna, Candriai, Vaneze).\nLa strada che permette l'attraversamento del Bondone \u00e8 la \"SP85 del Monte Bondone\" (famosa per alcune mitiche tappe del Giro d'Italia di ciclismo e della storica gara automobilistica \"Trento-Bondone\" - vedi capitolo \"Sport\") che parte da Montevideo (Trento) e risale il versante settentrionale del Bondone fino alle Viote passando per Sardagna (565\u00a0m s.l.m.), Candriai (960\u00a0m s.l.m.), Vaneze (1.300\u00a0m s.l.m.) e Vason (1.650\u00a0m s.l.m.). Dalla piana delle Viote la SP85 continua scendendo lungo il versante occidentale del monte Bondone passando per Lagolo (930\u00a0m s.l.m.) e terminando in Val di Cavedine.\nDal paese di Cadine (paese sul confine settentrionale del Bondone) parte anche la SP85 bis che passando per Sopramonte s'innesta sulla SP85 all'altezza di Candriai. Dalle Viote, infine, la SP25 di Garniga scende il Bondone sul suo versante orientale passando per i paesi di Garniga Vecchia, Garniga e Cimone terminando ad Aldeno in valle dell'Adige.\nSport.\nIl monte Bondone \u00e8 meta di escursionisti, sciatori e turisti della montagna che possono trovare percorsi di vario livello di difficolt\u00e0, dal semplice sentiero alla ferrata.\nIl monte Bondone \u00e8 anche una nota localit\u00e0 sciistica nei mesi invernali. Vi sono piste per la discesa con partenza a circa 1200 metri fino a raggiungere gli oltre 2000 metri della cima Palon e in localit\u00e0 Viote (circa 1500\u00a0m.s.l.m.) vengono battute piste per lo sci di fondo. Popolare lo snowpark, meta di tutti gli snowboarders e i freeskiers di Trento, dove nel 2013 si sono svolte le discipline di slopestyle e half-pipe di snowboard e sci delle Universiadi.\nSu queste piste il 1\u00ba febbraio 1967 si \u00e8 svolto lo slalom speciale femminile valido per la Coppa del Mondo di sci alpino, vinto dalla tedesca Burgl F\u00e4rbinger.\nCiclistico.\nIn ambito ciclistico questa montagna \u00e8 impressa nelle menti dei pi\u00f9 per l'impresa compiuta da Charly Gaul l'8 giugno 1956, durante la 21\u00aa tappa (242\u00a0km) del Giro d'Italia 1956 che partiva da Merano (BZ). Lo scalatore lussemburghese arriv\u00f2 al traguardo con pi\u00f9 di 8 minuti sul secondo arrivato dopo aver pedalato in mezzo ad una vera e propria tempesta di neve. Altre quattro volte il Giro d'Italia ha concluso qui una tappa.\nGara automobilistica.\nNei primi giorni del mese di luglio viene inoltre organizzata la Trento-Bondone, gara automobilistica che richiama ai lati dei tornanti della tortuosa strada migliaia di appassionati. Nel 2011 si \u00e8 svolta la 61\u00aa edizione, dove il pilota fiorentino Simone Faggioli, al volante di un'Osella Corse FA30, ha stracciato il record della manifestazione, scendendo di 9 secondi rispetto al precedente crono di riferimento, che lui stesso deteneva.\nToponomastica dialettale.\nDi seguito alcuni toponimi pi\u00f9 famosi del monte Bondone (in corsivo l'eventuale versione in dialetto trentino):"}
{"id": "798071", "revid": "29244", "url": "https://it.wikipedia.org/wiki?curid=798071", "title": "Muta ADS", "text": ""}
{"id": "798073", "revid": "29244", "url": "https://it.wikipedia.org/wiki?curid=798073", "title": "AD suit", "text": ""}
{"id": "798076", "revid": "1305772", "url": "https://it.wikipedia.org/wiki?curid=798076", "title": "Homework (Daft Punk)", "text": "Homework \u00e8 il primo album in studio del gruppo musicale francese Daft Punk, pubblicato il 20 gennaio 1997 dalla Virgin Records.\nIl successo avuto dall'album ha portato l'attenzione del pubblico al genere french house. Secondo la rivista \"The Village Voice\" l'album volle rivivere la musica house partendo dallo stile eurodance. Il duo produsse i brani senza l'intenzione di comporre un album. Dopo aver lavorato a diversi singoli in cinque mesi, considerarono il materiale sufficiente per un album.\n\"Homework\" si posizion\u00f2 in 14 Paesi differenti, piazzandosi terzo in Francia e ottavo nel Regno Unito, grazie al successo dei primi due singoli \"Da Funk\" e \"Around the World\". Fino a febbraio 2001, l'album vendette pi\u00f9 di 2 milioni di copie in tutto il mondo, ricevendo numerose certificazioni.\nStoria.\nI Daft Punk avevano composto la serie di brani senza l'idea di pubblicarli su un album. Come Thomas Bangalter ha dichiarato: Il duo successivamente ha impostato l'ordine delle tracce in modo tale da occupare quattro lati di due LP in vinile. Come dichiarato da Guy-Manuel de Homem-Christo: "}
{"id": "798077", "revid": "15756", "url": "https://it.wikipedia.org/wiki?curid=798077", "title": "Pterodactylus", "text": "Pterodactylus (dal greco \"pt\u00e9ron\" che significa \u2018penna, ala\u2019, e \"d\u00e1ktylos\" che significa \u2018dito\u2019, quindi \u2018dalle dita alate\u2019; ), in italiano comunemente noto come \"pterodattilo\", \u00e8 un estinto genere di pterosauro, i cui membri sono popolarmente chiamati \"pterodattili\". Attualmente, il genere contiene una singola specie, \"Pterodactylus antiquus\", che oltre ad essere la specie tipo \u00e8 anche il primissimo genere di pterosauro mai rinvenuto.\nI principali ritrovamenti di resti fossili di questo animale sono stati rinvenuti soprattutto nei Calcari di Solnhofen, di Baviera, in Germania, risalenti alla fine del periodo Giurassico (inizio Titoniano), circa 150,8-148,5 milioni di anni fa, anche se alcuni resti frammentari sono stati rinvenuti anche in altre aree in Europa e in Africa.\nQuesto animale era un predatore che probabilmente si cibava soprattutto di pesci e piccoli invertebrati marini. Come tutti gli pterosauri, anche le ali dello \"Pterodactylus\" erano formate da una membrana di pelle che si estendeva dalla fine del quarto dito della \"mano\" fino agli arti posteriori. L'ala era supportata, ulteriormente, internamente da fibre di collagene ed esternamente da strutture cheratinose.\nDescrizione.\n\"Pterodactylus\" \u00e8 noto per oltre 30 esemplari fossili, e anche se la maggior parte di questi fossili appartiene ad esemplari giovani, molti sono completi e perfettamente conservati. Questo animale era relativamente piccolo: con un'apertura alare di 1,04\u00a0metri da adulto, \"Pterodactylus\" quasi spariva di fronte ai futuri pterosauri che seguiranno. La lunghezza massima per un esemplare adulto, invece, si aggirava 50-80\u00a0cm (stime sulla base di un esemplare adulto completo di cranio). Un tempo si pensava che altre \"specie\" fossero ancora pi\u00f9 piccole. Tuttavia, successivi studi stabilirono che si trattava in realt\u00e0 di esemplari giovani, cos\u00ec come i suoi parenti contemporanei \"Ctenochasma\", \"Germanodactylus\", \"Aerodactylus\", \"Aurorazhdarcho\" e \"Gnathosaurus\".\nI crani degli esemplari adulti di \"Pterodactylus\", erano lunghi e sottili e presentavano circa 90 denti stretti e conici. I denti si trovavano solo nella parte anteriore del becco, e diventavano sempre pi\u00f9 piccoli man mano che andavano nella parte posteriore del becco (a differenza di altri pterosauri suoi contemporanei, che avevano denti omogenei in tutta la bocca o erano assenti nella parte anteriore del becco). I denti posteriori pi\u00f9 piccoli si trovavano soprattutto sotto la parte frontale della \"Fenestra nasoantorbitale\", ossia la pi\u00f9 grande apertura del cranio. Diversamente dalle specie affini, il cranio e le mascelle dello \"Pterodactylus\" erano dritte e non proiettate verso l'alto come nelle specie successive.\nCome quasi tutti gli pterosauri, anche \"Pterodactylus\", possedeva una cresta sul cranio, tuttavia questa cresta non era formata da ossa come nelle specie successive, ma formata principalmente da tessuti molli. Negli adulti questa cresta era estesa tra il bordo posteriore della \"Fenestra antorbitale\" (la pi\u00f9 grande apertura nel cranio) e la parte posteriore del cranio. La struttura aveva una piccola base ossea, che fungeva da base d'appoggio per i tessuti che la formavano, una simile struttura era presente anche nell'affine \"Germanodactylus\". Creste solide sono state trovate solo negli esemplari completamente sviluppati, indicando che solo gli esemplari adulti e che avevano raggiunto la maturit\u00e0 sessuale possedevano tale struttura. Nel 2013, il paleontologo Bennett ipotizz\u00f2 che la struttura di tessuti molli poteva estendersi fin dietro il cranio, tuttavia, lo stesso Bennet ha affermato che non vi \u00e8 alcuna prova di ci\u00f2. Sulla base di due esemplari adulti (BSP AS I 739 e BMMS 7) la cresta ossea \u00e8 lunga circa 47,5 (circa il 24% della lunghezza totale del cranio) e alta 0,9 millimetri sopra l'orbita; tuttavia \u00e8 ignoto quanto fosse alta la struttura in tessuto molle. Vari esemplari precedentemente riferiti a \"P. antiquus\" conservano ancora la testimonianza di estensioni di tessuti molli di queste creste, tra cui una \"linguetta occipitale\", una struttura flessibile e simile in forma ad una linguetta che si estende nella parte posteriore del cranio. Tuttavia, la maggior parte di questi campioni sono stati riclassificati nella specie correlata \"Aerodactylus scolopaciceps\". Tuttavia, ancora uno di questi esemplari \u00e8 ancora considerato uno \"Pterodactylus\". Questo esemplare, catalogato come BSP 1929 I 18, possiede anch'esso una linguetta occipitale simile a quella di \"Aerodactylus\". Questo esemplare possiede anche una piccola cresta vagamente triangolare di tessuto molle che si estende per tutta la lunghezza del cranio, e avente il suo picco sopra le orbite.\nClassificazione.\nIl genere ora conosciuto come \"Pterodactylus\" era stato originariamente nominato come \"Petro-Dactyle\" da Cuvier, nel 1809, anche se questo nome \u00e8 dovuto ad un errore tipografico, poi corretta da Cuvier in \"Ptero-Dactyle\". Nel 1812, Samuel Thomas von S\u00f6mmerring nomin\u00f2 lo stesso esemplare come \"Ornithocephalus antiquus\". Il nome del genere fu emendato al corrente \"Pterodactylus\" da Costantino Samuel Rafinesque, nel 1815. Nel 1819, ignaro della pubblicazione di Rafinesque, Cuvier emend\u00f2 nuovamente il nome del genere, ma cambiando il nome specifico in \"\"longirostris\", ma dovette dare la precedenza a von Soemmerring e al suo nome specifico \"antiquus\"\", per il principio di priorit\u00e0. Nel 1888, Richard Lydekker design\u00f2 la specie \"Pterodactylus antiquus\" come la specie tipo. L'esemplare originale fu eletto olotipo del genere, BSP n AS.I.739.\nNel 1830, Hermann von Meyer utilizz\u00f2 il nome della famiglia \"Pterodactyli\" per contenere \"Pterodactylus\" e tutti altri pterosauri noti fino a quel momento. Questo \u00e8 stato emendato per la famiglia \"Pterodactylidae\" dal principe Carlo Luciano Bonaparte, nel 1838. Questa famiglia \u00e8 stata pi\u00f9 recentemente usata per riferirsi a molte specie simili dalla Germania e altrove, anche se studi recenti suggeriscono che potrebbe essere un parafiletico o un polifiletico, un raggruppamento innaturale rispetto ai membri pi\u00f9 avanzati della famiglia degli \"Ctenochasmatoidea\" (o \"Archaeopterodactyloidea\").\nQui di seguito \u00e8 riportato un cladogramma della famiglia degli \"Ctenochasmatoidea\" da parte di Andres, Clark &amp; Xu, (2014).\nSpecie.\nNegli anni sono state assegnate numerose specie al genere \"Pterodactylus\". Nella prima met\u00e0 dell'Ottocento ogni nuova specie di pterosauro veniva automaticamente etichettata come una specie di \"Pterodactylus\", in quanto quest'ultimo era l'unico genere di pterosauria conosciuto, divenuto quindi un tipico \"refugium peccatorum\". Persino dopo la scoperta di forme chiaramente diverse dall'originale quest'ultimo conferiva il nome generico a questi nuovi esemplari, in particolare i numerosi ritrovamenti dei sedimenti giurassici tedeschi, spesso basati su materiali leggermente diversi tra loro.\nIntorno al 1980, le successive revisioni di Peter Wellnhofer avevano ridotto il numero di specie riconosciute a circa una mezza dozzina. Molte specie assegnate a \"Pterodactylus\" si basavano su esemplari giovanili e successivamente sono stati riconosciuti come individui immaturi di altre specie o generi. Negli anni '90 si cap\u00ec che tale revisione poteva essere applicata anche alle specie rimanenti. La specie \"P. elegans\", ad esempio, \u00e8 stato riclassificato come uno \"Ctenochasma\" immaturo. Un'altra specie di \"Pterodactylus\", originariamente basata su piccoli esemplari immaturi era \"P. micronyx\". Tuttavia, \u00e8 stato difficile determinare esattamente a quali generi e specie appartenessero realmente gli esemplari di \"P. micronyx\", essendo forme giovanili. St\u00e9phane Jouve, Christopher Bennett e altri paleontologi affermarono che questi esemplari appartenessero, probabilmente, a \"Gnathosaurus subulatus\" o ad una delle specie di \"Ctenochasma\", ma dopo ulteriori ricerche, Bennett assegn\u00f2 questi esemplari al genere \"Aurorazhdarcho\". Un'altra specie con una storia complessa \u00e8 \"P. longicollum\", denominata da von Meyer nel 1854, basata su un grosso esemplare con un collo lungo e pochi denti. Molti ricercatori, tra cui David Unwin, affermarono che \"P. longicollum\" era fin troppo diverso da \"P. kochi\" e \"P. antiquus\". Pertanto, Unwin riclassific\u00f2 \"P. longicollum\" come maggiormente imparentato a \"Germanodactylus\" e che quindi richiedesse un nuovo nome del genere. A volte \u00e8 stato collocato nel genere \"Diopecephalus\", poich\u00e9 Harry Govier Seeley si era basato su parte del materiale di \"P. longicollum\" per descrivere questo genere. Tuttavia, \u00e8 stato dimostrato da Bennett che il modello di tipo successivamente designato per \"Diopecephalus\" era un fossile appartenente a \"P. kochi\", e non era pi\u00f9 considerato separato da \"Pterodactylus\". Il \"Diopecephalus\" \u00e8 dunque un sinonimo di \"Pterodactylus\", e come tale non \u00e8 disponibile per essere usato come nuovo genere per \"P.\" \"longicollum\". \"P.\" \"longicollum\" \u00e8 stato finalmente collocato in un proprio genere separato, ossia \"Ardeadactylus\". Nel 2014, la specie \"P. scolopaciceps\", precedentemente considerata un sinonimo junior, \u00e8 stato spostato in un proprio genere, \"Aerodactylus\".\nLe uniche specie ben note e ben sostenute lasciate dai primi decenni del XXI secolo furono \"P. antiquus\" e \"P. kochi\". Tuttavia, la maggior parte degli studi tra il 1995 e il 2010 ha trovato poco motivo per separare anche queste due specie, e li ha trattati come sinonimi. Nel 1996, Bennett sugger\u00ec che le differenze tra gli esemplari di \"P. Kochi\" e \"P. antiquus\" potrebbero essere spiegate dalla differenze di et\u00e0. In un documento del 2004, Jouve ha utilizzato un metodo di analisi diverso e ha ripreso lo stesso risultato, mostrando che le caratteristiche \"peculiari\" di \"P. kochi\" erano legate all'et\u00e0, usando un confronto matematico per dimostrare che le due forme sono fasi di crescita diverse del stessa specie. Un ulteriore riesame degli esemplari pubblicati nel 2013 ha dimostrato che alcune delle presunte differenze tra \"P. kochi\" e \"P. antiquus\" sono dovute a errori di misurazione, sostenendo ulteriormente la loro sinonimia. Tuttavia, nel 2014 Steven Vidovic e David Martill hanno concluso che le differenze tra \"P. kochi\" e \"P. antiquus\", tra cui le vertebre pi\u00f9 corte di \"P. kochi\", erano abbastanza significative per separarle. Vidovic e Martill hanno inoltre eseguito un'analisi filogenetica che ha trattato tutti gli esemplari rilevanti come unit\u00e0 distinte e ha dimostrato che l'esemplare tipo di \"P. kochi\" non ha formato un clade con quello di \"P. antiquus\". Hanno quindi concluso che il genere \"Diopecephalus\" potrebbe essere resuscitato e utilizzato per distinguere \"\"P.\" \"kochi\" da \"P. antiquus\", e sugger\u00ec inoltre che \"Germanodactylus rhamphastinus\" era probabilmente la forma adulta di \"P.\"\" \"kochi\", dovuta in parte alle sue vertebre corte e molto pi\u00f9 grandi. Nel 2017, il \"Diopecephalus\" \u00e8 stato formalmente resuscitato come genere a s\u00e9 stante.\nSinonimi.\nDurante la sua storia di oltre 200 anni, le varie specie di \"Pterodactylus\" hanno attraversato numerosi cambiamenti nella classificazione e hanno quindi acquisito un gran numero di sinonimi. Inoltre, un certo numero di specie assegnate a \"Pterodactylus\" si basano su resti piuttosto poveri che si sono dimostrati difficili da assegnare ad una specifica specie o ad un'altra, e sono pertanto considerati \"nomen dubium\" (\"nomi dubbi\"). Il seguente elenco include nomi che sono basati sul materiale tedesco attuale, o fino a poco tempo fa, pensati per essere relativi a \"Pterodactylus\" propri e nomi basati su altri materiali che non sono ancora stati assegnati ad altri generi.\nStoria della scoperta.\nL'esemplare tipo dell'animale ora conosciuto come \"Pterodactylus antiquus\" \u00e8 stato uno dei primi fossili di pterosauro scoperti e il primo ad essere identificato. Il primo esemplare di \"Pterodactylus\" fu descritto dallo scienziato italiano Cosimo Alessandro Collini, nel 1784, sulla base di un scheletro fossile, portato alla luce dai calcari di Solnhofen, di Baviera. Collini fu il curatore della \"Naturalienkabinett\", o \"camera delle meraviglie\" (l'antenato del moderno concetto di Museo di Storia Naturale), nel palazzo di Carlo Teodoro, elettore di Baviera, a Mannheim. Il campione era stato affidato alla raccolta, dal conte Friedrich Ferdinand zu Pappenheim, probabilmente intorno al 1780, dopo essere stato recuperato da un calcare litografico nella cava di Eichst\u00e4tt. La data effettiva della scoperta e l'ingresso del campione nella collezione \u00e8 sconosciuto. Non \u00e8 stato menzionato in nessun catalogo della collezione, preso nel 1767 quindi deve essere stato acquistato tra il 1767 e il 1784, anno della descrizione di Collini. Ci\u00f2 potrebbe rendere il fossile il primissimo pterosauro descritto; Nel 1779 fu descritto una seconda specie chiamata \"Pterodactylus micronyx\" (oggi conosciuto come \"Aurorazhdarcho micronyx\") che per\u00f2 era stata inizialmente scambiata per un fossile di crostaceo.\nCollini, nella sua prima descrizione del campione di Mannheim, concluse che si trattava di un animale volante. In realt\u00e0, Collini non riusciva a capire di che tipo di animale si trattasse, ma lo accost\u00f2 ad uccelli e pipistrelli, per via di alcun affinit\u00e0 anatomiche. Pi\u00f9 avanti lo stesso Collini ipotizz\u00f2 addirittura che potesse trattarsi di un animale acquatico. Tale ipotesi non venne avanzata su rigori scientifici ma su una supposizione di Collini che pensava che le profondit\u00e0 dell'oceano potevano ospitare animali stravaganti. Nel 1830, l'idea che gli pterosauri fossero animali marini persisteva ancora in una minoranza di scienziati tra cui lo zoologo tedesco Johann Georg Wagler, che pubblic\u00f2 nel suo testo intitolato \"Anfibi\", un articolo che vedeva gli pterosauri come animali marini con ali disegnate come pinne, ispirandosi ai moderni pinguini. Wagler si spinse fino a classificare lo \"Pterodactylus\", insieme ad altri vertebrati acquatici (come plesiosauri, ittiosauri e monotremi), nella classe Gryphi, tra uccelli e mammiferi.\nFu lo scienziato francese/tedesco Johann Hermann che per primo dichiar\u00f2 che il lungo quarto dito della mano dello \"Pterodactylus\" venisse usato per sostenere una membrana alare. Nel mese di marzo del 1800, Hermann fu allertato dallo scienziato francese George Cuvier dell'esistenza del fossile di Collini, che era stato catturato dagli eserciti di occupazione di Napoleone e inviato alle collezioni francesi a Parigi, come bottino di guerra; in seguito alcuni commissari politici francesi sequestrarono i tesori d'arte e gli oggetti di valore scientifico. Hermann in seguito invi\u00f2 una lettera a Cuvier, contenente la sua interpretazione del fossile (anche se lui non aveva esaminato personalmente), dichiarando che l'animale doveva essere un mammifero, e invi\u00f2 anche una bozza di come doveva apparire in vita l'animale. Fu la prima ricostruzione artistica per uno pterosauro al mondo. Hermann disegn\u00f2 l'animale con una membrana alare che si estendeva dalla fine del quarto dito fino alle caviglie e ricoperto da pelliccia (all'epoca il fossile non presentava n\u00e9 segni di membrana alare n\u00e9 di pelliccia). Hermann nel suo schizzo aggiunse anche una membrana tra il collo e il polso, come quella presente oggi nei pipistrelli. Cuvier d'accordo con questa interpretazione, e su suggerimento di Hermann, pubblic\u00f2 questa nuova descrizione nel dicembre del 1800. In uno scritto Cuvier dichiar\u00f2 che, \"Non \u00e8 possibile mettere in dubbio che il lungo dito servisse a sostenere una membrana che, allungandosi all'estremit\u00e0 anteriore di questo animale, formava una buona ala.\" Tuttavia, contrariamente a Hermann, Cuvier era convinto che l'animale fosse un rettile.\nIn realt\u00e0 l'esemplare non era stato sequestrato dai francesi. Infatti, nel 1802, dopo la morte di Carlo Teodoro, il fossile fu portato a Monaco di Baviera, dove il barone Johann Paul von Carl Moll, aveva ottenuto un'esenzione generale della confisca per le collezioni bavaresi. Cuvier chiese a von Moll il permesso di studiare il fossile, ma fu informato che il pezzo non fu trovato. Nel 1809, Cuvier pubblic\u00f2 una descrizione un po' pi\u00f9 a lunga, in cui l'animale veniva chiamato \"Ptero-dactyle\" e confutava l'ipotesi di Johann Friedrich Blumenbach, che sosteneva che l'animale fosse un uccello marino.\nContrariamente a rapporto di von Moll, il fossile non \u00e8 mancata; fu oggetto di studio da parte di Samuel Thomas von S\u00f6mmerring, che tenne una conferenza pubblica sul fossile il 27 dicembre 1810. Nel mese di gennaio del 1811, von S\u00f6mmerring scrisse una lettera al Cuvier deplorando il fatto che era da poco stato informato della richiesta di Cuvier per informazioni. La sua conferenza fu pubblicata nel 1812, e in essa von S\u00f6mmerring diede alla creatura il nome di \"Ornithocephalus antiquus\". Qui l'animale fu descritto come un mammifero simile ad un pipistrello ma con caratteristiche da uccello. Cuvier in disaccordo con tale descrizione, lo stesso anno forn\u00ec una lunga descrizione nella quale ricord\u00f2 che l'animale era in realt\u00e0 un rettile. Nel 1817 fu rinvenuto un secondo esemplare di \"Pterodactylus\", ancora una volta a Solnhofen. Questo esemplare rappresentato da un giovane fu descritto nuovamente da von Soemmerring, come \"Ornithocephalus brevirostris\", per via del muso corto, avendo tuttavia capito che si trattava di un esemplare pi\u00f9 giovane (oggi si sa che questo fossile appartiene ad un altro genere di pterosauro, probabilmente un \"Ctenochasma\"). Von Sommerring forn\u00ec anche uno schizzo dello scheletro che in seguito si rivel\u00f2 essere sbagliato e impreciso, in quanto von Soemmerring aveva scambiando il metacarpo per le ossa del braccio inferiore, il braccio inferiore per l'omero, il braccio superiore per lo sterno e lo sterno per una scapola. Tuttavia Soemmerring rimase per sempre fedele alla sua idea dello \"Pterodactylus\". Lo avrebbe sempre immaginato come un animale simile a un pipistrello, anche se a seguito di alcune ricerche nel 1860 ammise che l'animale era un rettile. Tuttavia l'immaginario collettivo dell'animale rimaneva quello di una creatura quadrupede, goffa a terra, ricoperta di pelo, a sangue caldo e con una membrana alare che si attaccava alle caviglie. Pi\u00f9 recentemente (2015) alcuni di questi elementi sono stati confermati, alcuni smentiti, mentre altri rimangono in discussione.\nPaleobiologia.\nClassi d'et\u00e0.\nCome molti altri pterosauri (in particolare il \"Rhamphorhynchus\"), l'aspetto degli esemplari di \"Pterodactylus\" varia a seconda dell'et\u00e0 e in base al livello di maturit\u00e0. Le proporzioni di entrambe le ossa degli arti, le dimensioni e la forma del cranio e le dimensioni e il numero dei denti possono stabilire a quale classe di et\u00e0 appartiene l'animale. In passato queste differenze morfologiche hanno portato a credere che si trattassero di specie distinte con caratteristiche anatomiche differenti. Recenti studi pi\u00f9 dettagliati e che utilizzano nuovi metodi per misurare le curve di crescita degli esemplari noti, hanno stabilito che in realt\u00e0 vi \u00e8 un'unica specie di \"Pterodactylus\" ritenuta valida ossia, \"P. antiquus\".\nIl pi\u00f9 giovane e immaturo campione di \"P. antiquus\" (da alcuni interpretato come facente parte di una seconda specie chiamata \"Pterodactylus kochi\") possiede pochi denti e i pochi che possiede hanno una base relativamente ampia. I denti di altri esemplari di \"P. antiquus\" hanno denti pi\u00f9 stretti e numerosi (fino a 90).\nTutti i campioni di \"Pterodactylus\" possono essere suddivisi in due diverse classi di et\u00e0. Nella prima classe, rientrano gli esemplari i cui crani hanno una lunghezza complessiva che va dai 15 ai 45 millimetri di lunghezza. Nella seconda classe, invece, rientrano gli esemplari i cui crani hanno una lunghezza complessiva che va dai 55 ai 95 millimetri di lunghezza, ma sono ancora immaturi. Questi due primi gruppi di dimensione erano a loro volta classificati come giovani e adulti della specie \"P. kochi\", fino a che un nuovo studio ha dimostrato che anche quelli che si credevano \"adulti\" erano comunque esemplari immaturi, e probabilmente appartengono ad un genere distinto. Una terza classe \u00e8 rappresentata da esemplari specie tipo \"P. antiquus\", cos\u00ec come un paio di grandi esemplari isolati, una volta assegnati a \"P. kochi\" che si sovrappongono \"P. antiquus\" per dimensioni. Tuttavia, tutti i campioni di questa terza classe mostrano anche segni di immaturit\u00e0. L'aspetto degli esemplari completamente maturi di \"Pterodactylus\" esemplari rimane tuttora sconosciuto, oppure potrebbero essere stati erroneamente classificati come un genere diverso.\nCrescita e riproduzione.\nLe classi di crescita degli esemplari di \"P. antiquus\" mostrano che questa specie, come il contemporaneo \"Rhamphorhynchus muensteri\", probabilmente allevava i piccoli in determinate stagioni e questi crescevano costantemente durante tutta la vita. Quindi la riproduzione e il conseguente allevamento dei cuccioli avveniva ad intervalli regolari e probabilmente in ogni stagione. Molto probabilmente poco dopo la nascita i cuccioli erano gi\u00e0 in grado di volare, ma dipendevano ancora dai genitori per la nutrizione. Questo modello di crescita \u00e8 molto simile a quello dei moderni coccodrilli, piuttosto che alla rapida crescita dei moderni uccelli.\nStile di vita.\nDal confronto tra gli anelli sclerali di \"P. antiquus\" con quelli di moderni uccelli e rettili si \u00e8 scoperto che lo \"Pterodactylus\" aveva uno stile di vita diurno. Questo coinciderebbe con la sua nicchia ecologica, che lo vedrebbe come un predatore simile all'odierno gabbiano, evitando inoltre la competizione con altri pterosauri suoi contemporanei che in base agli anelli sclerali sono stati giudicati notturni, come il \"Ctenochasma\" e il \"Rhamphorhynchus\".\nPaleoecologia.\nDurante la fine del Giurassico, l'Europa era un arcipelago asciutto e tropicale ai margini del mare Tetide. Il calcare fine, in cui gli scheletri di \"Pterodactylus\" sono stati ritrovati, \u00e8 stato formato dalla calcite delle conchiglie e degli organismi marini. Le varie aree tedesche dove sono stati ritrovati gli esemplari di \"Pterodactylus\" erano lagune situate tra le spiagge e le barriere coralline delle isole europee Giurassiche nel Mare Tetide. I contemporanei di \"Pterodactylus\", includono l'avialae \"Archaeopteryx lithographica\", il compsognatide \"Compsognathus\", svariati pterosauri come \"Rhamphorhynchus muensteri\", \"Aerodactylus\", \"Ardeadactylus\", \"Aurorazhdarcho\", \"Ctenochasma\" e \"Gnathosaurus\", il teleosauride \"Steneosaurus sp.\", l'ittiosauro \"Aegirosaurus\", e i metriorhynchidi \"Dakosaurus\" e \"Geosaurus\". Gli stessi sedimenti in cui sono stati ritrovati gli esemplari di \"Pterodactylus\" contenevano anche diversi fossili di animali marini quali pesci, crostacei, echinodermi e molluschi marini, confermando l'habitat costiero di questo pterosauro. L'enorme biodiversit\u00e0 di pterosauri presenti nei Calcari di Solnhofen, indica che quest'ultimi si erano differenziati tra di loro occupando ogni possibile nicchia ecologica disponibile."}
{"id": "798081", "revid": "363629", "url": "https://it.wikipedia.org/wiki?curid=798081", "title": "Staur\u00f2s (Testimoni di Geova)", "text": ""}
{"id": "798091", "revid": "371529", "url": "https://it.wikipedia.org/wiki?curid=798091", "title": "We're Outta Here!", "text": "We're Outta Here! \u00e8 un cd live della band punk Ramones, pubblicato nel novembre del 1997.\n\u00c8 stato registrato nel \"Billboard Live at Palace\" a Los Angeles, California nel 6 agosto del 1996 quando i Ramones hanno suonato al loro 2.263\u00ba e ultimo concerto. Quel giorno apparirono sul palco Eddie Vedder dei Pearl Jam, Tim Armstrong e Lars Frederiksen dei Rancid, Dee Dee Ramone, Chris Cornell e Ben Shepherd dei Soundgarden e Lemmy Kilmister dei Mot\u00f6rhead.\nEsistono anche due versioni video: una in VHS e un'altra in DVD, che contengono alcuni brani del concerto, tra cui \"Blitzkrieg Bop\", \"Sheena Is a Punk Rocker\" ed \"I Wanna Be Sedated\"."}
{"id": "798095", "revid": "1573940", "url": "https://it.wikipedia.org/wiki?curid=798095", "title": "Viatore di Bergamo", "text": "Agiografia e culto.\nViatore \u00e8 ritenuto il successore del primo vescovo di Bergamo San Narno ed \u00e8 pertanto il secondo della serie dei vescovi bergamaschi. Il suo episcopato \u00e8 tradizionalmente attribuito agli anni 343-370 circa. Non si deve confondere con un altro San Viatore di Lione, discepolo del vescovo di Lione, san Giusto.\nFu citato da Atanasio di Alessandria nella sua \"Apologia contra Arianus\" come sottoscrittore degli atti del concilio di Sardica (oggi Sofia) del 342-343. Non si conosce altro della sua vita e il suo culto \u00e8 attestato da calendari liturgici non prima dell'XI secolo.\nUna tela del 1742, del pittore bolognese Francesco Monti, lo raffigura in compagnia del suo predecessore San Narno pu\u00f2 essere ammirata nel coro del Duomo di Bergamo, cos\u00ec come nel grande affresco della cupola. Storici bergamaschi riportano che, sin dall'antichit\u00e0, il 13 dicembre vigilia della festa e del giorno della morte del santo, i canonici di San Vincenzo si recavano alla cattedrale al suono delle campane, accolti da inni e benedizioni. San Viatore fu sepolto nella cripta della cattedrale di Sant'Alessandro, a sinistra del sepolcro del santo patrono e sulla sua tomba fu costruito un altare. Il 1\u00ba agosto del 1561, quando fu abbattuta l'antica cattedrale di Sant'Alessandro, durante la costruzione delle mura venete di Bergamo, le sue reliquie, insieme a quelle degli altri santi ivi sepolte, furono traslate con solennit\u00e0 nella nuova cattedrale di San Vincenzo.\nUn tempo era ricordato il 14 dicembre, poi la sua memoria fu spostata al 15 gennaio."}
{"id": "798102", "revid": "287204", "url": "https://it.wikipedia.org/wiki?curid=798102", "title": "Chimu", "text": ""}
{"id": "798104", "revid": "112931055", "url": "https://it.wikipedia.org/wiki?curid=798104", "title": "Karenni", "text": "I Karenni (anche conosciuti Karen rossi) sono una sub-etnia del popolo Karen, che vive nello stato Kayah della Birmania. Ci sono sette principali gruppi di Karenni: i Kekhu, i Bre, i Kayah, i Yangtalai, i Geba, i Zayein e i Paku. In questi gruppi ci sono ulteriori suddivisioni. Tutti questi sono etnicamente collegati assieme e co-esistono pacificamente.\nEssi lavorano duro per mantenere e preservare la loro cultura, le loro tradizioni, celebrazioni e la lingua. Ogni gruppo etnico ha il proprio dialetto, che le altre trib\u00f9 possono capire. C'\u00e8 anche una particolare scrittura Karenni.\nGran parte dei Karenni sono cristiani (75%) ed il resto \u00e8 Buddista o Animista.\nLo Stato Karenni fu inglobato nello Stato Shan nel 1886 dopo la terza guerra anglo-birmana, e ne segu\u00ec le sorti, venendo annesso alla Birmania britannica nel 1892."}
{"id": "798112", "revid": "111929564", "url": "https://it.wikipedia.org/wiki?curid=798112", "title": "Melursus ursinus", "text": "L'orso labiato, o orso giocoliere (Melursus ursinus) \u00e8 un orso notturno che abita le foreste di bassopiano di India, Nepal, Bangladesh e Sri Lanka. Ci sono stati anche alcuni avvistamenti in Bhutan. L'orso labiato \u00e8 l'unica specie di orso classificata nel genere Melursus.\nL'orso labiato, malgrado il nome inglese di \"sloth bear\" (\u00aborso bradipo\u00bb), non si muove lentamente come un bradipo.\nI primi esploratori che videro questi orsi appesi sugli alberi a testa in gi\u00f9 dettero loro questo nome comune per la somiglianza al modo in cui i bradipi si aggrappano agli alberi. All'orso labiato \u00e8 stato dato quel nome anche a causa della sua andatura trasandata.\n\"L'orso labiato \u00e8 specializzato nell'utilizzare risorse alimentari che altri animali non saprebbero consumare\".\nL'orso Labiato \u00e8 una delle 6 specie di Ursini, una sottofamiglia degli Ursidi.\nNonostante sia di dimensioni ridotte per un orso, l'orso labiato \u00e8 estremamente potente e aggressivo.\nCaratteristiche fisiche.\nLa macchia a forma di mezzaluna situata sotto il collo \u00e8 la tipica caratteristica di questa specie di orso.\nLa tonalit\u00e0 della macchia varia dal bianco al marrone castagna.\nLe labbra estremamente mobili e la spaziosa fessura tra gli incisivi superiori consentono all'orso labiato di risucchiare le termiti dal loro nido.\nLe zampe prive di peluria nella parte inferiore sono inarcate verso l'interno, cosa che aiuta l'orso ad arrampicarsi sugli alberi e la loro potenza gli permette di scavare assicurandosi un'ottima presa.\nConfronto con Orso Malese.\nLe differenze tra l'orso labiato e l'orso malese sono molteplici, nonostante appartengano alla stessa famiglia:\nLe analogie tra le due specie sono la caratteristica mezzaluna sul petto, e la golosit\u00e0 verso frutta e insetti.\nDieta.\nL'orso labiato, grazie al muso allungato e agli artigli che gli permettono di scavare, \u00e8 particolarmente adatto alla caccia delle termiti; inoltre scavando riesce a trovare altri insetti che poi succhier\u00e0.\nQuesta aspirazione degli insetti \u00e8 particolarmente rumorosa e pu\u00f2 essere udita fino a circa 200m di distanza.\nL'orso labiato \u00e8 ghiotto anche di miele, che reperisce arrampicandosi sugli alberi, affrontando sciami di api.\nNon disdegna nemmeno frutta e carogne.\nI passi che l'orso segue per la nutrizione sono principalmente 4:\nHabitat.\nL'orso labiato \u00e8 confinato nel subcontinente indiano, in zone in cui c'\u00e8 foresta sufficiente per fornire cibo e posti dove rifugiarsi.\nL'habitat ideale per la sopravvivenza \u00e8 formato dalle foreste dell'altopiano del Deccan, anche se si hanno avvistamenti di questa specie ai piedi dell'Himalaya e nelle foreste dello SriLanka.\nLa sua pelliccia a pelo lungo serve a compensare la scarsa quantit\u00e0 di calore ottenuta dal cibo e questo gli permette di vivere anche in ambienti freddi.\nRiproduzione.\nLe caratteristiche della riproduzione dell'animale non sono molto note, a causa delle abitudini notturne e della timidezza che lo caratterizzano.\nMolti esemplari conducono una vita solitaria.\nIl periodo dell'accoppiamento non avviene in un periodo particolare, ma avviene durante tutto l'anno.\nIl rito di accoppiamento \u00e8 caratterizzato da lunghi richiami melodici da parte di entrambi i sessi.\nIl maschio non rimane con la compagna tutta la vita, ma la lascia subito dopo l'accoppiamento.\nIl periodo di gestazione \u00e8 di circa sette mesi; la cucciolata \u00e8 solitamente composta da due cuccioli che rimarranno in tana per circa 3-4 mesi a causa della loro cecit\u00e0.\nI piccoli continueranno la vita con la madre per circa 3 anni, periodo in cui la madre insegna ai cuccioli come sopravvivere nella foresta. Nonostante le grandi cure che la madre riserva loro difficilmente entrambi i piccoli raggiungono l'et\u00e0 adulta.\nComportamento.\nL'orso labiato \u00e8 estremamente aggressivo per natura, si tratta di uno degli orsi che provoca il maggior numero di attacchi al mondo, spesso anche senza essere provocato in alcun modo e senza dare segnali di avvertimento. I predatori, come il leopardo, il lupo e la tigre, possono cercare di catturare un piccolo, sebbene la femmina di orso labiato sia estremamente pericolosa per chi minaccia la sopravvivenza del suo piccolo. \nGli adulti, invece, sanno difendersi abbastanza bene con i loro artigli. \nQuesto orso ha la caratteristica di non andare in letargo come i suoi simili; questo comportamento \u00e8 causato dal fatto che il cibo, nelle foreste tropicali, \u00e8 disponibile per tutto l'anno.\nDurante le piogge torrenziali che colpiscono la foresta, cerca rifugio nelle caverne dove la temperatura rimane costante.\nInvece, nei giorni miti d'inverno, non cerca riparo e dorme all'aperto generalmente tra le frasche o sotto alberi.\nSe la capacit\u00e0 visiva e la capacit\u00e0 uditiva dell'orso Labiato sono scarse, la capacit\u00e0 olfattiva \u00e8 estremamente sviluppata, ed \u00e8 grazie a questa che l'orso riesce a localizzare il cibo e percepire pericoli.\nConservazione.\nIl bracconaggio, la perdita dell'habitat e la frammentazione di quello rimanente sono le minacce principali per la sopravvivenza dell'orso labiato sul subcontinente indiano. L'orso labiato \u00e8 stato cacciato principalmente per la sua cistifellea, di grande valore nella medicina orientale. Lo status corrente dell'orso labiato \u00e8 VU (vulnerabile)."}
{"id": "798116", "revid": "599013", "url": "https://it.wikipedia.org/wiki?curid=798116", "title": "Ilektrikoi Sidirodromoi Athinon - Pireos", "text": "ISAP, acronimo di \"Ilektrikoi Sidirodromoi Athinon - Pireos\", in greco \"\u0397.\u03a3.\u0391.\u03a0.\", \"\u0397\u03bb\u03b5\u03ba\u03c4\u03c1\u03b9\u03ba\u03bf\u03af \u03a3\u03b9\u03b4\u03b7\u03c1\u03cc\u03b4\u03c1\u03bf\u03bc\u03bf\u03b9 \u0391\u03b8\u03b7\u03bd\u03ce\u03bd - \u03a0\u03b5\u03b9\u03c1\u03b1\u03b9\u03ce\u03c2\", \u00e8 stata un gestore di trasporto pubblico su rotaia ad Atene.\nStoria.\nL'azienda \u00e8 stata ribattezzata ISAP nel 1976, quando cambi\u00f2 il nome originario risalente al 1869: infatti, il 27 febbraio di tale anno venne inaugurata la prima linea metropolitana di Atene, collegante il suo porto, il Pireo, con il cuore della citt\u00e0, piazza Omonoia e ne fu affidato l'esercizio alla SAP.\nLa linea 1 fu elettrificata nel 1904 ed in seguito prolungata fino all'abitato di Kifissia, oltre lo stadio olimpico\nDal primo luglio 2011 ISAP \u00e8 stata assorbita in STASY (acronimo di \"Trasporti in sede fissa\") assieme alla societ\u00e0 AMEL, gestore delle linee 2 e 3 della metropolitana. STASY ha assorbito anche la societ\u00e0 TRAM A.E., gestore della linea tranviaria che unsice il centro di Atene con i sobborghi litoranei di Vula e di Neo F\u00e0liro."}
{"id": "798117", "revid": "297059", "url": "https://it.wikipedia.org/wiki?curid=798117", "title": "Sindrome di Korsakoff", "text": ""}
{"id": "798118", "revid": "1632387", "url": "https://it.wikipedia.org/wiki?curid=798118", "title": "Assassinio allo specchio (romanzo)", "text": "Assassinio allo specchio (\"The Mirror Crack'd from Side to Side\") \u00e8 un romanzo poliziesco della scrittrice Agatha Christie pubblicato nel 1962. Ambientato nel villaggio inglese di St. Mary Mead, vi compare il personaggio di Miss Marple. L'autrice dedic\u00f2 il libro \u00aba Margaret Rutherford, con ammirazione\u00bb.\nIn Italia apparve dapprima con il titolo Silenzio: si uccide nella collana Il Giallo Mondadori.\nIl titolo inglese del romanzo, \"The Mirror Crack'd from Side to Side\" (\"Lo specchio si crep\u00f2 da lato a lato\"), \u00e8 tratto da un verso del poema di Alfred Tennyson \"The Lady of Shalott\", opera che nel corso del romanzo sar\u00e0 citata molte volte e avr\u00e0 un ruolo fondamentale nell'economia del romanzo.\nGenesi.\nAgatha Christie si ispir\u00f2 a un doloroso episodio accaduto anni prima all'attrice statunitense Gene Tierney: la donna contrasse la rosolia durante la gravidanza in un'esibizione alla Hollywood Canteen e partor\u00ec il 15 ottobre 1943 una figlia prematura e menomata, Antoinette Daria Cassini (1943-2010). I problemi mentali della bambina e l'intenso stress emotivo in famiglia portarono, dopo la nascita di una seconda figlia, al divorzio della diva dal marito Oleg Cassini; in seguito le fu dignosticato il disturbo bipolare. Gli avvenimenti che portarono la Tierney a scoprire in quali circostanze venne contagiata della malattia furono gli stessi descritti dalla Christie nel personaggio di Marina Gregg, a parte il finale. Il cognome Gregg \u00e8 lo stesso del medico australiano che per primo scopr\u00ec e studi\u00f2 la rosolia, Norman McAlister Gregg (1892-1966).\nIntroduzione.\nIl villaggio di St. Mary Mead \u00e8 in gran fermento. Marina Gregg, una delle pi\u00f9 famose dive di Hollywood, ha deciso di trasferirsi proprio in questa piccola localit\u00e0 e per l'occasione ha invitato tutta la cittadinanza a farle una visita di benvenuto. Durante la festa per\u00f2 un'invitata, la signora Heather Badcock ha un malore e muore dopo avere bevuto dal bicchiere di Marina, gentilmente offertole da lei dopo che la signora Badcock, inciampando, aveva rovesciato il suo cocktail. La polizia intuisce che la vittima doveva essere proprio Marina, Scotland Yard brancola nel buio. Sar\u00e0 l'arguzia dell'anziana Miss Marple, aiutata dall'impareggiabile Dermot Craddock, a risolvere la vicenda, il cui significato deve essere cercato nel passato.\nPersonaggi.\nNel romanzo ritornano i personaggi dell'ispettore Craddock, gi\u00e0 apparso in \"Un delitto avr\u00e0 luogo\" e in \"Istantanea di un delitto\", e di Dolly Bantry, tra i protagonisti di \"C'\u00e8 un cadavere in biblioteca\" e \"Miss Marple e i tredici problemi\".\nTrasposizione filmica.\nDal libro fu tratto nel 1980 il film \"Assassinio allo specchio\" (\"The mirror crack'd\") del regista Guy Hamilton con Angela Lansbury nel ruolo di Miss Marple, Liz Taylor in quello di Marina Gregg, Geraldine Chaplin, Rock Hudson, Tony Curtis e Kim Novak.\nTale film non va confuso con l'omonimo film \"Assassinio allo specchio\" (\"Murder with mirrors\") del 1985 di Dick Lowri con Helen Hayes, Bette Davis, John Mills, Leo McKern, sempre della serie di Miss Marple, tratto dal romanzo di Agatha Christie \"\" (\"They did it with mirrors\", conosciuto negli Usa come \"Murder with mirrors\").\nDal romanzo sono stati tratti anche due film televisivi: \"Assassinio allo specchio\" (Murder with Mirrors) del 1992 di Norman Stone con Joan Hickson nella parte di Miss Marple e Claire Bloom in quella di Marina Gregg; \"Assassinio allo specchio\" (The Mirror Crack'd from Side to Side) del 2010 di Tom Shankland con Julia McKenzie nella parte di Miss Marple e Lindsay Duncan in quella di Marina Gregg."}
{"id": "798121", "revid": "1452073", "url": "https://it.wikipedia.org/wiki?curid=798121", "title": "Tempus (Forgotten Realms)", "text": "Tempus \u00e8 una divinit\u00e0 immaginaria appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". \u00c8 una divinit\u00e0 maggiore del pantheon faer\u00fbniano.\nIl suo simbolo \u00e8 costituito da una spada d'argento fiammeggiante su uno scudo rosso sangue.\nLa sua arma preferita \u00e8 \"Valore in Battaglia\", un'ascia da battaglia.\nIn D&amp;D Terza Edizione i suoi domini sono: Caos, Forza, Guerra, Protezione.\nTempus \u00e8 il dio della guerra, ma si oppone agli spargimenti di sangue incontrollati.\nTempus ha aiutato il Cavaliere Rosso e Uthgar a raggiungere il rango divino, e ora entrambi lo servono. Sune, dea della bellezza e dell'amore, lo disprezza, ma Tempus la ritiene una creatura irrilevante. Il suo unico nemico \u00e8 Garagos."}
{"id": "798122", "revid": "1993636", "url": "https://it.wikipedia.org/wiki?curid=798122", "title": "Marcia slava", "text": "La Marcia slava (in russo \u0421\u043b\u0430\u0432\u044f\u043d\u0441\u043a\u0438\u0439 \u043c\u0430\u0440\u0448, \"Slavjanskij mar\u0161\", in francese \"Marche slave\") o Marcia serbo-russa \u00e8 una composizione sinfonica di P\u00ebtr Il'i\u010d \u010cajkovskij (op. 31).\nFu composta a settembre 1876 e presumibilmente eseguita per la prima volta nel dicembre successivo.\nGenesi.\nLa Marcia slava fu scritta nel settembre del 1876 in occasione di una beneficenza in favore dei soldati slavi che erano rimasti feriti durante la guerra serbo-turca di quegli anni. Composta con spirito prettamente slavo ma in modo battagliero e nazionalistico introducendo per l'occasione temi che rientravano maggiormente in episodi militareschi. Il tema principale, tratto da una canzone del folklore serbo, tutta intrisa di animo meditativo e sofferente, ne inizia l'introduzione che poi, mano a mano, va sviluppandosi con una perfezione orchestrale che solo in \u010cajkovskij si ottiene, evidenziandone cos\u00ec l'intensa sofferenza umana portata dagli eventi bellici. Anche in questa composizione l'autore mette in luce il suo spirito slavo e il suo carattere nazionalistico concludendo il lavoro con toni festosi e con una splendida marcia in cui \u00e8 evidenziato sempre di pi\u00f9 il vecchio inno nazionale: Bo\u017ee, Zarja chrani!, l'inno zarista.\nLa durata di tutta la composizione \u00e8 di circa nove minuti."}
{"id": "798133", "revid": "525454", "url": "https://it.wikipedia.org/wiki?curid=798133", "title": "Intavolatura", "text": "Un'intavolatura \u00e8 un metodo alternativo al pentagramma per scrivere la musica. Anche se non \u00e8 il termine italiano corretto, spesso si utilizza la dicitura \"tablatura\" o \"tabulatura\" (dal lat. \"tabula\", \"tavola\"). \u00c8 un sistema di notazione musicale adatto per gli strumenti a corda ed \u00e8 diffusamente utilizzato nella musica pop odierna per chitarra e basso.\nL'intavolatura era un sistema per scrivere la musica molto usato per gli strumenti polifonici a pizzico e a tastiera dei secoli XVI e XVII; questo sistema, anzich\u00e9 indicare l'altezza del suono, illustrava la posizione delle dita del suonatore sulla tastiera.\nUn'intavolatura si compone di un certo numero di linee orizzontali ognuna rappresentante una delle corde dello strumento, quindi 6 per una chitarra moderna e da 4 a 6 per un basso moderno. Da sinistra a destra \u00e8 rappresentato il tempo, ogni rigo rappresenta una corda, i numeri scritti sopra ogni riga rappresentano il tasto da premere sul manico dello strumento.\nL'intavolatura indica solo la successione di corde da premere, ma non ha modo di rappresentare la durata di queste note senza usare riferimenti esterni. Inoltre, rappresentando direttamente le corde e i tasti da premere, invece delle note come sul pentagramma, \u00e8 necessario scrivere in modo esplicito a quale strumento ci si riferisce perch\u00e9 ognuno di essi pu\u00f2 avere una disposizione diversa delle corde.\nStoria delle intavolature.\nQueste notazioni si differenziano da quella vocale polifonica perch\u00e9, invece di rappresentare l'altezza relativa delle note, ne rappresenta solo la posizione delle mani sullo strumento. Spesso i brani hanno origine vocale e le composizioni servono solamente per accompagnamento del \"cantus\"; successivamente si pubblicano riduzioni per strumento, per esempio liuto o a tastiera, di detti brani polifonici. Successivamente, con la graduale e lenta emancipazione di questi strumenti, appaiono le prime raccolte di pezzi completamente dedicati a questi strumenti, cercando di valorizzare le loro caratteristiche musicali e discostandosi dalla pratica vocale. Questi sono:\nLa notazione varia da scuola a scuola, da strumento a strumento, da nazione a nazione. Questa \u00e8 esprimibile in:\nIn genere viene raffigurata la cordiera dello strumento.\nIntavolature per organo.\nCompaiono esempi di intavolature per organo:\nIntavolature per liuto.\nLe prime intavolature pervenuteci hanno come strumento di riferimento il liuto. Le sei righe corrispondenti ai sei cori (corde doppie) del liuto formano la cosiddetta \"portata\". Un'effettiva equipartizione tra musica strumentale e vocale si avr\u00e0 solo nell'800: ora si trascrivono esclusivamente pagine vocali per strumenti. Si hanno quattro famiglie principali per le intavolature per liuto:\nI valori di durata erano in genere espressi con gambi verticali.\nIl nome delle corde del liuto a 6 ordini sono: \"Canto\", \"Sottana\", \"Mezzana\", \"Tenore\", \"Bordone\", \"Basso\"\nIntavolature per clavicembalo.\nEsempio di intavolature per clavicembalo si ha nel libro \"Intavolatura de cimbalo\" (Napoli 1576, stampato da Antonio Valente): si nota una notazione numerica con i numeri da 1 a 27 per indicare i soli tasti bianchi; si rif\u00e0 a quello dello spagnolo Juan Bermudo (1510-15+6) nel Libro IV della \"Declaracion de instrumentos musicales\".\nSegni base.\nEsempio: Un arpeggio in Do su una chitarra.\n e ---------------------||\n B --1--------1---------||\n G --------0-----0------||\n D -----2-----------2---||\n A --3------------------||\n E ---------------------||\nA sinistra vengono segnalati i valori delle note prodotti dalle corde suonate \"a vuoto\", cio\u00e8 senza pigiare nessun tasto. Questo determina l'accordatura e indirettamente il tipo di strumento cui la tablatura \u00e8 riferita. Le note sono scritte per brevit\u00e0 secondo la notazione letterale.\nLa traduzione in linguaggio naturale di quanto scritto in questa intavolatura, riportato a mo' d'esempio per capire quanto questa sia sintetica e precisa dal punto di vista della pura esecuzione potrebbe essere:\n\"Si premano contemporaneamente la quinta corda al terzo tasto, la quarta al secondo e la seconda al primo (ovvero si esegua l'accordo di Do maggiore); dopo di che si pizzicchino contemporaneamente la quinta e la seconda corda, poi in successione la quarta, la terza, la seconda, la terza e, infine, la quarta.\"\n Q Q Q Q Q Q\n e ---------------------||\n B --1--------1---------||\n G --------0-----0------||\n D -----2-----------2---||\n A --3------------------||\n E ---------------------||\n 1 2 1\n 3 2\nUlteriori informazioni possono essere aggiunte all'intavolatura. Molto raramente nella parte sottostante viene riportata anche l'esatta diteggiatura e un poco pi\u00f9 spesso soprattutto nelle intavolature per basso, vengono anche riportate le durate delle note.\nL'esempio cos\u00ec precisato diventa una battuta in tre quarti su un Do maggiore.\nSegni ulteriori: legati, bending, pull-off, hammer-on.\nEsempio: sweep su una pentatonica in mi-minore.\n e ---------------7h12p7--------||\n B ------------10-------10------||\n G ----------7------------7-----||\n D --------9---------------9----||\n A ------7------------------7---||\n E -0/12------------------------||\nil segno h indica un hammer-on, che si esegue suonando un tasto di una corda e ponendo un altro dito su un altro tasto della stessa corda, senza suonare la corda ulteriormente. Nell'esempio sopra riportato ---7h12--- si suona il tasto settimo e si pone un altro dito sul tasto dodici senza colpire la corda una seconda volta, ma prima che la corda smetta di vibrare."}
{"id": "798141", "revid": "1008732", "url": "https://it.wikipedia.org/wiki?curid=798141", "title": "Megalopoli (Grecia)", "text": "Megalopoli () \u00e8 un comune della Grecia situato nella periferia del Peloponneso (unit\u00e0 periferica dell'Arcadia) con 11.044 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 723\u00a0km\u00b2 e la popolazione \u00e8 passata da 8.657 a 11.044 abitanti.\nEdificata sulle due rive del fiume Elissone, affluente dell'Alfeo, all'incrocio delle strade conducenti in Messenia e in Laconia (Arcadia Meridionale). Fu fondata per volere di Epaminonda, popolata con elementi di 40 borgate e 4 citt\u00e0 e chiamata \u1f21 \u039c\u03b5\u03b3\u03ac\u03bb\u03b7 \u03a0\u03cc\u03bb\u03b9\u03c2 (la grande citt\u00e0) all'attuazione del sinecismo arcadico dopo la vittoria di Leuttra (371 a.C.) perch\u00e9 fosse la capitale dell'Arcadia unificata e completasse insieme con Messene e Mantinea la barriera contro l'espansione spartana.\nRimangono le rovine del teatro (il pi\u00f9 grande della Grecia Antica), del Tersilio (una grande sala per assemblee), del tempio di Zeus Sot\u00e8r, del buleuterio, del ginnasio, degli uffici governativi e della cinta muraria.\nA Megalopoli nacquero lo storico greco antico Polibio e lo scultore greco antico Aristea di Nicandro."}
{"id": "798147", "revid": "287204", "url": "https://it.wikipedia.org/wiki?curid=798147", "title": "Ciro di Alessandria", "text": "Biografia.\nOrigini ed esercizio dell'arte medica.\nLe scarse e frammentarie notizie biografiche che ci restano su San Ciro, sono a noi pervenute per tradizione orale, soprattutto grazie a una \u201cpassio\u201d del VII secolo, attribuita al patriarca di Gerusalemme san Sofronio, autore degli \"Atti dei santi martiri alessandrini Ciro e Giovanni\". Ciro nacque da famiglia cristiana intorno all'anno 250 ad Alessandria d'Egitto, e studi\u00f2 medicina nella sua citt\u00e0. Qui aveva sede una celebre scuola di medicina, dove aveva studiato anche il famoso Claudio Galeno. Divenuto medico in quella scuola, Ciro apr\u00ec nel rione Doryzim un ambulatorio con laboratorio. Sofronio racconta che Ciro era un medico valente,\nrifulse per la dottrina, ed eccelse in maniera particolare per la santit\u00e0 della vita, umile e dedita alla carit\u00e0. Somministrava cure gratuite ai poveri e indigenti, tanto da guadagnarsi l'appellativo di \u201can\u00e0rgiro\u201d(dal greco \"anargyros\", senza denaro), e incitava i malati a trovare conforto nella fede e nella preghiera. Ridonava la salute tanto ai corpi quanto alle anime e convert\u00ec molti pagani al cristianesimo. Sofronio dice espressamente:\nLa scelta del deserto.\nNel 299 i medici alessandrini, accusati di magia e stregoneria, divennero bersaglio di una violenta sommossa popolare e, poich\u00e9 gravava su di essi il sospetto di cospirare contro l'impero, l'imperatore Diocleziano decise di perseguitare chiunque svolgesse attivit\u00e0 \"curative\" senza autorizzazione, senza distinguere tra medici e maghi. Le autorit\u00e0 imperiali non risparmiarono neppure i trattati di scienza medica contenuti in migliaia di rotoli di pergamene, che vennero incendiati e distrutti. La datazione corrispondente al tempo di Diocleziano \u00e8 l'unico dato cronologico offerto dalle fonti su San Ciro. Egli visse perci\u00f2 nella seconda met\u00e0 del III secolo, giungendo fino al 303, anno della grande e ultima persecuzione scatenata da Galerio e Diocleziano. Sofronio riporta anche il nome del prefetto di Alessandria a quel tempo, Siriano, che in ottemperanza ai dettami dell'imperatore, perseguit\u00f2 tutti i medici dell'Egitto, e venuto a conoscenza delle azioni del Santo, comand\u00f2 che fosse subito arrestato. Ciro venne quindi perseguitato in un primo momento, non tanto come cristiano, ma come medico.\nPer evitare la persecuzione San Ciro decise di ritirarsi in Arabia Petrea, presso la piccola oasi di Ceutzo. Questa fuga da Alessandria segn\u00f2 una nuova tappa nella vita del medico cristiano. La tumultuosa metropoli egiziana, caduta nella degradazione morale e nella corruzione della stessa classe dei medici, non riusc\u00ec a intaccare la sua morigeratezza. Egli si appart\u00f2 dal mondo e si dedic\u00f2 ad una vita anacoretica di preghiera e penitenza, cambiando anche il suo modo di essere medico. Smise di esercitare la professione ma non rinunci\u00f2 ad aiutare il prossimo, non servendosi pi\u00f9 di erbe e medicinali, ma affidandosi alla preghiera e all'insegnamento delle persone che lo raggiungevano. Sofronio infatti dice:\nSan Ciro fu guida spirituale di molti eremiti, tra questi il legionario Giovanni, nativo della citt\u00e0 di Edessa (oggi Urfa), in Mesopotamia. I dati biografici su Giovanni sono pochi e incerti, si sa solo che intraprese la carriera militare e che poi fu costretto ad abbandonare l'esercito a causa dell'editto di epurazione, emanato contro i soldati cristiani da Diocleziano nel 298. Egli infatti scelse di rinunciare al titolo e ai privilegi militari per professare la fede cristiana, e raggiunse Ciro a Ceutzo, dove i due condivisero la vita ascetica per quattro anni.\nIl martirio.\nNel 303 si abbatt\u00e9 sulla Chiesa la persecuzione pi\u00f9 violenta e pi\u00f9 sanguinosa di tutti i tempi, che dette a quel periodo, durato un triennio, l'appellativo di \u201cera dei santi martiri\u201d. Diocleziano intensific\u00f2 la persecuzione contro i cristiani, che attraverso l'emanazione di diversi editti, furono destituiti dei loro diritti civili, arrestati, e qualora non abiurassero la propria fede, torturati e condannati a morte. La tremenda persecuzione si estese in Asia Minore, dilag\u00f2 in Palestina, quindi divamp\u00f2 in Africa. A queste notizie Ciro e Giovanni decisero di lasciare il proprio eremo e di ritornare ad Alessandria per sostenere i fratelli nella fede. San Sofronio fa menzione di tre fanciulle, Teotiste, Teodota ed Eudossia, con la loro madre Atanasia, vedova. Queste, poich\u00e9 cristiane, da Alessandria erano state incarcerate a Canopo, per essere condannate, qualora non abiurassero la loro fede. Cos\u00ec, dopo quattro anni di vita ascetica, Ciro e Giovanni decisero di fermarsi in questa cittadina per consolare, con la parola e l'esempio di fermezza, la piccola comunit\u00e0 cristiana.\nEssi furono scoperti e accusati di insinuare alle donne arrestate il disprezzo per gli dei e il loro culto. Vennero portati presso il prefetto Siriano, il quale comand\u00f2 che venissero torturati se non avessero ritrattato la fede cattolica. Cos\u00ec, alla presenza delle donne e con lo scopo di intimorirle, essi vennero condannati alla morte pi\u00f9 atroce. I supplizi loro inferti furono tra quelli pi\u00f9 conosciuti all'epoca: flagelli, chiodi, ustioni con torce ai fianchi, pece bollente, versamento di sale e aceto sulle piaghe. Ma le donne alessandrine, confortate dal loro esempio, rifiutarono di rinunciare alla propria fede e vennero spietatamente trucidate. Subito dopo Ciro e Giovanni, con la decapitazione, subirono l'eroico martirio: era il 31 gennaio del 303.\nCulto e traslazione delle reliquie.\nI corpi dei Santi Ciro e Giovanni vennero riposti nel tempio di San Marco ad Alessandria, dove rimasero fino all'inizio del V secolo. Successivamente il patriarca alessandrino San Teofilo, con lo scopo di perpetuare il ricordo dei martiri e sradicare il culto degli dei pagani, aveva iniziato a far costruire a Can\u00f2po un tempio dedicato agli Apostoli, dove trasferire i corpi di Ciro e Giovanni. Tale progetto venne portato a compimento dal suo successore San Cirillo e la traslazione delle reliquie a Menouthis (ricco sobborgo di Can\u00f2po) avvenne nel 414. Il santuario acquist\u00f2 ben presto larga fama, e la notizia di alcune guarigioni avvenute nel tempio di Menouthis richiamarono a Can\u00f2po numerosi pellegrini. La principale pratica devozionale era quella della \u201cincubatio\u201d, ossia di dormire distesi sul pavimento e attendere, durante il sonno, l'apparizione di san Ciro che indicava i rimedi ai loro morbi (analogamente a quanto si faceva nella Grecia antica nei templi dedicati al dio Asclepio). Il testimone principale della vitalit\u00e0 del culto verso i santi martiri fu lo stesso Sofronio, anch'egli guarito da un'oftalmia a seguito di un sogno. Egli stil\u00f2 anche una raccolta di 70 miracoli ivi operati, divisi in sette decadi; di alcuni fu testimone oculare, di altri ebbe notizia dagli stessi miracolati. Con l'invasione araba, verso la met\u00e0 del VII secolo, il santuario and\u00f2 in rovina, ma ancora oggi l'intera regione dove si svolsero i miracoli e il martirio del Santo viene chiamata dagli arabi \"Aboukir\", in memoria dell'abate Ciro.\nIntorno al X secolo le spoglie dei martiri furono portate a Roma da due monaci, Grimaldo e Arnolfo. Qui la colonia alessandrina di via Portuense eresse e dedic\u00f2 loro una basilica, tuttora esistente, chiamata Santa Passera. I corpi dei martiri furono riposti nell'ipogeo di questa basilica, dove \u00e8 incisa anche un'antica epigrafe che recita: \u201cCorpora sancta Cyri renitent hic atque Ioannis/ Quae quondam Romae dedit Alexandria magna\u201d (Qui rifulgono i santi corpi di Ciro e di Giovanni, che un tempo la grande Alessandria diede a Roma). Intorno al XIV secolo, a causa delle frequenti inondazioni del Tevere, le reliquie dei santi martiri vennero trasportate nella Chiesa di Sant'Angelo in Pescheria, dove San Ciro, fin dal secolo VII, era particolarmente venerato.\nSuccessivamente, nel 1600, le reliquie furono traslate a Napoli ad opera del cardinale Francesco Sforza e collocate nella chiesa del Ges\u00f9 Nuovo. Ciro e Giovanni erano gi\u00e0 venerati a Napoli, grazie soprattutto alla presenza di colonie di mercanti alessandrini, da secoli operanti in citt\u00e0, che edificarono anche un tempio in loro onore presso il vico denominato \"de Alexandrinis\". Verso il 1675 giunse al Ges\u00f9 Nuovo San Francesco De Geronimo, gesuita di origine grottagliese, che svolse per circa 40 anni il suo apostolato missionario a Napoli e in altre regioni del Regno. Egli contribu\u00ec a rinvigorire ed estendere il culto dei santi martiri Ciro e Giovanni. Infatti si narra che durante la sua predicazione portasse con s\u00e9 alcune reliquie in una teca e se ne servisse per benedire gli ammalati. Adoperava inoltre alcuni sacramentali che egli definiva \u201cmedicamenti con i quali San Ciro sana i suoi infermi\u201d, e cio\u00e8 \u201cl'olio della sua lampada; l'acqua benedetta colla sua reliquia; li fiori polverizzati; le sue figure\u201d. Numerose sarebbero state le guarigioni e ci\u00f2 contribu\u00ec a diffondere la devozione di San Ciro presso il popolo napoletano.\nOggi in molte citt\u00e0 italiane sono presenti tracce del culto di San Ciro: Portici, dov'\u00e8 presente la reliquia di una parte del cervello del santo, riposta in una teca nell'altare laterale sinistro della Basilica a lui dedicata, proprio sotto la stupenda statua lignea di San Ciro, Atena Lucana, Sulmona, Lucera, Cerignola, Castellammare di Stabia, Sora, Frattamaggiore, Acquaviva delle Fonti, Cerreto, Bologna, Novara, Foggia, Avellino, Palermo. Inoltre \u00e8 patrono di Portici, Vico Equense (insieme a San Giovanni; nella Chiesa dei Santi Ciro e Giovanni sono presenti alcune loro reliquie), Nocera Superiore (nella chiesa di San Bartolomeo Apostolo), Grottaglie e Marineo. In quest'ultima citt\u00e0 il culto nacque nel 1665, a seguito della donazione della reliquia del teschio di San Ciro concessa da papa Alessandro VII al marchese Girolamo Pilo. Il 24 giugno 1665 nella chiesa Madre di Marineo fu battezzato Ciro Ficarra, il primo bambino del paese a portare il nome del nuovo santo patrono. Alla fine dello stesso anno ben 24 nuovi nati portavano il nome del medico alessandrino, mentre nell'arco di due anni il nome Ciro fu dato ad oltre cento persone in una popolazione che al tempo contava circa 2.300 anime. Oggi il nome Ciro \u00e8 il pi\u00f9 diffuso nella cittadina di 6.650 abitanti. A Grottaglie la devozione verso il santo medico venne introdotta nei primi anni del Settecento dal santo concittadino Francesco De Geronimo. Ad Atena Lucana, di cui San Ciro \u00e8 il protettore, il culto si svilupp\u00f2 con particolare vigore a seguito della prodigiosa guarigione avvenuta nel 1863, quando una giovane in fin di vita, Marianna Pessolano, prostratasi dinanzi a un'antica statua del Santo, risult\u00f2 completamente ristabilita. Nello stesso anno, il padre della miracolata, Michele Arcangelo, fece costruire per ringraziamento una nuova statua, quella che oggi si porta in processione e di cui una copia \u00e8 stata offerta ai numerosi devoti particolarmente legati al culto, risiedenti a Montevideo (Uruguay), nel 2003.\nIl 19 maggio 2013, in occasione del 150\u00ba anniversario dell'evento, la chiesa ove si venera San Ciro ad Atena Lucana \u00e8 stata elevata dal Vescovo di Teggiano-Policastro, Mons. Antonio De Luca, a Santuario Diocesano.\nLa festa liturgica ricorre il 31 gennaio."}
{"id": "798158", "revid": "1543377", "url": "https://it.wikipedia.org/wiki?curid=798158", "title": "Navigazione differenziata", "text": "Il termine navigazione differenziata si riferisce alla tecnologia, o ai servizi che sfruttano la possibilit\u00e0 tecnologica, di \"distinguere\" tra utente adulto ed utente minore all'atto della connessione ad Internet. Tale distinzione permette di filtrare i contenuti presenti nella Rete al fine di poterli rendere disponibili ai minori.\nTale voce \u00e8 comparsa per la prima volta nella letteratura istituzionale con il Codice di Autoregolamentazione Internet@Minori (pag. 8 e pag. 88-89)."}
{"id": "798166", "revid": "1318658", "url": "https://it.wikipedia.org/wiki?curid=798166", "title": "Canti del Maggio", "text": "I canti del maggio sono le canzoni, rimeggiate e musicate durante il Calendimaggio dai \"maggerini\", sotto le case e per le vie di alcuni paesi italiani dell'alta Toscana, Liguria, Piemonte, Emilia, Umbria e della zona delle Quattro province, nella notte tra il 30 aprile ed il primo Maggio. Sono canti prevalentemente in lingua italiana, con pi\u00f9 o meno leggere inflessioni dialettali e sono caratterizzate da un'andatura allegra e gioiosa. Infatti esse sono il benvenuto alla bella stagione, dopo il lungo inverno. I canti sono accompagnati dalla musica: stornelli, sonetti e tresche suonati con chitarre, violini, strumenti ad ancia, piccole percussioni e strumenti ritmici, che comunque non coprano la voce, ora in coro, ora in solo, che canta il maggio.\nI temi dei canti sono svariati: la natura, la primavera e le stagioni, dionisio e l'allegria in s\u00e9 e anche un eros velato in serenate dolci e anche maliziose. Esse sono un'allegoria della vita, della rinascita e dell'allegria, ad imitazione dell'arrivo della bella stagione.\nDiffusione e origini.\nLa diffusione territoriale dei canti del maggio \u00e8 come accennato pi\u00f9 accentuata in Toscana, Liguria ed Emilia occidentale. Sono diffusi comunque anche in tutta l'Italia centro-settentrionale.\nLa celebrazione del cambiamento delle stagioni in queste zone ha origini remote. Gli antichi celti, etruschi e liguri, celebravano nel periodo di maggio \"Beltaine\" e pi\u00f9 in generale ogni passaggio e cambiamento importante stagionale, come l'arrivo dell'inverno (circa il 31 ottobre) l'estate (circa il 1\u00ba agosto). Oppure gli equinozi ed i solstizi, ma anche momenti legati all'agricoltura.\nRicerca e musica folk.\n\u00c8 in atto un lavoro di recupero di queste canzoni da parte di musicisti come Riccardo Tesi e Maurizio Geri, che perseguono un lavoro di ricerca etnografica come quello eseguito da Sergio Gargini. Sulle orme di Caterina Bueno, hanno cercato di proporre questi canti al grande pubblico, per dare ad essi il giusto merito, in quanto costituiscono un interessante patrimonio culturale, per i contenuti e per la variet\u00e0 di stili metrici. Un interesse crescente verso queste canzoni anche dai musicisti folk, come il Collettivo Folcloristico Montano della Montagna pistoiese.\nEsempi.\nEcco qui alcuni esempi di testi, senza commento, dal quale il lettore pu\u00f2 comprendere a grandi linee i contenuti di queste canzoni, stile metrico e messaggio."}
{"id": "798167", "revid": "158913", "url": "https://it.wikipedia.org/wiki?curid=798167", "title": "Chiesa Evangelica", "text": ""}
{"id": "798168", "revid": "322321", "url": "https://it.wikipedia.org/wiki?curid=798168", "title": "Giorgio Bertin", "text": "Biografia.\nGiorgio Bertin \u00e8 nato il 28 dicembre 1946 a Galzignano Terme, provincia e diocesi di Padova, in Veneto. \nMinistero sacerdotale.\nVentottenne, ha ricevuto l'ordinazione sacerdotale il 7 giugno 1975 per l'Ordine dei frati minori.\nIl 29 aprile 1990 \u00e8 stato nominato, quarantatreenne, amministratore apostolico \"sede vacante et ad nutum Sanctae Sedis\" di Mogadiscio, a seguito dell'assassinio del vescovo francescano Pietro Salvatore Colombo, avvenuto il 9 luglio 1989. \nMinistero episcopale.\nIl 13 marzo 2001 Giovanni Paolo II lo ha nominato, cinquantaquattrenne, vescovo di Gibuti; \u00e8 succeduto al settantaseienne monsignor Georges Marcel \u00c9mile Nicolas Perron, O.F.M.Cap., dimissionario per raggiunti limiti d'et\u00e0. Contestualmente rimane anche amministratore apostolico di Mogadiscio. Ha ricevuto la consacrazione episcopale il successivo 25 maggio, presso la Cattedrale di Nostra Signora del Buon Pastore a Gibuti, per imposizione delle mani di Silvano Maria Tomasi, C.S., arcivescovo titolare di Asolo e nunzio apostolico a Gibuti, assistito dai co-consacranti Marco Dino Brogi, O.F.M., arcivescovo titolare di Cittaducale e delegato apostolico in Somalia, e monsignor Perron, vescovo emerito.\nGenealogia episcopale.\nLa genealogia episcopale \u00e8:"}
{"id": "798169", "revid": "712828", "url": "https://it.wikipedia.org/wiki?curid=798169", "title": "Corellian", "text": ""}
{"id": "798171", "revid": "767487", "url": "https://it.wikipedia.org/wiki?curid=798171", "title": "Kveldssanger", "text": "Kveldssanger (trad. \"Canti del crepuscolo\") \u00e8 un album pubblicato nel 1996 dalla band norvegese Ulver. A differenza di tutti gli altri album del gruppo, questo presenta sonorit\u00e0 puramente folk e strumentazione interamente acustica."}
{"id": "798176", "revid": "339392", "url": "https://it.wikipedia.org/wiki?curid=798176", "title": "Forze portanti", "text": ""}
{"id": "798177", "revid": "339392", "url": "https://it.wikipedia.org/wiki?curid=798177", "title": "Jinkuuriki", "text": ""}
{"id": "798181", "revid": "1632387", "url": "https://it.wikipedia.org/wiki?curid=798181", "title": "Solanum tuberosum", "text": "La patata (Solanum tuberosum L.) \u00e8 una pianta erbacea appartenente alla famiglia delle Solanaceae (Dicotiledoni), originaria del Per\u00f9, della Bolivia, del Messico e del Cile e portata in Europa dagli spagnoli nel XVI secolo intorno al 1570. Non si conoscono variet\u00e0 spontanee n\u00e9 si sa da quale specie originaria di \"Solanum\" si sia originata la patata diffusa dal Centro e Sud America e ora consumata in diverse parti del mondo.\nEtimologia.\nLa parola italiana \"patata\" deriva dall'omonimo termine spagnolo, preso direttamente dalla sua forma nativa in lingua nahuatl \"potatl\", attraverso per\u00f2 l'uso altrettanto diffuso di termini come \u00abpapa\u00bb (che in lingua quechua indica appunto \"Solanum tuberosum\") e \u00abbatatas\u00bb per \"Ipomoea batatas\", nome originario dell'isola Hispaniola.\nAttraverso la lingua italiana e l'inglese i termini \u00abpatata\u00bb e l'analogo \u00abpotato\u00bb si diffusero nel resto d'Europa, sopravvivendo con alcuni nomi in disuso nei dialetti della lingua tedesca (\"Pat\u00e4tsche\", \"Pataken\"). Pi\u00f9 fortuna ebbe il nome \"Tartifola\" datole in Italia a partire dal XVI sec.: assimilato il tubero di Solanum tuberosum per forma e commestibilit\u00e0 al tartufo, oggi il termine relativo in italiano sopravvive solo in alcuni dialetti, mentre si \u00e8 affermato in tutta l'area mitteleuropea e germanica nella variante \"Kartoffel\", termine che poi torn\u00f2 in alcuni dialetti del Friuli nella variante latinizzata di \u00ab\"cartufole\"\u00bb o \u00ab\"cartufolaria\"\u00bb. Anche le parole in lingua bulgara \"\u043a\u0430\u0440\u0442\u043e\u0444\", e in lingua russa \"\u043a\u0430\u0440\u0442\u043e\u0444\u0435\u043b\u044c\" derivano dall'Italiano \"tartufoli\".\nIn altri linguaggi \u00e8 comune anche \"mela di terra\": \"pomme de terre\" in francese, \"p\u00f2mm de terra\" in lombardo, \"aardappel\" in olandese, \"h\u00e4rd\u00f6pfel\" in svizzerotedesco, \"\u05ea\u05e4\u05d5\u05d7 \u05d0\u05d3\u05de\u05d4\" in ebraico (spesso scritto solamente \"\u05e4\u05d5\u05d3\") e \"Erdaepfel\" in tedesco austriaco. Il termine \u00e8 probabilmente di origine colta ed \u00e8 da accostare all'analogo tedesco \"Grundbirne\" (\"pera di terra\"), da cui derivano i termini \"krompir\" del croato, \"brambory\" del ceco, \"peruna\" del finlandese, e \"jordp\u00e4ron\" dello svedese. In polacco la patata \u00e8 chiamata \"ziemniak\", e in slovacco \"zemiak\", dalla parola che significa \"terra\". In parecchie lingue indiane settentrionali e in nepalese \u00e8 chiamata \"alu\" e in indonesiano \"kentang\".\nDifferenti nomi per la patata si svilupparono in varie regioni della Cina; i pi\u00f9 frequentemente usati nel cinese standard sono \"tubero per cavalli\" (\u9a6c\u94c3\u85af - m\u01cel\u00edngsh\u01d4), \"fagiolo di terra\" (\u571f\u8c46 - t\u01d4d\u00f2u), e \"taro straniero\" (\u6d0b\u828b - y\u00e1ngy\u00f9).\nFitonimia popolare.\nAccanto ai termini pi\u00f9 diffusi nella letteratura scientifica e artistica, nella tradizione popolare italiana sono sopravvissuti nelle varie regioni anche i termini pi\u00f9 antichi con cui si designava \"Solanum tuberosum\", nonch\u00e9 alcune elaborazioni originali che hanno trasformato i termini antichi in veri e propri nuovi nomi.\nStoria.\nGli archeologi hanno appurato che gi\u00e0 tredicimila anni fa nel Cile meridionale si mangiavano patate della specie semiselvatica \"Solanum maglia\".\nLa presenza della patata coltivata nelle zone pi\u00f9 elevate della regione delle Ande risale al II millennio a.C., dove la patata veniva \"essiccata\" e costituiva una risorsa di scorta.\nLa essiccazione naturale, preceduta da esposizione ai geli notturni e seguita da prolungati lavaggi e sbiancature, \u00e8 un complesso procedimento che permetteva tra l'altro l'estrazione di sostanze tossiche, presenti in abbondanza nelle variet\u00e0 che erano coltivate: tale procedimento \u00e8 possibile solo con le variet\u00e0 originarie (strettamente brevidiurne e che quindi maturano in tardo autunno), e nell'ambiente fortemente soleggiato e con valori di umidit\u00e0 atmosferica estremamente bassi, condizione peculiare e unica degli altopiani andini da 3200 a 4800 m di quota. \nLa probabile ibridazione con specie cilene, non legate al ciclo brevidiurno, (che quindi maturano nella prima estate) e inoltre a ciclo breve (da 40 a 80 giorni dalla semina, contro gli otto mesi della patata degli altopiani) permise di ottenere la patata a tutti nota, che si \u00e8 diffusa in buona parte del mondo.\nContrariamente a quanto accaduto ad altre colture di larga diffusione provenienti dal Nuovo Mondo e in seguito diffuse, con tempi e modi diversi, per tutto il globo, (quali ad esempio il pomodoro o il mais), la patata raggiunse un certo successo solo in America del Nord e in Europa, per contro non fu accolta in Cina, Giappone, e in tutta l'area islamica.\nAnche in Europa la diffusione della coltivazione fu lenta, influenzata da una diffidenza nei confronti di ci\u00f2 che \"cresce sottoterra\" fino ad arrivare ad affermare che il consumo diffondesse la lebbra e ad asserire, nell'Encyclop\u00e9die del 1765, che si tratta di \"cibo flatulento\". \nCi furono poi casi di intossicazione causati dall'esposizione prolungata dei tuberi alla luce (come \u00e8 noto l'esposizione alla luce dei tuberi fa sviluppare la solanina, tossica); tali fatti, enfatizzati nei racconti popolari, ebbero un effetto dissuasivo al consumo. La decisione poi di costringere i galeotti o i soldati ad alimentarsi di patate, perch\u00e9 a disposizione a buon prezzo, non fu un buon viatico a considerare le patate un cibo di qualit\u00e0.\nGli spagnoli la conobbero fin dai primi decenni (1539) del XVI secolo in Per\u00f9 ma la pianta non risvegli\u00f2 particolari interessi nella penisola iberica, maggiore interesse incontr\u00f2 in Italia dove le patate vennero chiamate \"tartuffoli\".\nNel 1600 l'agronomo francese Olivier de Serres, nella sua opera \"Th\u00e9\u00e2tre d'agriculture et M\u00e9nage des champs\", ne descrive in maniera dettagliata la coltivazione e nell'opera \"Rariorum plantarum historia\" di Charles de l'\u00c9cluse del 1601 ne viene data una dettagliata descrizione botanica: a quest'ultimo, che fu per lungo tempo botanico di corte dell'imperatore Massimiliano II, si deve l'introduzione della patata (e di altre piante esotiche) in Austria.\nLa tradizione vuole che l'introduzione della patata in Inghilterra (1588) sia merito di Walter Raleigh, la coltivazione si diffuse per\u00f2 soprattutto nella vicina Irlanda.\nPer contro l'Inghilterra ne diffuse soprattutto le pratiche di coltivazione all'estero: nel suo libro, \"La ricchezza delle nazioni\", Adam Smith deplorava che i suoi compatrioti non apprezzassero un prodotto che aveva, apparentemente, dimostrato il suo valore nutrizionale nella vicina Irlanda.\nLa diffusione del tubero fu quindi poco uniforme: in Francia, ad esempio, coinvolse inizialmente poche aree del Delfinato e dell'Alsazia (1666) e in seguito della Lorena (1680) dove nel 1787 viene descritta come cibo principale degli abitanti della campagna.\nPi\u00f9 incisiva fu la diffusione in aree come la Svezia, la Svizzera e soprattutto la Germania. \nL'agronomo francese Antoine Parmentier, rientrato in Francia nel 1771 in seguito a un periodo di prigionia trascorso in Prussia dopo la Guerra dei sette anni, prese parte a un concorso indetto dall'Accademia di Besan\u00e7on sulla ricerca di possibili sostituti del pane, e redasse un articolo sul valore nutrizionale della patata. Sempre nel '700 anche l'economista Antonio Zanon condusse una battaglia per l'introduzione della patata nell'agricoltura della pianura friulana, mentre alla fine dello stesso secolo l'avvocato e agronomo cuneese Giovanni Vincenzo Virginio si adoper\u00f2 per cercare di diffondere la patata in Piemonte pubblicando nel 1799 in Torino, presso la Stamperia Reale, il \"Trattato della coltivazione delle patate o sia pomi di terra volgarmente detti tartiffle, dato in luce dall'avvocato Vincenzo Virginio, Socio ordinario della Reale Societ\u00e0 agraria di Torino e di altre Accademie, dedicato agli accurati Agricoltori del Piemonte\" e arrivando a distribuire gratuitamente patate al popolo a scopo promozionale.\nPeronospora ed emigrazione degli irlandesi.\nIn Irlanda, grazie al clima umido e fresco, particolarmente congeniale alla crescita del tubero, in breve progressione la patata divent\u00f2 l'alimento principale di gran parte della popolazione (1700-1750).\nIl diffuso ricorso alla monocoltura, per di pi\u00f9 limitata a una o due variet\u00e0, espose per\u00f2 la popolazione irlandese al grave rischio degli effetti catastrofici legati al fatto che eventuali malattie potessero colpire le piante.\nCi\u00f2 infatti si verific\u00f2 con l'arrivo di una terribile malattia della patata, fino ad allora sconosciuta in Irlanda, la Peronospora, che colp\u00ec dapprima sporadicamente i raccolti fino poi a colpirli tutti contemporaneamente e con eguale virulenza: data l'uniformit\u00e0 della specie, nelle variet\u00e0 che erano coltivate, i raccolti andarono completamente persi.\nLe conseguenze furono spaventose, provocando una serie di carestie culminate nella devastante Grande carestia del 1845, che fu la concausa che scaten\u00f2 l'emigrazione massiccia degli Irlandesi negli Stati Uniti nella seconda met\u00e0 dell'800.\nMorfologia.\nTuberi.\nI tuberi, la parte commestibile della pianta, si sviluppano dal rigonfiamento della parte terminale, ipogea, dei lunghi stoloni sotterranei. Il rigonfiamento si forma per il trasporto e l'accumulo dei carboidrati fotosintetizzati dalla parte aerea della pianta, quando essa raggiunge la maturit\u00e0. I tuberi, quindi, fungono da organo di riserva.\nLa tuberificazione \u00e8 favorita dall'assenza di luce, dalla temperatura e dall'umidit\u00e0 del suolo. L'accorciarsi del giorno, le basse temperature notturne e l'aumentare dell'umidit\u00e0, infatti, stimolano gli stoloni a produrre una maggiore quantit\u00e0 di citochinine, degli ormoni vegetali che favoriscono la divisione cellulare. Quando comincia la formazione del tubero, questo diventa il meristema principale e la crescita di tutti gli altri organi rallenta considerevolmente.\nI tuberi presentano un'epidermide sottile ricoperta da piccole lenticelle, suberificate in condizioni di mancanza d'acqua. La presenza di acqua favorisce la crescita di cellule corticali che rompono il sughero e formano delle aperture nelle lenticelle.\nAl di sotto dell'epidermide si trova il periderma, il floema lo xilema e il midollo. Tutti questi tessuti sono collegati agli \"occhi\", delle strutture da cui si originano delle gemme, che rimangono dormienti durante lo sviluppo del tubero ma che possono originare nuovi steli.\nFoglie.\nLe foglie sono pennato-composte, formate da 7-9 foglioline di diversa grandezza e alternate. I margini possono essere lisci o seghettati.\nSteli.\nDurante i primi stadi dello sviluppo, gli steli hanno un portamento eretto e sono alti da 60 a 150 cm; raggiunta la maturit\u00e0 assumono un portamento prostrato e spesso ingialliscono.\nInfiorescenza e fiori.\nLe infiorescenze sono portate in posizione terminale e sono costituite da fiori pentameri. Questi sono di un colore che varia dal bianco puro al violetto chiaro, presentano degli stami gialli.\nFrutti.\nIl frutto \u00e8 una bacca polposa giallastra. A causa dell'alta quantit\u00e0 dell'alcaloide tossico solanina contenuta al loro interno, i frutti della patata non sono commestibili.\nAlcune variet\u00e0, anche per questioni legate alle ibridazioni che hanno prodotto le variet\u00e0 coltivate in Europa, hanno perso la capacit\u00e0 di produrre frutti.\nRiproduzione.\nL'impollinazione \u00e8 entomofila e i principali impollinatori sono gli Imenotteri del genere \"Bombus\". Gli insetti trasportano il polline da una pianta all'altra, permettendone la fecondazione. In alcuni casi \u00e8 possibile anche l'autofecondazione.\nTutte le variet\u00e0 di patata possono riprodursi per riproduzione vegetativa, piantando i tuberi o parti di essi. Alcune variet\u00e0 commerciali presentano fiori imperfetti e non producono semi, quindi vengono propagate solo per mezzo dei tuberi, chiamati impropriamente \"semi\".\nI fiori fecondati producono i frutti, che in alcune variet\u00e0 sono piccoli, verdi e di forma simile ai pomodori ciliegini. Ogni frutto pu\u00f2 portare fino a 300 semi.\nColtivazione.\nLa patata, limitatamente alla fase vegetativa, si adatta a climi molto diversi, e nella tradizione agronomica \u00e8 considerata una tipica coltura da rinnovo che apre la rotazione.\nLa piantagione si effettua sul terreno arato e concimato, disponendo i tuberi interi o suddivisi nei solchi, in modo da avere 5-6 piante/m\u00b2: 40\u201350\u00a0cm di distanza tra le piante e 80\u2013100\u00a0cm fra le file. La coltura primaticcia si semina da novembre a febbraio, quella ordinaria in marzo-aprile, quella tardiva in giugno-luglio.\u00c8 comunque indispensabile che la temperatura del suolo non scenda sotto i 10\u00b0. Per la raccolta vengono impiegate macchine di varie tipologie (scavatrici semplici o composte, scavatrici-raccoglitrici).\nDurante l'arco vitale della pianta \u00e8 necessario effettuare regolarmente rincalzature, poich\u00e9 accostare terra al fusto della pianta favorisce l'accrescimento dei tuberi. \u00c8 inoltre importante eseguire sarchiature e rimuovere erbe infestanti.\nOccorre ricordare che la coltivazione della patata, pur soddisfacente per la produzione di tuberi da consumo in una grande variet\u00e0 di climi e di temperature, \u00e8 in realt\u00e0 il prodotto di una moltiplicazione clonale e non di una riproduzione da seme.\nL'accumulo, anno dopo anno, di virus vegetali all'interno dei tuberi, soprattutto a effetto di alte temperature, anche se non produce problemi al consumo, produce invece un progressivo decadimento delle qualit\u00e0 vitali dei tuberi stessi, impedendo la coltivazione per pi\u00f9 di qualche anno dei tuberi prelevati dal raccolto.\nIn realt\u00e0 i tuberi detti \"da seme\" sono \"riprodotti\" e conservati in condizioni controllate e soprattutto in ambienti che siano simili a quelli dei luoghi di origine della patata, quindi di buon irraggiamento solare in fase vegetativa, ma con temperature che siano mantenute basse, sia per la vegetazione sia per la conservazione.\nQuesto non \u00e8 economico effettuarlo artificialmente, lo \u00e8 invece effettuarlo dove tali condizioni ambientali sono normali, come in particolari regioni di montagna o in paesi a clima estivo fresco.\nIn effetti la coltivazione da reddito delle patate \u00e8 condizionata dalla presenza e dal prodotto annuale di tali luoghi riproduttori.\nIn particolare un piccolo contributo alla conservazione della vitalit\u00e0 rivegetativa delle patate, a disposizione del coltivatore dilettante, \u00e8 la conservazione, ma soprattutto la coltivazione in ambiente ventilato e fresco, estraendo quindi dal suolo i tuberi \"maturi\", ma procurando in ogni modo per avere, in coltivazione, un suolo che non sia mai troppo riscaldato, o peggio \"arrostito\".\nLa conservazione dei tuberi \"da seme\" deve ugualmente curare il mantenimento di un ambiente fresco, in aria asciutta.\nLa tradizione ha sviluppato la conservazione dei tuberi \"seppelliti\" in strati di foglie in cantine fredde, sfruttando la temperatura di grotta.\nAvversit\u00e0.\nLa patata \u00e8 colpita da numerose avversit\u00e0.\nFunghi\nInsetti\nBatteri\nNematodi\nMolluschi\nTossicit\u00e0.\nLa patata, come il pomodoro, contiene un alcaloide velenoso nelle parti verdi, compresi i tuberi quando rinverdiscono. La solanina, contenuta appunto nelle piante del genere \"Solanum\", pu\u00f2 causare intossicazioni con dolori addominali, diarrea e, nei casi di cospicua ingestione, avvelenamento.\nProdotti agroalimentari tradizionali.\nVariet\u00e0 di patate o denominazioni locali riconosciute come Prodotti agroalimentari tradizionali italiani"}
{"id": "798183", "revid": "287204", "url": "https://it.wikipedia.org/wiki?curid=798183", "title": "Gli elefanti hanno buona memoria", "text": "Gli elefanti hanno buona memoria \u00e8 il numero 1278 dei romanzi gialli della collana Il Giallo Mondadori. Scritto da Agatha Christie e pubblicato per la prima volta nel 1972, ha tra i protagonisti il popolare personaggio di Hercule Poirot.\nQuesto libro \u00e8 un giallo d\u2019azione\nTrama.\nIntroduzione.\nAd un pranzo letterario, alla celebre scrittrice Ariadne Oliver viene posta una questione da parte di una perfetta sconosciuta, la signora Burton-Cox. Suo figlio Desmond sta considerando di sposare la signorina Celia Ravenscroft, di cui Ariadne Oliver \u00e8 la madrina. La domanda \u00e8: \u00e8 stata la madre ad uccidere il padre di Celia o viceversa?\nSeccata ma nello stesso tempo incuriosita, la signora Oliver coinvolge Poirot nello scoprire la verit\u00e0 sulle due morti di tanto tempo prima.\nIntreccio.\nLe morti del Generale Alistair Ravenscroft e la sua moglie, Margaret (Molly) Ravenscroft (cognome da nubile Preston-Grey) avvenne a Overcliffe. Furono trovati presso il dirupo, entrambi morti e colpiti da proiettili, con un revolver tra i loro corpi. Sul revolver erano presenti le loro impronte digitali (e soltanto le loro).\nLa prima indagine non pot\u00e9 stabilire se fosse un caso di doppio suicidio o di un omicidio seguito dal suicidio dell'assassino.\nAriadne Oliver interroga parecchi anziani testimoni all'epoca dei fatti, che lei chiama \u201celefanti\u201d con l'ipotesi che non abbiano dimenticato gli eventi passati. Con una serie di indicazioni non corrette da parte di Agatha Christie, ciascuno di essi ricorda (o mal ricorda) circostanze molto diverse. Poirot nota per\u00f2 un fatto cui attribuisce parecchia importanza: Margaret Ravenscroft possedeva quattro parrucche. Poirot decide anche che le ricerche debbano risalire a periodi molto pi\u00f9 antecedenti per poter scoprire la verit\u00e0.\nMargaret (Molly) Preston-Grey aveva una sorella gemella Dorothea (Dolly). Dolly era stata coinvolta in due violenti e tragici eventi che l'avevano condotta a passare lunghi periodi in ospedali psichiatrici. Dolly aveva sposato un soldato di nome Jarrow e, poco dopo la morte di questi, era stata sospettata di aver annegato il proprio figlio, fatto che ella aveva cercato di addossare alla sorella maggiore del ragazzo.\nIl secondo omicidio fu commesso apparentemente in Malesia quando Dolly stava insieme alla famiglia di sua sorella Molly ed il Generale. Si tratt\u00f2 di un attacco mortale ad un bambino di un vicino.\nFu nuovamente in un periodo in cui stava insieme ai Ravenscroft, questa volta in Inghilterra a Overcliffe, che Dolly, apparentemente mentre camminava nel sonno, cadde dal dirupo e mor\u00ec il 15 settembre 1960. La morte del Generale e di Molly avvenne solo due settimane dopo, il 3 di ottobre.\nPoirot viene contattato da Desmond Burton-Cox, il fidanzato di Celia, che gli fornisce il nome di due governanti che possono forse spiegare i fatti. Nel frattempo l'investigatore di Poirot, il signor Goby, investigando sulla famiglia Burton-Cox, scopre che Desmond (che sa di essere figlio adottivo) era in origine il figlio illegittimo di una famosa attrice, Kathleen Fenn, e del signor Burton-Cox che erano stati amanti. Kathleen Fenn ha lasciato una eredit\u00e0 considerevole a Desmond, che per\u00f2, se lui morir\u00e0 senza sposarsi, passer\u00e0 alla madre adottiva.\nIl tentativo della signora Burton-Cox di evitare il matrimonio tra Desmond e Celia Ravenscroft \u00e8 quindi un tentativo di mantenere il controllo di tutto quel denaro (non \u00e8 espressa l'ipotesi che ella faccia piani di uccidere Desmond e di ereditare il denaro).\nPoirot sospetta la verit\u00e0 ma la scopre solo contattando Z\u00e9lie Meauhourat, la governante dei Ravenscroft al momento della loro morte. Ella torna con lui da Parigi in Inghilterra e qui spiega la verit\u00e0 a Desmond e Celia.\nDolly, nella sua gelosia psicotica, ha ferito mortalmente la sorella Molly. L'affetto di Molly verso la sorella pazza \u00e8 tale da far promettere ad Alistair, il Generale Ravenscroft, di proteggere la pazza Dolly dalla polizia. Cos\u00ec Alistair e la governante Zelie fingono di trovare il cadavere di Dolly caduto dalla scarpata. Dolly prende il posto della sorella, usa le sue parrucche. Solo il cane dei Ravenscroft nota la differenza e morde la falsa padrona.\nAlla fine Alistair si rende conto che dovr\u00e0 uccidere Dolly per evitare che ella compia altri omicidi. Le spara e si uccide.\nDesmond e Celia riconoscono la tristezza degli eventi reali, ma adesso conoscendo la verit\u00e0 sono in grado di affrontare insieme il futuro."}
{"id": "798184", "revid": "339392", "url": "https://it.wikipedia.org/wiki?curid=798184", "title": "Regioni Ignote", "text": ""}
{"id": "798187", "revid": "1714743", "url": "https://it.wikipedia.org/wiki?curid=798187", "title": "Ottocaro I di Boemia", "text": "Biografia.\nFiglio minore del re boemo Vladislao II di Boemia e di Giuditta di Turingia della dinastia Ludovingia, era parte della dinastia P\u0159emyslide.\nI suoi primi anni di regno furono segnati da un grave periodo di anarchia che imperversava nel paese. Dopo una dura lotta per contrastare questa turbolenza Ottocaro venne riconosciuto come sovrano legittimo di Boemia dall'imperatore Enrico VI di Svevia nel 1192.\nNonostante queste legittimazione imperiale egli venne presto detronizzato da una cospirazione di principi tedeschi creatasi per rovesciare la casata degli Hohenstaufen.\nNel 1197 Ottocaro costrinse suo fratello, il duca Vladislao III Enrico di Boemia, ad abbandonare la Boemia. Nel frattempo, sfruttando il vantaggio dell'indebolimento interno dell'Impero a causa della lotta tra le due fazioni capitanate dal pretendente Filippo di Svevia e da Ottone IV, Ottocaro si autoproclam\u00f2 sovrano di Boemia.\nQuesto atto venne appoggiato dal pretendente Filippo nella speranza di poter contare sull'appoggio delle truppe ceche per la sua lotta all'investitura.\nNel 1199 Ottocaro divorzi\u00f2 da sua moglie Adelaide di Meissen, appartenente alla dinastia dei Wettin, per unirsi nuovamente in matrimonio con Costanza d'Ungheria, figlia pi\u00f9 giovane del sovrano ungherese B\u00e9la III d'Ungheria.\nNel 1200 con la scalata del pretendente Ottone IV, Ottocaro abbandon\u00f2 la sua alleanza con Filippo di Svevia e pass\u00f2 alla fazione nemica. Sia Ottone che il papa Innocenzo III riconobbero la legittimit\u00e0 del titolo di Ottocaro come sovrano di Boemia.\nLa successiva invasione della Boemia da parte di Filippo di Svevia fu un totale successo militare. Ottocaro, essendo stato costretto a pagare un'ammenda, si schier\u00f2 nuovamente tra i partigiani di Filippo di Svevia e, pi\u00f9 tardi, sar\u00e0 tra i sostenitori del giovane re, Federico II. Nel 1212, Federico concesse la Bolla d'oro di Sicilia: questo documento riconosceva Ottocaro ed i suoi eredi come legittimi re di Boemia. Il re non era pi\u00f9 soggetto alla nomina da parte dell'imperatore e gli era solo richiesto di partecipare alle diete che si tenevano vicino al confine boemo. Sebbene subordinato al Sacro Romano impero, il re di Boemia sarebbe diventato il principe elettore preminente e avrebbe fornito, a tutti i seguenti imperatori, una guardia di trecento cavalieri, quando essi avrebbero dovuto recarsi a Roma per l'incoronazione.\nIl regno di Ottocaro \u00e8 degno di nota anche per l'inizio dell'immigrazione tedesca in Boemia e per la crescita di citt\u00e0 in quelle che erano, fino ad allora, state terre di foreste. Nel 1226, Ottocaro venne a guerra con Federico II d'Austria, dopo che quest'ultimo infranse un accordo che avrebbe visto la figlia di Ottocaro (Sant'Agnese di Boemia) sposata col figlio dell'Imperatore Federico II, Enrico VII di Germania. Allora Ottocaro progett\u00f2 per la figlia un matrimonio con Enrico III Plantageneta, ma ci\u00f2 fu proibito dall'Imperatore, che sapeva essere Enrico un oppositore della dinastia degli Hohenstaufen. Lo stesso Imperatore, ormai vedovo, voleva sposare Agnese, ma questa non volle pi\u00f9 accettare un matrimonio combinato. Cos\u00ec, con l'aiuto del papa, Agnese riusc\u00ec ad entrare in convento."}
{"id": "798192", "revid": "110157", "url": "https://it.wikipedia.org/wiki?curid=798192", "title": "Le muse a Los Angeles", "text": "Le muse a Los Angeles \u00e8 un saggio di Alberto Arbasino. Secondo il suo personalissimo stile Arbasino compone una specie di guida ai musei d'arte di Los Angeles."}
{"id": "798195", "revid": "22356", "url": "https://it.wikipedia.org/wiki?curid=798195", "title": "Homotherium", "text": "Homotherium \u00e8 un genere di Felidae appartenente alla sottofamiglia Machairodontinae. Racchiude mammiferi carnivori comunemente indicati come \"Tigri dai denti a sciabola\", caratteristici del Pliocene e del Pleistocene di Europa, Africa, Asia, America Settentrionale e Meridionale. Raggiungeva 1,10 m di altezza per 1,50 m di lunghezza, e 230\u00a0kg di peso.\nI primi resti di Homotherium furono rinvenuti nel 1826 ad opera del reverendo J. MacEnery, presso la Kents Cavern a Torquay, Regno Unito. Assieme a numerosi resti di faune pleistoceniche MacEnery rinvenne cinque canini appartenenti ad un carnivoro sconosciuto, identificati da G. Cuvier come \"Ursus cultridens\", Cuvier 1824. Nel 1846 Owen indentific\u00f2 tali resti come appartenenti ad una nuova specie, Machairodus latidens.\nIl termine \"Homotherium\" venne coniato da E. Fabrini nel 1890, durante uno studio su due nuove specie di Machairodontinae rinvenute nel Valdarno superiore: \"Homotherium crenatidens\", Fabrini 1890 e \"Homotherium nestianum,\" Fabrini 1890.\nNel 1929 Kretzoi istituisce il genere Epimachairodus includendovi \"Epimachairodus latidens\" ed \"Epimachairodus crenatidens.\"\nE' G.G. Simpson, durante la sua revisione classificativa dei mammiferi, a sinonimizzare \"Epimachairodus\" ad \"Homotherium.\"\nSistematica.\n\"Homotherium\" appartiene alla sottofamiglia dei Felidae denominata Machairodontinae: essa racchiude le cosiddette \"tigri dai denti a sciabola\", divise nelle trib\u00f9 di Homotherinii e Smilodontinii. Il genere \"Homotherium\" racchiude numerose specie diffuse in tutti i continenti, fatta eccezione per Oceania e Antartide. Tra di esse si annoverano \"H. latidens\", unica specie riconosciuta per il Villafranchiano europeo, e \"H. serum\", specie nordamericana. Nel 2017 Paijmans e colleghi, sulla base di studi di mitogenomica, hanno proposto l'unificazione di \"H. serum\" con \"H. latidens\" in un'unica specie a distribuzione oloartica.\nCaratteristiche Morfologiche.\nLe specie appartenenti al genere \"Homotherium\" erano di dimensioni paragonabili all'odierno leone: potevano raggiungere i 2 m di lunghezza per 230 kg di peso, con un'altezza al garrese di circa 1,10 m. \nHomotherium possedeva un cranio allungato in senso rostro-caudale, con le arcate zigomatiche particolarmente vicine al neurocranio. Il terzo incisivo superiore ed il canino superiore presentavano una marcata crenulazione. Gli incisivi superiori erano sporgenti e ricurvi, mentre i canini superiori erano lunghi e lateralmente compressi. Il collo doveva essere caratterizzato da possenti flessori del capo, utili nell'impartire potenti morsi alla preda.\n\"Homotherium\" presentava degli arti anteriori pi\u00f9 lunghi dei posteriori, con marcate inserzioni muscolari. Il dorso aveva un aspetto digradante, simile a quello della moderna iena: i processi trasversi delle vertebre lombari erano in posizione laterale, garantendo miglior stabilit\u00e0 e rigidit\u00e0 durante la lotta.\nEcologia.\nSecondo un'ipotesi formulata da alcuni studiosi Homotherium (come altri della famiglia Machairodontinae) adottava somiglianze comportamentali simili ai leoni (pur non essendo lontanamente parenti), ci\u00f2 significa che l\u2019omoterio poteva adoperare una struttura sociale basata sulle gerarchie, di conseguenza in ogni gruppo c'era un capo che guidava il gruppo, in particolare nella caccia. sempre secondo l'ipotesi L\u2019omoterio e affini usavano una tecnica di caccia simile se pur non del tutto a quella dei leoni, appostandosi a distanza, scrutando la preda, aspettando che si distaccasse dal branco per poi atterrarla e finirla con un morso prolungato alla gola. Non disdegnava nutrirsi di animali pi\u00f9 piccoli e veloci dato che poteva raggiungere sulle brevi distanze i 60 km/h, in mancanza di altro ricorreva se necessario alla necrofagia."}
{"id": "798197", "revid": "287204", "url": "https://it.wikipedia.org/wiki?curid=798197", "title": "Ole Coltrane", "text": ""}
{"id": "798199", "revid": "436907", "url": "https://it.wikipedia.org/wiki?curid=798199", "title": "Coi piedi sul palco", "text": "Coi piedi sul palco \u00e8 il primo EP del gruppo musicale italiano Subsonica, pubblicato nel 1998 dalla Mescal.\nDescrizione.\nContiene cinque brani registrati dal vivo il 1\u00ba ottobre 1998 a Faenza, il 2 a Diano San Pietro e il 3 a Torino e l'inedito in studio \"Ancora ad odiare\". Il brano \"Tu menti\" \u00e8 un omaggio ai CCCP - Fedeli alla linea, mentre \"RadioPatchanka\" \u00e8 la sigla che il gruppo realizz\u00f2 per il programma radiofonico \"Patchanka\" in onda su Radio Popolare.\nSempre nel 1998 l'EP \u00e8 stato inserito come disco bonus nell'edizione limitata del primo album \"Subsonica\"."}
{"id": "798202", "revid": "729019", "url": "https://it.wikipedia.org/wiki?curid=798202", "title": "Capitato", "text": "Il capitato (o grande osso) \u00e8 un osso breve, il pi\u00f9 grande tra le ossa del carpo. Il suo nome deriva dal fatto che, unico tra le ossa del carpo, permette di individuare un capo, un collo ed un corpo. Tale distinzione risulta particolarmente evidente sulla superficie posteriore dove il \"collo\" risulta formato da una distinta doccia che separa il \"corpo\" dal \"capo\".\nIl capitato si pone nella fila distale delle ossa del carpo fra il trapezoide e l'uncinato, coi quali instaura due artrodie. Si articola inoltre prossimalmente con navicolare e semilunare e distalmente con secondo, terzo e quarto osso metacarpale.\nDescrizione.\nL'osso capitato ha forma irregolarmente cubica, particolarmente allungata in senso prossimo-distale, offrendo alla descrizione una porzione prossimale di forma arrotondata, detta \"testa\" o \"capo\" del capitato, una porzione distale pi\u00f9 voluminoso, detta \"corpo\" del capitato, ed una porzione intermedia, che costituisce il \"collo\" del capitato. Si descrivono nel capitato sei facce, delle quali una prossimale, una distale una mediale, una laterale, una dorsale ed una palmare.\nLa faccia prossimale dell'osso capitato, costituita dalla superficie prossimale della \"testa\" del capitato, presenta una superficie articolare convessa e rivestita di cartilagine mediante la quale il capitato si articola col semilunare e che costituisce la \"superficie articolare semilunare\" del capitato.\nLa superficie mediale presenta una superficie articolare piatta, continua su \"testa\", \"collo\" e \"corpo\" del capitato, detta \"superficie articolare uncinata\" del capitato. Rivestita di cartilagine, questa superficie articolare stabilisce una artrodia con l'osso uncinato.\nLa superficie laterale presenta invece due faccette articolari continue delle quali una prossimale, posta sulla superficie laterale della \"testa\" e del \"collo\" del capitato, costituisce la \"faccetta articolare navicolare\" del semilunare mediante la quale il capitato stabilisce un'artrodia col navicolare, ed una distale, posta sulla superficie laterale del \"corpo\" del capitato, costituisce le \"faccetta articolare trapezoidea\" del capitato mediante la quale il capitato si articola col trapezoide.\nLe superfici articolari delle facce mediale, prossimale e laterale, tra loro continue, contribuiscono tutte a formare parte dell'articolazione mediocarpale e delle articolazioni intercarpali dell'articolazione mediocarpale.\nLa superficie distale, posta sulla superficie distale del corpo del capitato, presenta poi tre \"superfici articolari metacarpali\" continue e rivestite di cartilagine, delle quali una laterale, una mediale ed una intermedia. Di queste quella intermedia, pi\u00f9 ampia, si articola col terzo osso metacarpale mentre quella mediale e quella laterale, pi\u00f9 piccole, contribuiscono, assieme alla superficie articolare metacarpale laterale dell'osso uncinato ed alla superficie articolare metacarpale del trapezoide, a formare le cavit\u00e0 glenoidee rispettivamente per il quarto ed il secondo osso metacarpale nell'articolazione carpo-metacarpale mediale.\nInfine le superfici palmare e dorsale del capitato offrono attacco ai legamenti mediocarpali capitato-semilunari e capitato-navicolari, ai legamenti intercarpali capitato-trapezoidei e capitato-uncinati ed ai legamenti carpo-metacarpali dell'articolazione carpo-metacarpale mediale."}
{"id": "798205", "revid": "819238", "url": "https://it.wikipedia.org/wiki?curid=798205", "title": "Tranvie dei Castelli Romani", "text": "Le tranvie dei Castelli Romani sono state la pi\u00f9 importante rete tranviaria extraurbana del Lazio.\nProgettate, realizzate e gestite dalla STEFER per oltre 70 anni, le tranvie dei Castelli hanno svolto un ruolo importante anche nel trasporto urbano romano nel settore Appio-Tuscolano, fino all'apertura della linea A della metropolitana.\nStoria.\nCostituite dai due rami principali Roma-Valle Oscura e Roma-Velletri, dal collegamento \u201cintercastellare\u201d Grottaferrata-Albano e dalle diramazioni per Frascati e Lanuvio, le tranvie dei Castelli hanno svolto un ruolo importante nello stabilire la continuit\u00e0 territoriale tra Roma ed il suo territorio in un'epoca nella quale la rete stradale non era ramificata e agevole come oggi e sono state accantonate (condividendo la sorte di quasi tutte le tranvie extraurbane italiane) quando lo sviluppo della motorizzazione privata ha offuscato la loro popolarit\u00e0 e nascosto le loro potenzialit\u00e0.\nCostruzione della rete.\nLa storia della rete tranviaria dei Castelli inizia con il progetto presentato alla Provincia e al ministero competente dagli ingegneri H.C Kos ed Ettore Bauco per la realizzazione di una tranvia elettrica fra Roma e Frascati. Un analogo progetto venne elaborato a cura della Societ\u00e0 Romana Tramways e Omnibus (SRTO) in accordo con la societ\u00e0 francese Thomson-Houston, che nel 1898 aveva ricevuto l'appalto per l'elettrificazione con terza rotaia la linea Milano-Varese-Porto Ceresio; quest'ultima present\u00f2 dunque presenta al Ministero dei Lavori Pubblici un progetto per l'elettrificazione della Roma-Frascati e per una rete tranviaria che collegasse la stazione di Frascati alle altre localit\u00e0 dei Castelli.\nTale progetto venne respinto dal ministero, che per\u00f2 accett\u00f2 la controproposta della Thomson-Houston di costruire e gestire una rete tranviaria collegante Frascati e i Castelli direttamente con Roma a condizione che del progetto si occupasse una societ\u00e0 italiana con sede a Roma.\nIl 29 novembre 1899 venne quindi fondata la Societ\u00e0 delle Tramvie e Ferrovie Elettriche di Roma (STFER), che nel 1901 riusc\u00ec a ottenere la concessione per le linee Roma-Grottaferrata e Frascati-Grottaferrata-Genzano con diramazione Squarciarelli-Valle Oscura nonch\u00e9 della funicolare di Rocca di Papa.\nIl giorno 8 novembre 1903 inizi\u00f2 l'esercizio commerciale, limitato alla tratta urbana, fino all'odierna via delle Cave.\nIl primitivo capolinea, esterno alle mura, fu spostato nel 1905 in piazza San Giovanni, previa apertura di un apposito fornice nella omonima porta; in seguito lo stesso venne portato in via Principe Umberto (poi via Giovanni Amendola, di fianco al Museo Nazionale Romano), non lontano dalla Stazione Termini, utilizzando in parte i binari urbani della SRTO. Il capolinea di via Amendola divenne poi il principale terminale in Roma della rete dei Castelli, fino alla definitiva chiusura dell'ultima linea urbana. Dal 1905 al 1916 alcune corse extraurbane vennero attestate anche in piazza Venezia.\nIl 19 febbraio 1906 apr\u00ec al pubblico il servizio extraurbano, sulla tratta Roma-Grottaferrata-Frascati. Nell'aprile e nell'ottobre dello stesso anno aprirono, rispettivamente, la linea Grottaferrata-Genzano di Roma e la diramazione per Valle Oscura con funicolare per Rocca di Papa.\nIl successo della tranvia fu immediato e la STFER, anche facendo seguito alle richieste provenienti soprattutto dal comune di Velletri, decise di estendere la propria rete collegando Albano con Roma anche lungo il percorso pi\u00f9 diretto, che seguiva la via Appia e prolungando la linea da Genzano a Velletri.\nLa linea tra vicolo delle Cave (poi piazza dei Colli Albani) e Albano venne inaugurata il 4 marzo 1912, mentre il prolungamento Genzano-Velletri apr\u00ec il 12 settembre 1913.\nInfine, con l'apertura della diramazione per Lanuvio, l'8 luglio 1916, la rete dei Castelli raggiunse la sua massima estensione.\nFra le due guerre.\nIl traffico fu subito molto intenso e nel corso degli anni venti la STFER propose diversi progetti di potenziamento ed estensione della rete.\nNel 1928 la STFER divent\u00f2 una societ\u00e0 a capitale pubblico, passando sotto il controllo del Governatorato di Roma, mutando la denominazione in STEFER e acquisendo altres\u00ec la gestione della tranvia Roma-Tivoli, ceduta poi all'ATAG nel 1931.\nIl 28 luglio 1932 la primitiva funicolare a contrappeso d'acqua Valle Oscura-Rocca di Papa venne sostituita da un nuovo impianto a trazione elettrica, con stazione inferiore in localit\u00e0 Valle Vergine, e stazione superiore a lato della centrale piazza Regina Margherita. Contemporaneamente venne spostato anche il capolinea tranviario.\nNel corso degli anni trenta Roma inizi\u00f2 ad espandersi lungo le vie Appia e Tuscolana e il traffico urbano cominci\u00f2 ad assumere per la STFER sempre maggiore importanza: nel corso del decennio venne raddoppiato il binario tra San Giovanni e Capannelle e inizi\u00f2 l'acquisto di moderno materiale rotabile di grande capienza.\nGli anni trenta furono un periodo in cui, a causa di diversi fattori (soprattutto il miglioramento della rete stradale, il declino del traffico merci, l'aumento del costo del carbone e l'obsolescenza degli impianti pi\u00f9 anziani), decine di linee tranviarie vennero soppresse e sostituite da filovie o da autoservizi, ma la rete STFER, elettrificata dall'apertura, con impianti e rotabili relativamente recenti e da sempre totalmente priva di traffico merci, sopravvisse pi\u00f9 che degnamente fino alla seconda guerra mondiale, quando, tra il 1943 ed 1944, il traffico fu sospeso su quasi tutta la rete. La diramazione per Lanuvio, pesantemente danneggiata il 19 luglio 1943, non venne ripristinata. Nel frattempo, nel 1941, la STEFER assunse la gestione delle linee ferroviarie Roma-Ostia e Roma-Fiuggi-Alatri.\nDopoguerra e declino.\nGli anni cinquanta vedono un ulteriore potenziamento del servizio urbano, con il raddoppio del binario tra Colli Albani e Cinecitt\u00e0 (1953) e una nuova commessa di vetture articolate urbane, ma anche l'inizio del declino del traffico extraurbano, unito ad una crescente difficolt\u00e0 a far convivere la circolazione veicolare nelle strette strade dei paesi dei Castelli.\nNon vengono presi in considerazione progetti di modifiche alla rete per risolvere questi conflitti, e inizia l'epoca delle soppressioni.\nIl 4 agosto 1954 chiudono la Genzano-Velletri, la Grottaferrata-Frascati e la Marino-Albano. Il 15 dicembre 1962 \u00e8 il turno delle linee Cinecitt\u00e0-Grottaferrata-Valle Vergine e Grottaferrata-Marino, seguite poco dopo dalla funicolare di Rocca di Papa con la sua chiusura avvenuta il 15 gennaio 1963. L'ultima linea extraurbana, la Capannelle - Genzano, rimase in esercizio ancora per circa 3 anni e fu al centro di un inspiegabile episodio. Nel gennaio del 1964, il crollo del viadotto della Catena, subito dopo Ariccia, interrompe la linea e impone la limitazione del servizio a Galloro. La stampa dell'epoca, nel riferire dell'evento, gi\u00e0 annuncia la definitiva chiusura della tranvia almeno nel tratto successivo al viadotto crollato, ed in effetti sarebbe stato abbastanza logico aspettarselo (visti i tempi), anche se da pi\u00f9 parti si chiedeva la definitiva cessazione dell'intero servizio extraurbano. Ma, quando ai primi di settembre, a ricostruzione avvenuta si riapre il viadotto, si provvede anche all'installazione di un nuovo binario ed il tram torna a raggiungere Genzano dal 14 ottobre. Le speranze del mantenimento del servizio sono vane, la crisi \u00e8 profonda e la STEFER \u00e8 intenzionata a chiudere l'intera rete dei castelli. Il nuovo binario avr\u00e0 infatti vita molto breve: il 3 gennaio 1965, a mezzanotte, l'ultima corsa in partenza da Roma per Genzano, formata dal treno reversibile 94+294 condotto dalla rimorchiata, conclude il ciclo del tram dei Castelli.\nDopo la chiusura del servizio extraurbano rimasero in servizio le sole linee urbane Termini-Cinecitt\u00e0 e Termini-Capannelle e gran parte del relativo materiale rotabile passa in accantonamento, sia nel deposito di via Appia, 450 che sull'anello e sui raccordi del vecchio capolinea di Capannelle dove rimasero l\u00ec per anni, il cimitero dei tram.\nSempre al 1965 si pu\u00f2 far risalire l'inizio della fine anche delle tratte urbane per Cinecitt\u00e0 e Capannelle fino all'apertura delle linea A della metropolitana: in quell'anno le linee STEFER subiscono la prima deviazione a causa dei cantieri della linea A, il cui percorso ricalca in sotterraneo quello della Termini-Cinecitt\u00e0 e la cui apertura ne decreter\u00e0 la soppressione definitiva. In quell'anno viene abbandonato il binario tra piazza Re di Roma e porta San Giovanni e il tram inizia a percorrere via di Santa Croce in Gerusalemme e via Monza.\nResta tuttavia estremamente vitale il traffico, al punto che la STEFER, prolungandosi i lavori per la metropolitana, dovr\u00e0 nel corso degli anni '60 ampliare il proprio parco rotabile con urgenza, facendo ricorso all'acquisto di vetture usate.\nNel 1970, in concomitanza con la creazione di cantieri a cielo aperto sulla via Tuscolana per la costruzione della linea A della metropolitana, la linea venne spostata da via Tuscolana alla parallela viale dei Consoli.\nNel 1976 la STEFER confluisce nell'ACOTRAL (Azienda COnsortile TRAsporti Laziali), neonato ente che assume la gestione anche della ferrovia Roma - Civitacastellana - Viterbo e di tutti gli autoservizi extraurbani del Lazio.\nIl 30 Giugno del 1978 chiude la linea Termini-Capannelle che, attraversando un'area ancora scarsamente urbanizzata, era caratterizzata da un traffico ormai alquanto ridotto, limitato in pratica solo a chi aveva necessit\u00e0 di raggiungere l'Ippodromo delle Capannelle o il Quartiere dello Statuario. In conseguenza di ci\u00f2 chiude all'esercizio il tratto Via delle Cave - Via Appia Nuova - Capannelle. La linea \u00e8 sostituita definitivamente con linee di autobus ma viene per\u00f2 ancora utilizzata per circa un anno come raccordo per permettere all'AcoTraL, subentrata alla STEFER il 6 Novembre 1976, di completare sia la demolizione dei mezzi accantonati da anni e di recuperarne i rottami, sia di iniziare lo smantellamento dell'armamento dell'anello terminale. Rimane solo in servizio l'ultima tratta per Cinecitt\u00e0. All'inizio del 1980 viene anche stabilito il programma di esercizio dell'ultima tratta: a Gennaio servizio regolare, mentre nel mese di Febbraio il servizio terminer\u00e0 alle ore 12, sostituito nel pomeriggio dalle linee ATAC opportunamente potenziate. ll 15 febbraio 1980, si effettua l'ultima corsa sulla Termini-Cinecitt\u00e0 sempre con servizio fino alle 12. Dopo l'ultima corsa si entra al deposito e si chiudono definitivamente i cancelli, nessun tram pu\u00f2 uscire da l\u00ec. La mattina seguente il sindaco Luigi Petroselli inaugura la metropolitana, di cui l'ACOTRAL assume la gestione. A ricordo della rete dei Castelli, nella stazione di Anagnina viene posta la motrice extraurbana STEFER n. 82.\nIl personale tranviario fu reimpiegato come personale di condotta per la metropolitana.\nCaratteristiche.\nPer garantire la compatibilit\u00e0 con la rete urbana SRTO, la rete tranviaria dei Castelli aveva lo scartamento di 1445\u00a0mm ed era elettrificata a 600\u00a0V\u00a0cc nelle tratte urbane e a 750\u00a0V\u00a0cc in quelle extraurbane. L'originaria presa di corrente ad asta e rotella venne sostituita con il pantografo a met\u00e0 degli anni trenta.\nAl momento della massima estensione, tra il 1932 ed il 1944, la rete misurava circa 75\u00a0km, di cui circa 15 a doppio binario nel percorso urbano. La parte extraurbana \u00e8 sempre stata a binario unico, prevalentemente in sede stradale, con numerosi raddoppi per gli incroci.\nSulle tratte a binario unico la circolazione era regolata da un rudimentale sistema di segnalamento semaforico, che rilevava l'occupazione delle sezioni di blocco (comprese tra due raddoppi) tramite il passaggio del pantografo su slitte poste lungo la linea di contatto all'ingresso e all'uscita dei raddoppi. Sembra che questo sistema non fosse completamente sicuro e che abbia causato pi\u00f9 di un incidente.\nNonostante il materiale tranviario extraurbano fosse tutto bidirezionale, la maggior parte dei capilinea \u00e8 stata sempre ad anello. Gli unici capilinea tronchi sono stati quello presso la stazione inferiore della funicolare di Rocca di Papa (ma solo fino al 1932) e quello di Frascati per i primissimi anni di esercizio. La bidirezionalit\u00e0 dei mezzi \u00e8 stata sfruttata appieno solo nelle corse tra le localit\u00e0 intermedie e quando le prime soppressioni hanno creato di fatto dei capilinea tronchi a Marino e Genzano.\nLa manutenzione ed il ricovero dei mezzi avvenivano in tre impianti:\nL'alimentazione della rete era assicurata da nove sottostazioni, pi\u00f9 una sottostazione ambulante.\nPercorso.\nLa linea extraurbana per Marino originava in corrispondenza dell'anello di via Eurialo, in via Cave Grottaferrata e risultava lungo 15,3\u00a0km, armato sia con rotaie a gola Phoenix sia con normali rotaie ferroviarie del tipo Vignoles. Mediante due ponti metallici la linea sovrappassava la linea delle Ferrovie Secondarie Romane e la ferrovia Roma-Napoli. I primi due punti di incrocio erano in corrispondenza di Osteria del Galletto e Osteria del Curato, mentre un terzo era sulla via Anagnina, dopo Villa Senni. La localit\u00e0 Borghetto era superata mediante un tratto in sede propria lungo 2, 45\u00a0km, con il quale si giungeva a Grottaferrata..\nIl tronco da Marino a Frascati, lungo circa 7\u00a0km, aveva origine presso Villa dei Desideri e percorreva una strada provinciale allora di nuova costruzione.\nLa linea \"diretta\" fra via delle Cave e Albano Laziale era lunga 20\u00a0km, di cui 2,2 in sede propria in corrispondenza delle livellette di accesso al sovrappasso della ferrovia per Velletri; per il restante percorso il binario correva su un basso rilevato adiacente alla sede stradale e, con l'eccezione di 3\u00a0km, era costituito da rotaie di tipo Vignoles.\nIl prolungamento Genzano-Velletri, di 10\u00a0km, si manteneva sul margine destro della strada per terminare in quest'ultima citt\u00e0 con nun anello dotato di raddoppio posto in piazza Garibaldi; analogo impianto sorgeva al termine della diramazione per Lanuvio, ai tempi denominata Civita Lavina.\nPur classificata come tranviaria, l'intera rete disponeva di un sistema di blocco di tipo ferroviario consistente nella presenza di appositi dischi girevoli colorati la cui posizione, azionata dal passaggio dei convogli, consentiva l'ingresso/uscita degli stessi; tali segnali erano completati da dispositivi di illuminazione e ripetizione presso i punti d'incrocio.\nMateriale rotabile.\nSulla rete dei Castelli ha circolato materiale rotabile estremamente vario, eterogeneo e peculiare.\nServizio extraurbano.\nNel 1911 e 1913 entrarono in servizio presso le tranvie dei Castelli Romani rispettivamente dieci e sette motrici dotate di carrelli forniti dalla Elettro Ferroviaria B\u00f6ker di Sestri Ponente, equipaggiati di un solo motore che azionava un asse tramite una coppia di ingranaggi; il secondo asse era azionato dal primo tramite una trasmissione a bielle bilaterali esterne alle boccole. Alcuni anno dopo ulteriori dieci unit\u00e0 furono trasformate con carrelli di tale tipo.\nProgettata specificamente e impiegate per il servizio extraurbano fu acquisita una serie di motrici e rimorchi a carrelli a due piani. Costruiti nel 1905 in numero di 8 motrici e 4 rimorchi (questi ultimi presto trasformati in motrici, formando un gruppo omogeneo di 12 motrici), questi rotabili sono stati i pi\u00f9 caratteristici della rete dei Castelli e sono stati gli unici tram a due piani d'Italia assieme a quelli della tranvia Milano-Monza (trasformati per\u00f2 a un piano negli anni '20) e al . Sono stati gradualmente eliminati dal servizio negli anni '50 e l'ultima unit\u00e0 \u00e8 stata demolita nel 1959. Una motrice a due piani ormai fuori servizio ha fatto da casa a Tot\u00f2 e a Pablito Calvo nel film \"Tot\u00f2 e Marcellino\" del 1958.\nI treni extraurbani erano formati da motrici isolate o trainanti al massimo un rimorchio. Il parco di questi ultimi si arricch\u00ec negli anni grazie a successive forniture costituite da:\nServizio urbano.\nLe elettromotrici urbane della STEFER erano suddivise in pi\u00f9 serie:\nVeicoli di servizio.\nLa STEFER non ha mai avuto rotabili di servizio appositamente concepiti, ma ha sempre utilizzato a questo scopo materiale ritirato dal servizio viaggiatori. Sulla rete dei Castelli non \u00e8 mai stato effettuato traffico merci. Per occasionali treni cantiere venivano utilizzati carri merce ATAC trainati da motrici extraurbane."}
{"id": "798206", "revid": "599013", "url": "https://it.wikipedia.org/wiki?curid=798206", "title": "Jermaine O'Neal", "text": "O'Neal ha avuto una carriera di successo a livello di high school e ha dichiarato la sua eleggibilit\u00e0 per il draft NBA 1996 (unico liceale insieme a Kobe Bryant). \u00c8 stato selezionato dai Portland Trail Blazers come 17\u00aa scelta nel primo giro, ma non \u00e8 riuscito a ritagliarsi un nome in prima squadra ed \u00e8 stato cos\u00ec scambiato agli Indiana Pacers nel 2000. In otto stagioni ad Indiana, ha giocato sei volte l'All-Star Game, vincendo inoltre il premio NBA Most Improved Player (giocatore maggiormente migliorato) nella stagione 2001-02. Ha inoltre guidato i Pacers sino ai playoff per sei volte, inclusa la finale di Conference nella stagione 2003-04. \u00c8 stato scambiato ai Toronto Raptors prima dell'inizio della stagione 2008-09, ma \u00e8 stato ceduto ai Miami Heat poco dopo.\nNonostante abbiano lo stesso cognome, non ha alcun legame di parentela con Shaquille O'Neal, suo ex compagno di squadra ai Boston Celtics.\nCarriera.\nNBA.\nVenne selezionato dai Portland Trail Blazers nel draft NBA del 1996 con la diciassettesima scelta assoluta, proveniente direttamente dalla Eau Claire High School. Divenne cos\u00ec il giocatore pi\u00f9 giovane ad entrare nella NBA, a 18 anni e 1 mese (prima dell'arrivo di Andrew Bynum).\nDopo tre stagioni a Portland all'ombra di Rasheed Wallace, nel 2000 viene scambiato agli Indiana Pacers per Dale Davis. A Indiana diventa subito titolare e finisce la sua prima stagione con 12,9 punti di media. Continua a migliorare e nella sua seconda stagione ai Pacers (2001-02) finisce con 19 punti, 10,5 rimbalzi e 2,3 stoppate di media e al termine della stagione viene eletto NBA Most Improved Player (giocatore pi\u00f9 migliorato). In quella stagione viene anche votato per partecipare all'All Star Game e a fine anno viene inserito per la prima volta in un All-NBA Team.\nDurante il mercato estivo del 2008 viene ceduto ai Toronto Raptors, dove rimane fine al febbraio 2009, quando viene ceduto ai Miami Heat.\nIl suo nome \u00e8 legato alla rissa scoppiata durante la stagione 2004-05 nella partita tra Pacers e Pistons, quando O'Neal, con i compagni Ron Artest e Stephen Jackson, sal\u00ec nelle tribune per cercare di picchiare uno spettatore reo di aver gettato un bicchiere di birra addosso ad Artest. La rissa degener\u00f2 allargandosi anche ad altre persone e ad O'Neal fu comminata una squalifica di 25 giornate (poi accorciate a 15).\nMiami Heat.\nGli Heat compilano un record di 7-5 nelle prime 12 partite di Jermaine, incluso un successo sui Toronto Raptors all'Air Canada Centre, tentando di salvaguardare il 4\u00ba posto ottenuto nei play-off. Miami conclude la stagione con 43 successi e 39 sconfitte classificandosi 5\u00aa. Tuttavia nel primo round dei play-off gli Atlanta Hawks riescono a sconfiggere gli Heat in 7 gare, sancendo cos\u00ec la loro eliminazione.\nBoston Celtics e Phoenix Suns.\nNell'estate 2010 firma per i Boston Celtics non riuscendo per\u00f2 a contribuire in maniera concreta all'obiettivo prefissato dalla squadra cio\u00e8 vincere un ulteriore titolo NBA.\nDopo due stagioni decide di firmare per la squadra dei Phoenix Suns e qui riesce a dare un piccolo contributo individuale alla squadra.\nGolden State Warriors.\nIl 23 luglio 2013 firma un contratto della durata di un anno con i Golden State Warriors."}
{"id": "798207", "revid": "47767", "url": "https://it.wikipedia.org/wiki?curid=798207", "title": "Maksym Sozontovych Berezovsky", "text": ""}
{"id": "798208", "revid": "83696", "url": "https://it.wikipedia.org/wiki?curid=798208", "title": "Play standards and more", "text": ""}
{"id": "798209", "revid": "1543377", "url": "https://it.wikipedia.org/wiki?curid=798209", "title": "Ortoiroid", "text": "Gli Ortoiroid furono un popolo pre-colombiano di amerindi originario del sud America, provenienti dalla regione dell'Orinoco, e che si diressero verso le Antille, tra Trinidad e Tobago e Portorico. Il nome Ortiroid deriva da un deposito di conchiglie trovato lungo il corso del fiume Ortoire, nel sudest di Trinidad.\nInsediamenti.\nOriginari del Sud America, da dove si diressero verso le Indie occidentali, la pi\u00f9 antica datazione al radiocarbonio si trova a Trinidad e data al 5230 a.C.\nLa loro cultura si svilupp\u00f2 quando migrarono verso nord e si stanziarono nei Caraibi attorno al 2000 a.C., inizialmente nelle isole delle Antille Olandesi, in particolar modo nell'isola di Saba, e successivamente nelle isole di Porto Rico, in particolar modo nell'isola di Vieques.\nGrazie ai ritrovamenti degli scavi archeologici effettuati a Plum Piece sull'isola di Saba e ad Angostura in Porto Rico si stima che la loro cultura possa essere datata tra i 6.900 e i 1.800 anni fa. Nel 1990 un ulteriore scavo sull'isola di Vieques, presso Puerto Ferro, port\u00f2 alla luce i resti di un essere umano che si stima possano appartenere al popolo arcaico degli Ortoiroid; tali resti furono datati intorno al 2000 a.C. Gli Ortoiroid popolarono l'isola di Porto Rico fino al IV secolo, quando furono definitivamente assorbiti da un nuovo popolo originario delle regioni dell'Orinoco, gli Igneri.\nI siti pi\u00f9 antichi a Trinidad sono il Banwari Trace e il St. John lungo il corso del fiume Oropouche, che datano almeno al 5500 a.C. Si ritiene che a quell'epoca Trinidad fosse ancora collegata alla terraferma del continente sudamericano, prima dell'innalzamento delle acque legato alla fine dell'ultima glaciazione.\nLa maggior parte dei siti archeologici associati agli Ortoiroid si trovano in vicinanza delle coste. A Tobago c'\u00e8 almeno uno dei loro siti, in Martinica ce ne sono due mentre ad Antigua si sono rinvenuti 24 depositi di conchiglie. Gli Ortiroid si insediarono anche a Saint Kitts dal 2000 al 400 a.C.\nCulture.\nNel nord sono state identificate due distinte sub culture Ortoiroid: la cultura Coroso, che fior\u00ec tra il 1550 a.C. e il 200 d.C. e la cultura di Krum Bay, che si estese dal 1500 al 200 a.C. Le popolazioni Coroso vivevano a Portorico e il pi\u00f9 antico loro sito conosciuto \u00e8 quello di Angostura, datato a 4000 anni fa.\nGli abitatori di Krum Bay vivevano nelle Isole Vergini e la loro cultura, fiorita tra l'800 e il 225 a.C. si estese anche a Saint Thomas nelle Isole Vergini americane.\nAnche se gli Ortoiroid sono normalmente considerati i primi abitatori dell'arcipelago di Portorico, recenti rivalutazioni delle datazioni, artefatti e delle evidenze agricole suggeriscono che il quadro potrebbe essere pi\u00f9 complesso."}
{"id": "798222", "revid": "1872303", "url": "https://it.wikipedia.org/wiki?curid=798222", "title": "Casa d'Asburgo", "text": "La casa d'Asburgo (o casa d'Absburgo, italianizzazione dal tedesco \"Habsburg\", \"Hapsburg\"), detta anche casa d'Austria, \u00e8 una delle pi\u00f9 importanti ed antiche famiglie reali e imperiali d'Europa. I suoi membri sono stati per molti secoli imperatori del Sacro Romano Impero, hanno governato in Austria come duchi, arciduchi e imperatori, e sono stati re di Spagna e re del Portogallo.\nIl nome \"Asburgo\" deriva dall\"'Habichtsburg\" (contratto in \"Habsburg\"), castello situato nell'omonimo comune del cantone svizzero di Argovia, sulle sponde del fiume Aare. La \"Rocca dell'Astore\", questo il significato in tedesco, \u00e8 stata la sede originaria e feudo comitale degli Asburgo. Erano infatti cortigiani dell'imperatore Federico I di Hohenstaufen detto \"Barbarossa\", che seguivano nei cortei reggendo l'astore, da cui il nome.\nDal sud-ovest della Germania, la famiglia estese la sua influenza ed i suoi possedimenti nei territori del Sacro Romano Impero verso est, nell'odierna Austria (1278-1382). In poche generazioni, la famiglia riusc\u00ec ad impossessarsi del trono imperiale, che tenne in distinti periodi (1273-1291 e 1298-1308, 1438-1740 e 1745-1806).\nNel XIV secolo la linea ereditaria si divise nel ramo albertino (\"Alberto della Treccia\") e in quello leopoldino (\"Leopoldo il Prode\"), estinto nel 1457.\nMassimiliano I acquis\u00ec i Paesi Bassi in seguito al suo matrimonio con Maria (1477), erede dei duchi di Borgogna, mentre il figlio Filippo il Bello acquis\u00ec la Spagna in seguito al matrimonio con Giovanna la Pazza, figlia di Ferdinando II d'Aragona e di Isabella di Castiglia. Il loro figlio, Carlo V, eredit\u00f2 da loro un impero dove \"il sole non tramonta mai\". Dopo la sua abdicazione nel 1556, la famiglia si divise nei due rami degli Asburgo di Spagna, estinto nel 1700 con Carlo II di Spagna, e degli Asburgo d'Austria. La linea diretta degli Asburgo formalmente si estinse nel 1780 con la morte di Maria Teresa d'Austria, ultimo membro regnante (nonch\u00e9 unica donna) dei domini ereditari austriaci. La casata, per\u00f2, continu\u00f2 con i suoi discendenti, nati dalle sue nozze con Francesco I di Lorena: gli Asburgo-Lorena furono considerati un ramo cadetto degli Asburgo e i membri della nuova casata continuarono a far capo alla casa d'Austria.\nIn seguito alla dissoluzione del Sacro Romano Impero, e per contrastare l'egemonia di Napoleone, Francesco II proclam\u00f2 nel 1804 l'Impero d'Austria, evitando cos\u00ec la perdita dello \"status\" di imperatore. Due anni dopo, il 6 agosto 1806, dichiar\u00f2 infine sciolto il Sacro Romano Impero, rinunciando alla corona. Francesco fu l'unico Imperatore \"doppio\" della storia del mondo, essendo: Francesco II, imperatore dei Romani e Francesco I, imperatore d'Austria.L'Ungheria, formalmente sotto il regno degli Asburgo dal 1526, in seguito al matrimonio di Ferdinando I, fratello minore di Carlo V, con Anna Jagellone ma in realt\u00e0 occupata dall'impero ottomano, fu riconquistata nel 1683-1699, e gli Asburgo ne mantennero il possesso fino al 1918. Nel 1867, con il cosiddetto \"Ausgleich\" (\"compromesso\") tra la nobilt\u00e0 ungherese e la monarchia asburgica, nasce l'Impero austro-ungarico che perdur\u00f2 fino al 1919.\nIl motto della dinastia \u00e8 A.E.I.O.U. e viene in genere interpretato in \"Austriae est imperare orbi universo\" (\"spetta all'Austria regnare sul mondo\").\nGeneralit\u00e0.\nOrigini del casato.\nLa questione delle origini della dinastia \u00e8 assai controversa, poich\u00e9, data la sua antichit\u00e0, si perde nella notte dei tempi e una sua sicura ricostruzione \u00e8 difficoltosa. Purtuttavia, ponendo come ormai certo capostipite il Conte di Alsazia Guntram il Ricco, i suoi pi\u00f9 sicuri antenati sono considerati gli Eticonidi, discendenti da Eticone d'Alsazia. A sostegno di questa tesi abbiamo l'effettivo possesso di vari feudi in Alsazia da parte della famiglia fino al XVII secolo e l'identificazione ormai certa del \"Guntram dives\", vassallo di Ottone I e discendente di Eticone con il Guntram il Ricco degli \"Acta Murensia\".\nCon Werner II conte di Alsazia, figlio di Radbod e nipote di Guntram, apparve per la prima volta la denominazione della Casa d'Asburgo, da un castello fatto costruire in Argovia da \"Werner\", chiamato \"Habichtsburg\", da cui Hapsburg o Habsburg. Werner I acquis\u00ec il titolo di conte di Asburgo, dopo il 1082. Nel 1273, con Rodolfo I, gli Asburgo guadagnarono la dignit\u00e0 imperiale, ottenendo l'Austria, la Stiria e la Carniola; la nomina per\u00f2 non fu riconosciuta da Ottocaro II di Boemia che contest\u00f2 la cessione delle regioni reclamate dall'Imperatore.\nAllora lo scontro fu inevitabile, ed ebbe la meglio Rodolfo I, che riusc\u00ec a strappare al rivale il possesso della \"Marca Orientalis\".\nIl figlio di Rodolfo I, Alberto I, divenuto nel 1298 \"re dei Romani\", consolid\u00f2 i propri domini; cos\u00ec in poche generazioni la famiglia riusc\u00ec ad impossessarsi del trono imperiale, che fino al 1740 tenne quasi ininterrottamente e che, dopo il breve interregno di Carlo VII di Wittelsbach, pass\u00f2 alla neonata dinastia degli Asburgo-Lorena. Al figlio di Alberto I, succedettero Alberto III dalla Treccia e Leopoldo III il Prode, con i quali la famiglia si divise in due linee ereditarie.\nLinea albertina e leopoldina.\nLa \"linea albertina\" si estinse con Ladislao il Postumo nel 1457; mentre quella leopoldina perdur\u00f2 negli anni. Federico I di Stiria, nipote di \"Leopoldo III\" e imperatore col nome di Federico III (1452-1493), riun\u00ec i vari possedimenti asburgici sotto un'unica bandiera ed elev\u00f2 l'Austria ad \"Arciducato\", grazie ai documenti passati alla storia con il nome di Privilegium maius.\nIl figlio Massimiliano I (imperatore dal 1493 al 1519) diede inizio alla serie di matrimoni che fecero degli Asburgo la pi\u00f9 potente dinastia d'Europa (\"Tu, felix Austria, nube\", frase attribuita a Mattia Corvino, re d'Ungheria); le nozze con Maria di Borgogna, erede dei possedimenti borgognoni, e quelle del figlio Filippo il Bello con Giovanna la Pazza, erede di Castiglia e Aragona, permisero al primogenito, futuro Carlo V, di ereditare il pi\u00f9 vasto impero della terra, un impero dove \"non tramonta mai il sole\". Il fratello di Carlo V, Ferdinando I, spos\u00f2 nel 1521 Anna Jagellona, erede di Boemia e Ungheria.\nCarlo V.\nCarlo di Gand venne incoronato imperatore nel 1519 col nome di Carlo V; questi riun\u00ec grazie alla politica matrimoniale del nonno Massimiliano I, un impero vastissimo, formato da: Castiglia, Paesi Bassi, Borgogna, Franca Contea, Alsazia, Aragona (con tutti i possedimenti italiani), Austria, Stiria, Carinzia, e tutti i territori delle colonie spagnole nel \"nuovo mondo\".\nAll'impero si accorparono anche Boemia e Ungheria, grazie al matrimonio del fratello Ferdinando I con Anna Jagellona. Carlo V combatt\u00e9 pi\u00f9 volte contro la Francia, che era l'unico suo ostacolo nel tentativo di dominare l'Europa. Dopo continue guerre con i francesi, i principi tedeschi, e gli inglesi che saccheggiavano i carichi di oro e di argento provenienti dalle colonie, Carlo V fu costretto ad abdicare a favore del figlio Filippo II, a cui sarebbero andate: Spagna (colonie comprese), possedimenti italiani, Paesi Bassi, e Franca Contea; il rimanente venne dato al fratello Ferdinando I, insieme alla corona imperiale.\nAsburgo di Spagna.\nQuesto ramo della famiglia degli Asburgo viene chiamato di Spagna o \"spagnolo\", per distinguerlo dal ramo \"austriaco\".\nSi cre\u00f2 dopo la morte di Carlo V, il 21 settembre 1558, con l'ascesa del figlio Filippo II. Filippo II cerc\u00f2 di riappacificare i rapporti con la Francia, firmando una tregua; ma questa mosse poco tempo dopo guerra alla Spagna, le truppe spagnole ebbero la meglio nella battaglia di San Quintino, in Francia, nel 1557. Dopo la vittoria sui francesi si avviarono le trattative, che si conclusero con l'accordo di Cateau-Cambr\u00e9sis; tale accordo sanc\u00ec la supremazia spagnola in Europa, e in Italia. Durante il regno di Filippo II, si svilupparono: la cultura, l'arte, e molti altri campi, come quello religioso; tuttavia proprio durante il suo regno riprese l'attivit\u00e0 dell'inquisizione spagnola che mise al rogo, ed espulse dallo stato, migliaia tra mori e ebrei.\nContro inglesi, olandesi e turchi.\nFilippo II affront\u00f2 due importanti guerre. La prima fu quella di indipendenza olandese, in seguito alla quale la regione dei Paesi Bassi risult\u00f2 divisa nelle Sette Province Unite, i futuri Paesi Bassi, e i Paesi Bassi spagnoli, il futuro Belgio, che rimasero sotto il controllo spagnolo fino al 1700. La seconda venne combattuta da Spagna e Inghilterra, la quale termin\u00f2 nel 1588, con la sconfitta dell\"'Invincibile Armata spagnola\"; questa sconfitta segn\u00f2 l'inizio del declino della Spagna degli Asburgo, che mezzo secolo prima era egemone incontrastata, in Europa e nelle Americhe. Gli Asburgo di Spagna parteciparono anche alla battaglia di Lepanto nel 1571, nel quale una potente flotta cristiana sconfisse la flotta turca. Il regno di Filippo II termin\u00f2 con la guerra che scoppi\u00f2 nel 1589 e vide sconfitta la Spagna contro Francia, Inghilterra e Province Unite.\nIl declino e la fine della dinastia.\nA Filippo II succedette Filippo III (1578-1621), il quale riprese le antiche guerre contro Inghilterra e Paesi Bassi, che non portarono a nulla; inoltre espulse dallo stato trecentomila mori, aggravando cos\u00ec la gi\u00e0 precaria situazione economica del paese. Nel 1621, dopo la morte di Filippo III, ascese al trono il figlio Filippo IV, che come suo padre si scontr\u00f2 e combatt\u00e9 nuove guerre contro Francia, Savoia, Province Unite e Repubblica di Venezia ma ne usc\u00ec sconfitto perdendo importanti territori in Italia e nelle colonie.\nL'ultimo Asburgo di Spagna fu Carlo II, figlio di Filippo IV. Come il padre si dimostr\u00f2 inetto e incapace, e con le continue guerre contro la Francia port\u00f2 la Spagna nel baratro.\nCon la sua morte, senza eredi, nel 1700, scoppi\u00f2 tra Francia e Austria la Guerra di successione spagnola, che determin\u00f2 il crollo totale della potenza spagnola e la fine della dominazione asburgica in Spagna.\nAsburgo d'Austria.\nA questo ramo della famiglia degli Asburgo viene dato l'appellativo \"d'Austria\", per la loro reggenza in Austria e per distinguerlo dal ramo spagnolo, il quale fino al 1700 veniva considerato il pi\u00f9 forte e prestigioso tra i due, dato che i suoi domini si estendevano dall'Europa fino alle Americhe.\nIl ramo austriaco della famiglia si cre\u00f2 nel 1521 con il trattato di Worms, che stipulava la suddivisione dei domini asburgici tra i due eredi; a Ferdinando I venne concesso il governo sull'Austria, mentre Carlo V, il fratello maggiore, avrebbe governato i rimanenti territori.\nFerdinando I riprese le riforme burocratiche del nonno Massimiliano I e riorganizz\u00f2 con fermezza tutti i territori sotto il suo dominio.\nImperatori del Sacro romano Impero.\nDopo la morte di Carlo V nel 1558, il titolo imperiale pass\u00f2 a suo fratello Ferdinando I e rimase quindi appannaggio del ramo austriaco della famiglia, che, data la sua potenza e influenza sui principi tedeschi, riusc\u00ec a conseguire sempre l'elezione imperiale da parte del Collegio dei Principi Elettori fino alla morte di Carlo VI, ultimo maschio della famiglia, nel 1740.\nDopo la perdita del titolo imperiale per alcuni anni, Francesco Stefano di Lorena, consorte della figlia ed erede di Carlo VI, Maria Teresa, riusc\u00ec a sua volta a farsi eleggere nel 1745 ed a ripristinare il tradizionale possesso del titolo imperiale, peraltro divenuto ormai puramente onorifico, in favore dei figli maschi della nuova dinastia degli Asburgo-Lorena.\nContro turchi e protestanti.\nGli Asburgo d'Austria furono costretti dalle circostanze ad affrontare le invasioni dei turchi, che stavano mettendo in ginocchio i Balcani e avevano invaso l'Ungheria, della quale Ferdinando era l'erede;\nnel giro di un decennio, i turchi avevano raggiunto le porte di Vienna (da essi assediata per la prima volta nel 1529).\nDal XVI secolo in poi, quasi tutti i membri della famiglia si ritrovarono a combattere i turchi.\nA Ferdinando I succedettero Massimiliano II e Rodolfo II; quest'ultimo spost\u00f2 la corte reale e il centro del potere da Vienna a Praga.\nSuccedette a Rodolfo II, Mattia, che gi\u00e0 prima della morte di questi lo aveva sconfitto e gli aveva tolto il potere, lasciandogli formalmente solo il titolo imperiale.\nDopo la nomina ad imperatore, Mattia tent\u00f2 di togliere quei privilegi che un decennio prima Rodolfo II aveva concesso ai nobili boemi; ma la reazione fu lo scoppio della Guerra dei trent'anni, conseguenza della defenestrazione di Praga.\nLa defenestrazione di Praga.\nIl 23 maggio 1618 alcuni nobili protestanti capeggiati dal conte Enrico Matteo von Thurn-Valsassina, temendo che venisse abolita la libert\u00e0 religiosa gi\u00e0 sancita dagli editti di Rodolfo II, inviarono una loro delegazione al castello per chiedere precise garanzie ai rappresentanti del governo imperiale.\nL'incontro degener\u00f2 subito in uno scambio di oltraggi tra le due parti, e si trasform\u00f2 in rivolta quando due luogotenenti asburgici e il segretario, rappresentanti della fazione cattolica, furono gettati dalle finestre del palazzo.\nLa guerra dei trent'anni e l'invasione turca.\nLa \"defenestrazione di Praga\" fu il detonatore che fece esplodere la guerra dei trent'anni, uno scontro a sfondo religioso combattuto su pi\u00f9 fronti e a pi\u00f9 riprese da Austria, Francia, Province Unite, Inghilterra, Danimarca, Svezia, Polonia e dai vari Principati tedeschi.\nQuesta guerra fu guidata per gli Asburgo dall'idea di dominare l'Europa e riunirla sotto un'unica fede, restaurando un imperium universale ed allo stesso tempo cancellando la Riforma Protestante. L'esito finale della guerra, dopo numerosi capovolgimenti di fronte e immani distruzioni su tutto il continente, fu tuttavia di un sostanziale stallo, sancito dalla Pace di Westfalia del 1648.\nDopo la sanguinosa guerra dei trent'anni una nuova minaccia venne dall'invasione turca, fronteggiata da Leopoldo I, grande condottiero e militare.\nDal 1663 aveva avuto inizio una grande e massiccia offensiva dell'impero ottomano che, spingendosi sempre pi\u00f9 ad occidente, entrava in rotta di collisione con l'area di influenza asburgica.\nAll'inizio l'esercito imperiale si trov\u00f2 favorito, ma in seguito ad una rivolta di nobili ungheresi ed alla pressante offensiva turca dovette ritirarsi verso la capitale, finch\u00e9 il re Giovanni III di Polonia non soccorse gli austriaci e sconfisse le truppe del sultano sotto le porte di Vienna.\nLa definitiva sconfitta venne inflitta ai turchi sul fiume Tibisco dal principe Eugenio di Savoia. La pace di Carlowitz del 1699 riport\u00f2 tutti i domini ungheresi e balcanici alla Casa d'Austria.\nLe guerre di successione.\nNel 1700 scoppi\u00f2 un altro conflitto tra Austria e Francia per la successione al trono spagnolo, dopo la morte senza eredi dell'ultimo Asburgo di Carlo II.\nLuigi XIV voleva riunire sotto un'unica dinastia le corone francese e spagnola, designando come erede al trono suo nipote Filippo d'Angi\u00f2. Di fronte al tentativo di affermare l'egemonia francese sull'Europa, gli Asburgo puntavano piuttosto ad uno smembramento della grande potenza economica e militare della Spagna. Alleatisi con l'Inghilterra, trascinarono la Francia in una Guerra che, pur non formalmente vinta, pose fine alle ambizioni di Luigi XIV ed estese l'influenza asburgica, sotto il regno di Carlo VI, su vaste aree del continente, annettendo alla corona d'Austria la Lombardia, i Paesi Bassi spagnoli e il Regno di Napoli.\nCarlo VI combatt\u00e9 anche la Guerra di successione polacca a favore dell'elettore di Sassonia, a fianco della Russia e ancora contro Francia e Spagna.\nNon riusc\u00ec per\u00f2 ad avere figli maschi, dovette quindi nominare erede la giovane Maria Teresa d'Asburgo, che nel frattempo aveva gi\u00e0 sposato Francesco Stefano di Lorena, con il quale ebbe inizio la dinastia degli Asburgo-Lorena.\nLa Prammatica Sanzione.\nCarlo VI, non riuscendo ad avere eredi e per paura della dissoluzione della dinastia Asburgica, dovette emanare la Prammatica Sanzione, documento che sanciva l'ereditariet\u00e0 del dominio asburgico da parte della figlia Maria Teresa d'Asburgo e l'indivisibilit\u00e0 dei territori soggetti alla Casa d'Austria.\nPerch\u00e9 tale legge fosse ritenuta valida era necessario il riconoscimento di tutti gli altri Stati che facevano parte dell'impero, consenso che nessuno rifiut\u00f2 esplicitamente all'inizio, ma che fu rifiutato nei fatti, fra gli altri, dal duca di Baviera, dal duca di Sassonia e da Federico II di Prussia (supportati da Francia e Spagna) al momento della morte dell'imperatore. Ci\u00f2 diede origine allo scoppio di un nuovo conflitto, la Guerra di successione austriaca.\nAsburgo-Lorena.\nQuesta dinastia asburgica, creatasi con il matrimonio celebrato a Vienna nel 1736 tra Maria Teresa d'Asburgo e Francesco Stefano di Lorena (che nel 1737 diventa granduca di Toscana), apre la sua storia con la guerra di successione austriaca, nella quale l'Austria, fiancheggiata dall'Inghilterra e dal Regno di Sardegna, combatte contro la Francia, la Spagna e la Prussia per mantenere la propria indipendenza.\nL'iniziativa fu presa dal re prussiano Federico II, che con le sue truppe invase la Slesia, regione della Boemia ricca di industrie minerarie e tessili.\nLa giovane arciduchessa Maria Teresa d'Asburgo non era pronta a guidare una guerra; inoltre, l'esercito disorganizzato e le casse di stato vuote peggioravano la situazione.\nLa guerra, perlopi\u00f9 combattuta in Germania e in Italia, ebbe infine un risvolto positivo per gli austriaci: quando l'elettore di Baviera mor\u00ec, si sciolse la grande coalizione antiasburgica, e tutte le vittorie della Francia e della Prussia furono vanificate.\nCon l'intervento a fianco degli Asburgo della zarina di Russia, la guerra fin\u00ec ufficialmente, e ad Aquisgrana nel 1748 venne firmata la pace, che riconosceva i diritti imposti dalla Prammatica Sanzione e la cessione della Slesia alla Prussia.\nNon riconoscendo per\u00f2 il possesso della Slesia alla Prussia, Maria Teresa d'Asburgo riprese le ostilit\u00e0 con Federico II di Prussia, e riusc\u00ec a trovare appoggio nella Francia.\nInizi\u00f2 cos\u00ec la guerra dei sette anni (1756-1763), che non fu vinta da nessuno e non port\u00f2 alla restituzione della Slesia.\nSuccessivamente, Maria Teresa si occup\u00f2 principalmente della politica interna; miglior\u00f2 quasi tutti gli organi statali, e fece tornare l'Austria tra le grandi potenze europee.\nA Maria Teresa succedette Giuseppe II, un sovrano cresciuto dalla nuova corrente illuminista, e dai nuovi ideali che essa port\u00f2; attu\u00f2 molte riforme, la maggior parte delle quali era a discapito del \"clero ecclesiastico\".\nAlla morte di Giuseppe II nel 1790, gli succedette il fratello Leopoldo II, che nel 1791 invit\u00f2 l'Europa a soccorrere la famiglia reale francese, e a sopprimere gli ideali della rivoluzione, senza interventi militari; mor\u00ec alcuni giorni prima della dichiarazione di guerra della Francia all'Austria.\nIl periodo rivoluzionario.\nNel 1792 venne incoronato imperatore a Francoforte il figlio di Leopoldo II, Francesco II.\nQuesti, dopo la decapitazione dei sovrani francesi, insieme agli altri sovrani europei cre\u00f2 una prima coalizione contro la Francia rivoluzionaria.\nLa coalizione riport\u00f2 inizialmente qualche successo, ma cominci\u00f2 subito ad arretrare, soprattutto in Italia, dove gli austriaci vennero sconfitti ripetute volte dal generale Napoleone Bonaparte.\nCon il Trattato di Campoformio del 1797, venne ceduto alla Francia il milanese, mentre agli austriaci restarono il Veneto, l'Istria e la Dalmazia.\nA questo trattato di pace ne seguirono altri, che ridussero il dominio asburgico ad Austria, Boemia e Ungheria; Francesco II fu anche costretto a rinunciare al titolo, altisonante ma ormai puramente onorifico, di \"imperatore dei Romani\" e ad assumere invece quello, pi\u00f9 limitato ma pi\u00f9 corrispondente alla realt\u00e0, di \"imperatore d'Austria\".\nLa Restaurazione.\nNello stesso anno della sconfitta francese di Waterloo, si apr\u00ec il Congresso di Vienna, con il quale ebbe inizio la Restaurazione.\nIl congresso imponeva la restaurazione degli antichi regimi, e l'Austria riottenne tutti i possedimenti italiani, slavi e tedeschi che aveva perso durante le guerre napoleoniche; inoltre si instaur\u00f2 la Santa Alleanza tra Austria, Russia e Prussia, che aveva il compito di sopprimere tutti i moti rivoluzionari che sarebbero scoppiati in Europa.\nNegli anni che seguirono, Francesco II attu\u00f2 una politica accentratrice, su consiglio del cancelliere Klemens von Metternich; ma proprio a causa sua, e dei nuovi ideali di indipendenza, scoppiarono i moti del 1848, che devastarono tutta l'Europa e segnarono l'espulsione dello stesso primo ministro dalla cancelleria imperiale e l'ascesa di Francesco Giuseppe, sostituitosi a Ferdinando I, che fu costretto ad abdicare a favore del diciottenne principe.\nFine dell'Impero asburgico.\nFrancesco Giuseppe fu l'ultima grande personalit\u00e0 della Casa d'Asburgo.\nSotto il suo regno, l'Austria, sembr\u00f2 rivivere il periodo del suo grande splendore, e Vienna divenne la citt\u00e0 pi\u00f9 grande e bella della \"Mitteleuropa\".\nL'Imperatore affront\u00f2 le guerre di indipendenza italiana, e la guerra austro-prussiana; port\u00f2 in entrambi i casi sconfitte, che misero fine alla supremazia dell'Austria in Italia e in Germania, e affrettarono il lento declino della dinastia.\nNel 1867, Francesco Giuseppe firm\u00f2 \"l'Ausgleich\", ovvero un compromesso che divideva l'Impero asburgico in Impero Austriaco e Regno d'Ungheria: politicamente e militarmente erano uniti, ma in quanto a politica interna e amministrazione erano due entit\u00e0 separate.\nCon il crescente interesse dell'Austria-Ungheria e della Russia per i Balcani, si crearono forti tensioni all'interno del \"reich asburgico\" che portarono l'Austria a firmare un'alleanza con la Germania e l'Italia (Triplice alleanza).\nNel 1914 in seguito all'assassinio dell'arciduca Francesco Ferdinando a Sarajevo, esplose la Prima guerra mondiale, dovuta ad un complesso sistema di alleanze tra gli stati europei, che vide schierate da una parte le \"potenze centrali\" (Austria-Ungheria, Germania e l'Impero Ottomano), dall'altra quelle \"occidentali\" (Francia, Regno Unito e Italia) e la Russia.\nNel 1916 mor\u00ec Francesco Giuseppe: a questi succedette il beato Carlo I che, perdendo la guerra (1918), in seguito a molteplici eventi, il 3 aprile 1919 fu condannato all'esilio e i domini asburgici definitivamente divisi in repubbliche indipendenti.\nLo stato asburgico.\nIl territorio governato dagli Asburgo d'Austria non poteva essere definito un vero e proprio stato, ma una unione di stati nella persona dei sovrani asburgici; infatti pur regnando su ampie regioni, questi amministravano separatamente ogni stato membro, naturalmente vi erano entit\u00e0 statali pi\u00f9 o meno autonome da Vienna (sede del potere degli Asburgo d'Austria).\nInfatti sotto il dominio asburgico, uno stato manteneva perlopi\u00f9 la propria integrit\u00e0 formale; siccome non veniva unito ad uno stato pi\u00f9 grande, bens\u00ec il titolo di regnante in quella regione veniva assegnato ad un membro della famiglia, cos\u00ec da inglobarlo in una specie di \"confederazione\" sotto il comando degli Asburgo.\nNei vari regni, ducati o territori che la Casa d'Austria annetteva venivano mantenuti intatti l'ordinamento statale, la suddivisione amministrativa (che solo in casi eccezionali veniva alterata), e l'organizzazione dello stato.\nOgni stato, per\u00f2, avrebbe dovuto sostenere militarmente ed economicamente la famiglia, e sarebbe venuto comunque amministrato da persone fedeli agli Asburgo, o da diretti familiari.\nSolitamente era \"l'Arciduca d'Austria\" a governare sugli stati inglobati alla potenza asburgica.\nIl primo vero \"stato asburgico\" comparve nel 1804, quando Francesco II proclam\u00f2 l'Impero d'Austria, alla vigilia della scomparsa del Sacro Romano Impero.\nQuesto primo stato che si era venuto a creare sotto la dinastia degli Asburgo adottava ancora sistemi feudali, quasi totalmente integri dalle innovazioni avvenute nei secoli, ed era formato da vasti territori, comprendenti numerose etnie.\nIl secondo stato asburgico prese battesimo nel 1867, nato da un compromesso fra austriaci e magiari, prese il nome di Austria-Ungheria, uno stato politicamente unito, ma diviso e amministrato da due entit\u00e0 statali differenti.\nL'Austria-Ungheria era dotata di un buon esercito, e un'ampia economia che reggeva tutto l'impero, ma le continue tensioni tra le nazioni che la componevano e l'avvento della Prima guerra mondiale portarono alla rovina il potente stato \"mitteleuropeo\" ed al suo conseguente frazionamento nei nuovi stati dell'Austria, Ungheria, Cecoslovacchia, Polonia, Jugoslavia, parte della Romania.\nUno stato danubiano.\nNel 1740, alla fine del regno di Carlo VI d'Asburgo, la Casa d'Austria aveva in possesso la maggior parte del fiume Danubio, lungo il quale correvano importanti vie commerciali.\nCi\u00f2 segn\u00f2 l'egemonia politico economica degli Asburgo in quell'area, che port\u00f2 alla famiglia immense ricchezze, e il controllo dei commerci verso \"l'oriente\", che con un Impero Ottomano sempre pi\u00f9 debole e sfiancato dalle rivolte erano diventati la pi\u00f9 importante risorsa del casato d'Austria.\nLungo questo fiume si trovavano importanti citt\u00e0 fluviali come: Vienna, Presburgo, Budapest,\nle quali grazie al commercio fluviale si svilupparono moltissimo, fino a diventare grandi citt\u00e0.\nVerso la fine del XIX secolo, i territori asburgici (Austria-Ungheria) inglobavano un vasto mosaico di etnie: \"tedeschi\" (principalmente in Austria), \"magiari\" (in Ungheria e in Transilvania), \"boemi\" (in Boemia e Moravia), \"polacchi\" (in Galizia), \"sloveni\" (nella Carniola), \"croati\" (in Croazia, Slavonia e Bosnia), \"bosniaci\" (in Bosnia), \"italiani\" (in Trentino e nell'Istria), \"rumeni\" (in Transilvania), \"ruteni\" (nella Rutenia), e \"slovacchi\" (in Slovacchia); proprio i vari popoli che comprendeva la Casa d'Asburgo furono la principale causa della caduta della dinastia, poich\u00e9 i nuovi ideali nazionalisti che port\u00f2 il 1848 scatenarono in questi un forte sentimento nazionale, portandoli a lottare contro gli Asburgo per ottenere l'indipendenza.\nL'epilogo di queste continue rivolte si ebbe durante la Prima guerra mondiale, quando una ribellione di massa rese impossibile per l'Austria-Ungheria continuare la guerra, portando Carlo I, a chiedere la pace. Nella notte tra il 23-24 marzo 1919 Carlo I fu costretto a lasciare l'Austria e ad essere deposto il 3 aprile successivo.\nL'Impero austriaco.\nL'Impero Austriaco venne costituito nel 1804 come monarchia ereditaria in seguito alla formazione dell'Impero francese da parte di Napoleone I. Il primo imperatore d'Austria fu Francesco I, che al tempo aveva anche il titolo di Imperatore del Sacro Romano Impero che per\u00f2 abbandon\u00f2 nel 1806.\nPer mantenere il titolo proclam\u00f2 l'Arciducato d'Austria Impero.\nDopo alcuni tentativi di riforma costituzionale nel 1867 vi fu una parificazione di status con la parte ungherese del regno e quindi l'Impero d'Austria prese il nome di Impero austro-ungarico.\nL'Impero d'Austria, dalla sua fondazione, ebbe continui problemi dovuti all'accentramento della politica sulla parte austriaca dei \"domini asburgici\"; le varie e numerose etnie che lo componevano si trovarono subito in contrasto con gli ideali imperiali degli Asburgo.\n1804-1815.\nL'imperatore Francesco I guid\u00f2 la prima coalizione antifrancese contro la Francia di Napoleone, coalizione che sub\u00ec le due gravi sconfitte di Ulma e Austerlitz.\nIn quest'occasione l'Austria cedette alla Francia il Veneto.\nConsigliato dal principe Metternich, gi\u00e0 in servizio dal 1801, Francesco I dichiar\u00f2 guerra alla Francia; Napoleone, insieme al suo esercito, arriv\u00f2 sino alle porte di Vienna, e costrinse gli austriaci a firmare l'umiliante pace di Sch\u00f6nbrunn, nel quale cedettero il Tirolo, Trento, la Galizia, le province illiriche e le citt\u00e0 di Trieste e Fiume.\nDopo la grave sconfitta subita, il primo ministro Metternich decise di cambiare tattica e volle cercare in Napoleone un alleato, in attesa del momento della rivincita.\nPer suggellare il patto, Francesco I rinunci\u00f2 ufficialmente al titolo di sacro romano imperatore, e diede in sposa a Napoleone Maria Luisa d'Asburgo-Lorena.\nDopo le disastrose sconfitte dei francesi a Lipsia (1813) e a Waterloo (1815), venne istituito il Congresso di Vienna.\nNell'ottobre del 1814, si apr\u00ec a Vienna il congresso, che vide riuniti i pi\u00f9 grandi sovrani e governatori d'Europa.\n1815-1848.\nIl congresso prevedeva il ripristino degli antichi regimi europei, e il ritorno della situazione politico-territoriale a quella esistente prima della rivoluzione francese e delle guerre napoleoniche.\nL'Austria riprese tutti i territori in Italia, in Polonia e nei Balcani, e form\u00f2 la Santa Alleanza con Russia e Prussia, il cui compito era la reciproca difesa da rivolte filofrancesi, o di indipendenza.\nFrancesco I d'Austria, profondamente condizionato dal cancelliere Metternich, continu\u00f2 la sua politica accentratrice e tradizionalista, riducendo lo stato ad un dispotismo; ci\u00f2 mise le basi per i moti rivoluzionari del 1848.\n1848-1867.\nDopo la morte di Francesco I, sal\u00ec al trono imperiale l'epilettico figlio Ferdinando I d'Austria, che allo scoppio dell'insurrezione viennese del \"48\" si ritrov\u00f2 a congedare Metternich, e a fare generose concessioni ai rivoltosi; ma poi fugg\u00ec via dalla capitale lasciando tutto nelle mani dei generali dell'esercito.\nLa situazione si fece critica allo scoppio di pesanti rivolte in Ungheria, e in Italia, dove, sollecitato dai rivoltosi, il regno di Sardegna dichiar\u00f2 guerra all'Austria.\nSi apr\u00ec cos\u00ec la prima guerra di indipendenza italiana, che si concluse con il ritorno degli austriaci in tutto il Lombardo-Veneto.\nFerdinando I nello stesso anno abdic\u00f2 a favore di Francesco Giuseppe.\nIl nuovo imperatore, che aveva combattuto a fianco del generale Radetzky, assunse il nome di Francesco Giuseppe I, e nel tentativo di creare uno stato centralizzato cre\u00f2 un'efficiente burocrazia, e un esercito ben organizzato; grazie a questo e all'aiuto dei russi vennero represse le rivolte in Italia e in Ungheria.\nL'impero austriaco combatt\u00e9 due importanti guerre, contro \"piemontesi\" e \"francesi\", e contro \"piemontesi\" e \"prussiani;\" in entrambi i casi perse, cedendo agli italiani la Lombardia e il Veneto, e questo segn\u00f2 la fine dell'egemonia austriaca in Italia.\nL'impero si trasform\u00f2, con la formazione dell'Austria-Ungheria nel 1867, in base ad un compromesso tra \"austriaci\" e \"ungheresi\".\n1867-1914.\nNel 1867, Francesco Giuseppe firm\u00f2 \"l'Ausgleich\", ovvero un compromesso, che divideva l'Impero asburgico in Impero Austriaco e Regno d'Ungheria. Politicamente e militarmente questi ultimi erano uniti, ma in quanto a politica interna e amministrazione erano due entit\u00e0 separate.\nCon il crescente interesse dell'Austria-Ungheria e della Russia per i Balcani, si crearono forti tensioni all'interno del \"reich asburgico\", che portarono l'Austria a firmare un'alleanza con la Germania e l'Italia.\n1914-1916.\nNel 1914, in seguito all'assassinio dell'arciduca Francesco Ferdinando a Sarajevo, esplose la Prima guerra mondiale, dovuta ad un complesso sistema di alleanze tra gli \"stati europei\", che vide schierati da una parte le \"potenze centrali\" (Austria-Ungheria, Germania), dall'altra quelle \"occidentali\" (Francia, Regno Unito e Italia) e la Russia.\nGli austriaci, alleati dei tedeschi, riportarono subito numerose vittorie sulle potenze alleate, ma quella che avrebbe dovuto essere una \"guerra lampo\" si trasform\u00f2 in una logorante guerra di trincea; nonostante ci\u00f2 l'Austria-Ungheria sconfisse gli italiani a Caporetto, facendoli indietreggiare sino al fiume Piave.\n1916-1919.\nGli eserciti delle due grandi potenze centrali riuscirono per quattro anni a difendere i confini dalla Francia, dalla Russia, dall'Italia e dalla Gran Bretagna, che aveva creato un enorme blocco navale all'Austria e alla Germania; ci\u00f2 fece scoppiare in entrambi i paesi tensioni, che nell'Impero austro-ungarico, si trasformarono in vere e proprie rivolte; infatti le numerose nazionalit\u00e0 comprese nell'impero decisero di prendere l'indipendenza con la forza.\nCon lo scoppio nell'ultimo anno della guerra di queste rivolte e con la sconfitta a Vittorio Veneto, l'Austria si trov\u00f2 impossibilitata a continuare la guerra, e firm\u00f2 l'armistizio nel 1918, che per\u00f2 non contribu\u00ec a risolvere i problemi interni del paese.\nNel 1916 mor\u00ec Francesco Giuseppe; a questi succedette Carlo I, che perdendo la guerra (1918), in seguito a molteplici eventi, fu condannato all'esilio, e i \"domini asburgici\" furono definitivamente divisi in \"repubbliche indipendenti\".\nDocumenti.\nPrivilegium maius.\nIl Privilegium maius \u00e8 un documento che faceva della Casa d'Asburgo la discendente dei grandi imperatori romani come Nerone o Giulio Cesare; naturalmente per gli storici di oggi questo documento \u00e8 un falso, dato che loro ritengono impossibile e assurda questa discendenza.\nEmanato da Rodolfo IV (1339-1365), era composto da cinque atti e sanciva:\nDal regolamento dell'esercito di Wallenstein.\n\"Nessuno deve rubare aratri, n\u00e9 danneggiare o rompere mulini, forni o ci\u00f2 che serve a una comunit\u00e0\". \"Non bisogna rovinare il grano e la farina, n\u00e9 rovesciare volutamente il vino\". \"Non bisogna neppure opprimere, battere, saccheggiare i sudditi e i cittadini del nostro paese durante le spedizioni, l'avanzata e la ritirata, e nemmeno durante l'attraversamento dei territori, o quando si sistemano gli accampamenti\". \"Non bisogna fare alcun danno e tutto ci\u00f2 che occorre va pagato\". \"Chi non osserva queste disposizioni verr\u00e0 punito con la morte\".\nMaria Teresa, la morte di Francesco.\n\"L'Imperatore Francesco, mio marito, \u00e8 vissuto cinquantasei anni, otto mesi, dieci giorni; \u00e8 morto il 18 agosto 1765 alle nove e mezza della sera; \u00e8 dunque vissuto 680 mesi, 2958 settimane, 20708 giorni, 496992 ore\". \"La mia felice unione \u00e8 durata ventinove anni, sei mesi e sei giorni e come il giorno memorabile in cui gli ho concesso la mia mano era domenica, pure in una domenica mi \u00e8 stato tolto; questo fa ventinove anni, 354 mesi, 1540 settimane, 10781 giorni e 258744 ore. Pater Noster, Ave, Requiem, Gloria Patri e molte elemosine.\"\nNella battaglia di Solferino.\n\"La nebbia azzurrina fra i due fronti si dirad\u00f2 un poco... Allora fra il sottotenente e le schiere di soldati, comparve l'Imperatore con due ufficiali dello stato maggiore.\"\n\"Fece per portarsi agli occhi un binocolo da campo che uno degli accompagnatori gli porgeva.\"\n\"Trotta sapeva cosa ci\u00f2 significava: ammesso pure che il nemico stesse ripiegando, la sua retroguardia aveva pur sempre il viso rivolto agli austriaci, e chi alzava un binocolo si faceva riconoscere come un bersaglio che valeva la pena di colpire.\"\n\"E questi era il giovane Imperatore.\"\n\"Trotta si sent\u00ec il cuore in gola.\"\n\"La paura per l'immaginabile, immensa catastrofe che avrebbe nichilito lui stesso, il reggimento, l'esercito, lo Stato, il mondo intero, gli trapass\u00f2 il corpo con brividi ardenti... Con le mani afferr\u00f2 le spalle del Monarca perch\u00e9 si chinasse.\"\n\"La presa del sottotenente fu sin troppo energica.\"\n\"L'Imperatore cadde a terra di botto e gli accompagnatori si precipitarono in suo aiuto.\"\n\"In quell'istante una pallottola trapass\u00f2 la spalla sinistra del sottotenente, quella pallottola, appunto, che era destinata al cuore dell'Imperatore.\"\nVienna.\nLa citt\u00e0 di Vienna, residenza degli Asburgo sin dal XIII secolo, sotto il governo del casato d'Austria divenne uno dei principali poli d'Europa, nonch\u00e9 principale via d'accesso per l'Est Europa, che nel XVII secolo era molto arretrato rispetto ai paesi occidentali.\nDal XVIII secolo, nella citt\u00e0 si conobbe una sempre maggiore crescita demografica, che port\u00f2 i \"viennesi\" a costruire anche molto distante dalle mura che attorniavano la citt\u00e0.\nVienna dovette affrontare il periodo di maggiore crisi durante le \"invasioni turche\" dal XVI secolo.\nIn quegli anni i turchi assediarono Vienna pi\u00f9 volte: nel 1529, nel 1532 e nel 1683; nella maggior parte dei casi questi assedi riducevano la popolazione alla fame, facendo dilagare epidemie all'interno delle mura.\nNel XVIII secolo Vienna era la citt\u00e0 tedesca pi\u00f9 popolosa ed importante, e divenne un centro culturale-artistico di primo grado, centro di riferimento per artisti e musicisti.\nMotto.\nIl famoso motto A.E.I.O.U. risale all'epoca di Federico III che lo utilizz\u00f2 come siglatura per oggetti e edifici. Egli non forn\u00ec mai la spiegazione del significato, ma poco dopo la sua morte all'acronimo venne attribuito i significati di \"Austriae Est Imperare Orbi Universo\", \"Spetta all'Austria regnare sul mondo\" in latino, oppure la simile frase in lingua tedesca: \"Alles Erdreich Ist \u00d6sterreich Untertan\" (\"L'Intero Mondo \u00e8 Soggetto all'Austria\").\nSebbene questo sia il significato pi\u00f9 correntemente accettato, in quanto ben si accorda all'idea che i sovrani della casata d'Asburgo aspirassero ad un potere sempre pi\u00f9 vasto, in grado di unire sotto la loro dinastia tutta l'Europa, esistono anche altre interpretazioni.\nAEIOU significa anche Adoretur Eucharistia in Orbe Universo.\nIn particolare la \"Austria erit in orbe ultima\" ebbe una certa diffusione in Europa, in quanto nel senso negativo del termine ultimo rappresentava una parodia del motto. Esistono anche altre interpretazioni comunque successive alla fine dell'Impero Asburgico.\nFrasi famose.\nLa cui traduzione \u00e8 - \"Le guerre le facciano gli altri! Tu, felice Austria, unisciti in matrimonio! A te infatti Venere dona quei regni, che gli altri conquistano con l'aiuto di Marte.\"\nQuesta frase, pare enunciata dal re ungherese Mattia Corvino, allude alla politica matrimoniale degli Asburgo che porter\u00e0 Carlo V a regnare su un territorio vastissimo, sul quale \"non tramonta mai il Sole\"."}
{"id": "798224", "revid": "33689", "url": "https://it.wikipedia.org/wiki?curid=798224", "title": "Aquilia Severa", "text": "Biografia.\nAquilia era una nobile romana, divenuta vergine vestale, cio\u00e8 una sacerdotessa addetta al culto della dea Vesta e al mantenimento del fuoco sacro, acceso nel tempio di Vesta al Foro romano. Come tutte le vestali, Aquilia aveva preso il voto di castit\u00e0 per trenta anni.\nEliogabalo, il quale si identificava con il dio sole, spos\u00f2 in seconde nozze Aquilia, sacerdotessa incaricata di tenere acceso il fuoco sacro a Vesta, nel 220 (poco tempo dopo aver divorziato da Giulia Cornelia Paula), in un matrimonio che rappresentava quello delle due divinit\u00e0. Tale matrimonio non fu ben accettato dalla popolazione romana, in quanto il voto di castit\u00e0 delle vestali era considerato sacro, e la vestale che l'avesse rotto veniva seppellita viva, mentre il suo amante veniva ucciso.\nIl matrimonio tra Aquilia ed Eliogabalo non diede eredi all'imperatore, il quale divorzi\u00f2 da Aquilia nel 221 per sposare Annia Faustina. Anche questo matrimonio naufrag\u00f2, ed Eliogabalo riprese con s\u00e9 Aquilia, affermando che il loro divorzio non era stato valido.\nNon si conosce il destino di Aquilia dopo la morte di Eliogabalo nel 222."}
{"id": "798225", "revid": "1305772", "url": "https://it.wikipedia.org/wiki?curid=798225", "title": "Hetzel (disambigua)", "text": ""}
{"id": "798229", "revid": "1442080", "url": "https://it.wikipedia.org/wiki?curid=798229", "title": "Leonardo Astrada", "text": "Carriera.\nSoprannominato in Argentina \"El Negro\".\nHa giocato per quasi tutta la sua carriera con il River Plate. Dal 2 luglio 1989 al 13 gennaio 2000, giorno in cui passa al club brasiliano del Gr\u00eamio.\nIl 20 dicembre 2000 ritorna a vestire la maglia dei Millonarios. Il 6 luglio 2003 gioca la sua ultima partita con il River Plate, si ritira il giorno seguente.\nHa giocato nella Nazionale Argentina partecipando al mondiale 1998 in Francia.\nAllenatore.\nDopo essersi ritirato il 1\u00ba gennaio 2004 \u00e8 stato nominato allenatore del River Plate, posizione mantenuta per un anno e mezzo. Si dimette il 29 agosto 2005. Il 7 marzo 2006 \u00e8 stato ingaggiato come allenatore del Rosario Central. Si dimette il 25 luglio 2006. Il 4 maggio 2007 \u00e8 diventato allenatore del Col\u00f3n. Si dimette il 16 marzo 2008.\nIl 21 settembre 2008 firma per l'Estudiantes, esperienza che per\u00f2 dura solo pochi mesi il 12 marzo 2009 si dimette. Il 6 ottobre 2009 ritorna sulla panchina del River Plate, sostituendo N\u00e9stor Gorosito. Il 12 aprile 2010 viene esonerato, e termina la sua avventura. Il 2 marzo 2011 viene ingaggiato dal Cerro Porte\u00f1o di Asunci\u00f3n per sostituire Javier Torrente, ex assistente di Bielsa, passato al Newell's Old Boys al posto di N\u00e9stor Sensini. Lascia il club 26 settembre 2011.\nIl 2 marzo 2012 diventa allenatore dell'Argentinos Juniors. Il 5 novembre si dimette.\nIl 28 agosto 2014 ritorna alla guida del club paraguaiano del Cerro Porte\u00f1o."}
{"id": "798230", "revid": "484362", "url": "https://it.wikipedia.org/wiki?curid=798230", "title": "Clausura", "text": ""}
{"id": "798232", "revid": "1718925", "url": "https://it.wikipedia.org/wiki?curid=798232", "title": "Natale in Spagna", "text": "In Spagna la celebrazione del Natale \u00e8 particolarmente sentita.\nLe feste si protraggono dal 22 dicembre al 6 gennaio. Tutto inizia appunto il 22 con il sorteggio della Lotteria di Natale (\"Loter\u00eda de Navidad\"), avvenimento molto importante che contribuisce alla creazione dell'atmosfera natalizia.\nL'estrazione inizia la mattina presto e viene trasmessa dalle emittenti radiofoniche e televisive; le voci dei bambini del \"Colegio de San Ildefonso\", che tutti gli anni cantano, si sentono dappertutto. La lotteria \u00e8 anche un grande successo economico: moltissimi sono i biglietti venduti. Loro come in altri luoghi fanno un grande albero per celebrare il Santo Natale.\nLa \"Nochebuena\".\nIl 24 dicembre si celebra la vigilia di Natale: \"Nochebuena\" (letteralmente \"notte buona\"). In questa serata gli spagnoli usano riunirsi per celebrare la cena pi\u00f9 importante dell'anno. Solitamente ci si riunisce a casa dei nonni, raramente dai figli. Questa \u00e8 una cena molto abbondante durante la quale si mangiano prodotti tipici locali e specialit\u00e0 della cucina spagnola.\nDurante la notte si ascoltano o vengono cantati i \"villancicos\", canti che esprimono stati d'animo felici, ma a volte anche nostalgici e tristi. Alcuni narrano avvenimenti relativi a Betlemme o alla vita di Ges\u00f9, altri parlano di fatti quotidiani e sentimenti.\nPer questi canti vengono utilizzati strumenti diversi secondo la regione, quali la \"concha de vieira\" nella costa del nord, la \"zambomba\" nella Mancha ed in Estremadura o le nacchere in Andalusia. Dopo la cena, Babbo Natale distribuisce i regali ai bambini sotto l'albero.\nIn Catalogna si usa ricevere i regali il 25 dicembre: a portarli non \u00e8 Babbo Natale, bens\u00ec il cosiddetto Ti\u00f3 de Nadal. \nIn generale comunque il 25 dicembre, \"Navidad\", si festeggia con un banchetto simile a quello della sera prima.\nIn quel giorno, il re di Spagna legge il messaggio di auguri, trasmessi in televisione.\n\"Los Santos inocentes\".\nDopo tre giorni di pausa le celebrazioni continuano il 28 dicembre il giorno de \"los Santos Inocentes\" (letteralmente \"i santi innocenti\", commemorazione della Strage degli innocenti), durante il quale ci si fanno scherzi e ci si prende in giro a vicenda, si ritaglia con la carta un omino e lo si va a mettere nella schiena della \"vittima\". Poi al telegiornale diranno in un momento inaspettato una notizia falsa.\nLa \"Nochevieja\".\nIl 31 dicembre, notte di San Silvestro, \u00e8 detto \"Nochevieja\" (letteralmente \"notte vecchia\"), in quanto ultima notte dell'anno.\nQuesta festa non ha il carattere familiare del Natale, tuttavia esistono tradizioni che vanno rispettate. Ad esempio si usa mangiare \"las uvas de la suerte\" (letteralmente \"le uve della fortuna\"), cio\u00e8 12 acini d'uva uno dopo l'altro allo scoccare degli ultimi secondi che indicano la fine dell'anno; oppure brindare con il vino \"cava\" (simile allo spumante) e all'alba mangiare cioccolata calda con i \"churro\" prima di andare a letto.\nL'epifania.\nLa sera del 5 gennaio viene organizzata una sfilata nella quale si esibiscono \"los Reyes Magos\" (i Re Magi), che in tutte le citt\u00e0 termina davanti alla sede comunale.\nIl 6 gennaio solitamente \u00e8 il giorno dei regali. Infatti se durante l'anno i bambini sono stati buoni ricevono i giocattoli che hanno chiesto nella lettera ai Re Magi, altrimenti nel caso in cui si siano comportati male ricevono carbone, stessa ricompensa dell'italiana Befana. \u00c8 in questo giorno che si mangia il famoso \"Rosc\u00f3n de Reyes\", uno dei dolci pi\u00f9 antichi di queste feste.\nPiatti tipici delle feste natalizie spagnole.\nEcco elencate alcune specialit\u00e0 spagnole di queste feste con accenni alla loro storia, non tutte per\u00f2 sono originarie di questo paese, alcune infatti sono state importate da altri stati europei.\nTurr\u00f3n.\nSimile al torrone, \u00e8 un dolce che non pu\u00f2 assolutamente mancare durante le festivit\u00e0 natalizie. La sua diffusione \u00e8 avvenuta nel 1887, ma si hanno notizie della sua produzione gi\u00e0 nel 1585 a Jijona (Alicante).\nIl nome turr\u00f2n deriva dal verbo \"turrar\" cio\u00e8 tostare.\nQuesto dolce si prepara con mandorle o noci ovviamente tostate e mescolate con miele e zucchero.\nLe zone in cui \u00e8 pi\u00f9 diffuso sono quelle alicantine e quelle catalane.\nMazapanes.\nCorrispondente al marzapane, \u00e8 un dolce introdotto dagli Arabi nell'VIII secolo, a quei tempi era preparato con zucchero e mandorle, oggi invece il tutto \u00e8 arricchito da latte in polvere e tuorlo d'uovo.\nLa sua paternit\u00e0 \u00e8 attribuita a Toledo, quando, durante la battaglia contro gli arabi ai tempi del re Alfonso VIII di Castiglia, alcune monache del convento di San Clemente iniziarono a produrlo come il pane.\nPolvorones y mantecados.\nDolce di origine andalusa, tradizionalmente si preparava all'epoca dell'uccisione dei maiali. Originariamente veniva elaborato con lo strutto di questo animale oltre alla farina. La citt\u00e0 pi\u00f9 famosa per la sua produzione \u00e8 Siviglia.\nRosc\u00f3n de Reyes.\n\u00c8 uno dei dolci pi\u00f9 antichi delle feste natalizie, anche se le sue origini sono prettamente pagane. Infatti durante le feste invernali ai tempi dei romani si usava eleggere un re della festa, e per farlo veniva preparata una torta con fichi, datteri e miele da dividere e distribuire al popolo e agli schiavi. Tra le varie fette si nascondeva un legume secco, (haba=fava) ed il fortunato che casualmente lo trovava era nominato re.\nQuesta tradizione arriv\u00f2 prima in Francia e successivamente in Spagna, quando il re Filippo V decise di introdurla durante le festivit\u00e0 natalizie.\nNell'attuale dolce al posto del legume si nascondono piccoli giochi o pupazzetti e il tutto \u00e8 decorato con zucchero e frutta secca. Il dolce viene distribuito ai bambini e chi trova il premio \u00e8 considerato il re della festa."}
{"id": "798235", "revid": "125983464", "url": "https://it.wikipedia.org/wiki?curid=798235", "title": "Peter Dinklage", "text": "Ha raggiunto la fama mondiale interpretando il personaggio di Tyrion Lannister nella serie televisiva \"Il Trono di Spade\", ruolo che gli \u00e8 valso la vittoria di quattro Emmy Awards.\nBiografia.\nAffetto da acondroplasia (\u00e8 alto 135 cm), Dinklage frequent\u00f2 l'universit\u00e0 di Bennington laureandosi nel 1991 in arte drammatica, ma per circa sei anni ha lavorato in una societ\u00e0 informatica di elaborazione dati. Nel 1995 esordisce sul grande schermo nel ruolo di Tito in \"Si gira a Manhattan\".\nNel 2005 interpreta il ruolo di Arthur Ramsey nella serie televisiva \"Threshold\" mentre nel 2006 ottiene un ruolo ricorrente nella serie \"Nip/Tuck\". Nel 2008 interpreta Trumpkin nel film \"Le cronache di Narnia - Il principe Caspian\".\nNel 2009 ottiene la parte che lo porter\u00e0 al successo mondiale, quella di Tyrion Lannister nella serie televisiva \"Il Trono di Spade\", grazie alla cui interpretazione vincer\u00e0 quattro Premi Emmy (nel 2011, nel 2015, nel 2018 e nel 2019), uno Scream Award nel 2011 e nel 2012 il Golden Globe come miglior attore non protagonista in una serie tv drammatica.\nNel 2014 \u00e8 stato scelto per il ruolo del \"villain\" Bolivar Trask nel film \"X-Men - Giorni di un futuro passato\" e nello stesso anno ha prestato la propria voce ad uno dei personaggi del videogioco \"Destiny\". \nNel gennaio 2017 entra Marvel Cinematic Universe prendendo parte al film campione d'incassi \"\" nel ruolo di Eitri. Nel 2021 \u00e8 protagonista del film musicale \"Cyrano\", diretto da Joe Wright.\nVita privata.\nNel 2005 sposa Erica Schmidt, una regista teatrale. La coppia ha due figli e vive a New York. \u00c8, inoltre, vegano dal 2014 e ha girato un video per la PETA in cui spiega di esserlo perch\u00e9 ama \u00abtutti gli animali\u00bb. Dinklage sostiene anche Farm Sanctuary ed \u00e8 stato portavoce per la Walk for Farm Animals 2012.\nRiconoscimenti.\nEmmy Award\nGolden Globe\nSatellite Award\nCritic's Choice Television Award\nTelevision Critics Association Award\nMTV Movie Awards\nDoppiatori italiani.\nNelle versioni in italiano dei suoi film, Peter Dinklage \u00e8 stato doppiato da:\nDa doppiatore \u00e8 sostituito da:\nControversie.\nA seguito delle critiche dell'attore Peter Dinklage sulla \"rappresentazione stereotipata dei nani\", la Disney ha annunciato che il film adattamento live-action del Classico Disney \"Biancaneve e i sette nani\" sostituir\u00e0 i personaggi titolari con \"creature magiche\" e che il cast di attori nani sarebbe stato scartato in favore di un cast vocale per i suddetti personaggi. Apparentemente, secondo la seguente reazione negativa generale, Dinklage non avrebbe compreso la differenza tra gli umani della vita reale che soffrono di nanismo e i Nani come creature mitiche e fantastiche del fantasy, del folklore e della mitologia europea. Dinklage \u00e8 andato persino oltre affermando che i nani di \"Biancaneve\" vivono in una \"caverna\" invece che in un cottage nella foresta. Questa mossa \u00e8 stata fortemente criticata da persone e fan che hanno accusato Dinklage (e successivamente la Disney) di ipocrisia e \"woke\" virtue signalling (o farisaismo) e di ignorare il materiale originale, e criticando le sue parole e la conseguente risposta istantanea della Disney per essere fortemente dannose per la \"comunit\u00e0 delle persone piccole\", compresi i potenziali attori per i ruoli dei nani che lo hanno biasimato e denunciato di avergli fatto perdere prospettive di lavoro."}
{"id": "798236", "revid": "161374", "url": "https://it.wikipedia.org/wiki?curid=798236", "title": "Sant'anselmo da baggio", "text": ""}
{"id": "798237", "revid": "767487", "url": "https://it.wikipedia.org/wiki?curid=798237", "title": "Giant Steps", "text": "Giant Steps \u00e8 un album del sassofonista jazz John Coltrane pubblicato nel 1960 dalla Atlantic Records (LP Atlantic 1311).\nIl disco.\n\"Giant Steps\" fu il primo grande successo personale di John Coltrane ed \u00e8 ancor'oggi considerato uno dei suoi capolavori oltrech\u00e9 uno dei dischi pi\u00f9 importanti della storia del jazz.\nIl disco fu, per diversi motivi, una nuova esperienza per Coltrane. Fu il suo primo album per la Atlantic Records e il primo interamente costituito da proprie composizioni. In questo disco, inoltre, Coltrane port\u00f2 a nuovi traguardi lo stile improvvisativo che fu definito \"sheets of sound\", \"fogli di suono\" (si ascolti l'assolo su \"Countdown\" per un esempio del suo stile di improvvisazione armonica, ricco di arpeggi).\nQuesto album rappresenta anche la definitiva uscita di Coltrane dallo stile hard bop e la sua entrata, come esecutore e compositore, nel jazz modale.\nAlcuni dei brani dell'album divennero degli standard: \"Naima\", dedicato alla moglie, \"Giant Steps\", \"Cousin Mary\", \"Countdown\" e \"Mr. P.C.\" (un velocissimo e dinamico blues minore dedicato al bassista Paul Chambers).\nIl brano che d\u00e0 il nome all'album, \"Giant Steps\" \u00e8 costruito su una progressione armonica basata su intervalli di terza maggiore (i \"passi da gigante\" cui si riferisce il titolo). Si tratta di una progressione molto insolita e di grande difficolt\u00e0 per i solisti.\nColtrane la svilupp\u00f2 a partire da un esercizio che aveva scritto per lo studio dello strumento e ne utilizz\u00f2 i principi per diversi altri brani, tra cui \"Countdown\" (il cui schema deriva dal brano \"Tune Up\" di Miles Davis, sullo stesso album). A seguito del grande successo dell'album e del brano (che \u00e8 tuttora considerato un banco di prova delle capacit\u00e0 tecniche di un solista jazz), questa caratteristica progressione \u00e8 diventata un classico, spesso indicata come \"Coltrane Changes\" o \"Coltrane Matrix\"."}
{"id": "798242", "revid": "125824934", "url": "https://it.wikipedia.org/wiki?curid=798242", "title": "Ghost Rider (film)", "text": "Ghost Rider \u00e8 un film del 2007 scritto e diretto da Mark Steven Johnson, basato sull'omonimo personaggio dei fumetti, pubblicato dalla Marvel Comics e creato da Gary Friedrich, Michael Ploog e Roy Thomas.\nNel cast del film figurano Nicolas Cage, da sempre fan sfegatato dei fumetti Marvel e DC, nel ruolo del personaggio principale ed Eva Mendes nei panni della reporter, Roxanne. Gli antagonisti principali sono interpretati da Wes Bentley e Peter Fonda. Nel film compare anche Sam Elliott, gi\u00e0 interprete del generale Ross in \"Hulk\" (altro film Marvel), nel ruolo di Carter Slade, il guardiano del cimitero che nasconde una doppia identit\u00e0.\nDal film \u00e8 stato tratto un videogioco omonimo sviluppato dalla 2K Games per le piattaforme PlayStation 2, PlayStation Portable e Game Boy Advance. La sua trama \u00e8 stata scritta dagli sceneggiatori di fumetti Garth Ennis e Jimmy Palmiotti ed \u00e8 liberamente ispirata alle vicende del film.\nIl film \u00e8 uscito nelle sale degli Stati Uniti d'America il 16 febbraio 2007 distribuito dalla Sony Pictures, mentre in Italia esattamente un mese dopo, il 16 marzo 2007, distribuito dalla Columbia Pictures, sempre di propriet\u00e0 della Sony.\nTrama.\nTra le molte leggende tramandate nel West, ce n'\u00e8 una antica che parla del Ghost Rider, un'entit\u00e0 demoniaca che il Diavolo associa a un essere umano tramite un contratto; in questo modo il Centauro (traduzione approssimativa dell'inglese \"Rider\") pu\u00f2 camminare in mezzo agli uomini e agire come cacciatore di taglie personale del Demonio, allo scopo di raccogliere le anime dannate e ottenere in cambio la propria redenzione.\nAlla fine del XIX secolo, Carter Slade, l'ex Texas Ranger divenuto il Ghost Rider dell'epoca, avrebbe dovuto riscuotere il proprio contratto consegnando le anime dannate dei mille abitanti della cittadina di San Venganza a Mefistofele in persona. Quando tuttavia Carter scopre che il contratto avrebbe consentito a Mefisto di dominare l'umanit\u00e0 intera, si rifiuta e fugge nascondendo il documento.\nNel 1986 Barton Blaze, famoso motociclista, esegue delle spericolate esibizioni con suo figlio Johnny. Durante una delle loro prove, Johnny commette un'imprudenza per attirare l'attenzione di Roxanne Simpson, la ragazza di cui \u00e8 innamorato, e il padre lo rimprovera aspramente. Poco dopo Johnny si incontra con Roxanne, la quale gli dice di dover partire. Saputo ci\u00f2 le propone di partire insieme all'avventura e si danno appuntamento per realizzare il loro intento. Johnny torna a casa e scopre che a suo padre \u00e8 stato diagnosticato un cancro incurabile. Mentre medita sul da farsi, gli appare Mefistofele che gli propone un patto: la propria anima per la vita del padre. Johnny accetta e suo padre torna in ottima salute. Tuttavia, quando torna ad esibirsi, ha un incidente e muore. Infuriato, Blaze va alla ricerca di Mefistofele, il quale ride malignamente di lui, ricordandogli che gli aveva promesso solo la guarigione del padre, che per\u00f2 sarebbe stato d'intralcio se fosse vissuto a lungo per le oscure trame che stava macchinando: un giorno sarebbe venuto a riscuotere il suo credito. A causa del suo vincolo con Mefistofele, Johnny dovr\u00e0 rinunciare agli affetti e alla sua vita di relazioni per timore di ritorsioni verso i suoi cari, per cui non si presenta all'appuntamento con Roxanne.\nVentuno anni dopo, Johnny \u00e8 diventato un famoso stuntman. Il giorno del suo grande salto egli subisce un incidente mortale, uscendone per\u00f2 incolume. Giorni dopo, prima di tentare un salto di 90 metri, incontra l'affascinante Roxanne, diventata giornalista televisiva, alla quale concede (contrariamente alle sue abitudini) un'intervista. Dopo aver fatto il salto con successo va da Roxanne e la invita a cena. Intanto in citt\u00e0 Blackheart, uno spietato e temuto demonio figlio di Mefistofele, fa una strage di civili insieme ad altre anime dannate fuggite dall'inferno, i Nascosti, cercando il contratto di San Venganza. Allora Mefistofele capisce che \u00e8 il momento di chiedere aiuto a Johnny.\nLa sera il Diavolo si rivela e spiega a Johnny che \u00e8 il momento di servirlo: se vuole liberarsi dalla maledizione dovr\u00e0 uccidere Blackheart e gli altri demoni. E cos\u00ec Johnny si trasforma in uno scheletro infuocato e inizia a viaggiare sulla sua moto, anch'essa infuocata, che lo porta da Blackheart e i suoi scagnozzi. Dopo un breve scontro, Ghost Rider uccide il demonio della terra Gressil dimostrando la sua super-forza e la sua immortalit\u00e0. A cavallo della sua moto inizia a girare la citt\u00e0 e salva la vita ad una ragazza in pericolo usando lo sguardo di penitenza sul malvivente. Alla luce del giorno torna normale e incontra il custode di un cimitero. Questi gli spiega tutto e per Johnny \u00e8 il momento di continuare la caccia al suo nemico. Tornato in citt\u00e0, Blaze vede i danni che ha fatto la notte passata e nota Roxanne che sta facendo un servizio; cerca di scusarsi per l'appuntamento mancato ma Roxanne \u00e8 veramente arrabbiata e non lo perdona. Nel frattempo, uno degli agenti della polizia trova la targa della moto di Johnny.\nTornato a casa sua Johnny si mette a leggere dei libri sugli angeli caduti ma improvvisamente arriva Roxanne. Johnny le racconta la verit\u00e0, ma lei non crede alla sua storia. Uscendo, Blaze viene arrestato per i fatti della sera prima e portato in cella. Gli altri carcerati lo picchiano; infuriato, si trasforma in Ghost Rider, sconfigge i suoi nemici e scappa dal carcere, inseguito dalla polizia. Blackheart manda il demonio del vento Abigor sulle tracce di Ghost e inizia una battaglia in citt\u00e0. Ghost Rider, dopo aver sconfitto il demonio, scende un attimo dalla moto per parlare con Roxanne, ma l'intervento delle autorit\u00e0 lo costringe a fuggire. Da lontano Blackheart ha visto tutto ed ha capito il punto debole di Johnny: Roxanne. Allora decide di rapire la ragazza e rivelarlo a Johnny per fare in modo che lui gli porti il contratto di San Venganza, altrimenti uccider\u00e0 Roxanne.\nJohnny quindi torna al cimitero, si fa consegnare dal custode (che non \u00e8 altri che Carter Slade, l'ex Ghost Rider) il contratto. Il custode si trasforma l'ultima volta per accompagnare Johnny a San Venganza, dove viene attaccato dal demone d'acqua Wallow, l'ultimo alleato di Blackheart, riuscendo tuttavia ad ucciderlo. Quindi si reca da Blackheart e libera Roxanne consegnando il contratto. I due si affrontano, ma Blackheart usa il contratto per assorbire le 1000 anime e trasformarsi in un demonio chiamato Legione (viene qui ripresa la frase evangelica: \u00abci chiamano Legione perch\u00e9 siamo in molti\u00bb). Dopo una lunga battaglia, Ghost Rider usa lo sguardo di penitenza per rivoltare contro le anime del corpo di Blackheart il male che hanno fatto, uccidendo quest'ultimo. Mefistofele arriva, si complimenta con Johnny e si prepara per toglierli la maledizione del Ghost Rider, ma Johnny decide di tenersela per vendicarsi contro di lui. Mefistofele gli promette vendetta e porta via con s\u00e9 il corpo di Blackheart. Johnny decide di continuare la carriera di Ghost Rider per combattere il male, anche se per fare ci\u00f2 \u00e8 costretto a lasciare Roxanne.\nProduzione.\nLo sviluppo del film inizia nel 1992 e, dopo anni di discussioni e di ricerca di potenziali distributori, nel maggio del 2000 i Marvel Studios strinsero un accordo con la Crystal Sky Entertainment per realizzare un adattamento del fumetto di Ghost Rider. Jon Voight sal\u00ec a bordo del progetto come attore e produttore, mentre Johnny Depp espresse interesse per il ruolo del protagonista.\nNell'agosto del 2000 la Dimension Films inizi\u00f2 a cofinanziare la pellicola, scritta da David S. Goyer e diretta da Stephen Norrington. Nicolas Cage entr\u00f2 nel cast nel ruolo del protagonista. Nel 2001 Stephen Norrington abbandon\u00f2 la regia per impegnarsi in altri lavori; nel 2002 la Columbia Pictures si accaparr\u00f2 i diritti del personaggio. Nel 2003 Mark Steven Johnson venne chiamato alla regia; il regista riscrisse la sceneggiatura di Shane Salerno con la data d'inizio riprese fissata per la fine del 2003 o l'inizio del 2004.\nLe riprese del film iniziarono il 14 febbraio 2006 nella citt\u00e0 di Bacchus Marsh, in Australia. Il budget fu di circa 110.000.000 $.\nColonna sonora.\nLa colonna sonora del film \u00e8 stato composto da Christopher Young.\nTracce.\nNella colonna sonora \u00e8 compresa anche la canzone \"Ghost Riders in the Sky\" degli Spiderbait.\nDistribuzione.\nEdizioni home video.\nIl DVD \u00e8 disponibile in due versioni, sia a disco singolo che a doppio disco con una versione estesa del film che consta di 13 minuti di scene in pi\u00f9. Distribuito dalla Sony Pictures, il film \u00e8 stato presentato sul mercato con i seguenti contenuti speciali:\nI formati DVD, Blu-ray Disc e Universal Media Disc del film sono stati messi in commercio negli Stati Uniti a partire dal 12 giugno 2007. In Italia il film \u00e8 stato messo sul mercato in DVD (solo nella versione a disco doppio) e Blu-ray il 28 agosto 2007.\nAccoglienza.\n\"Ghost Rider\" ha ricevuto recensioni miste dalla critica cinematografica. Sul sito aggregatore di recensioni Rotten Tomatoes, ha un'approvazione complessiva di solo il 26% da parte della critica, basandosi su 135 recensioni, e del 47% da parte del pubblico. Tuttavia \u00e8 piaciuto al pubblico che ha lodato la trama, gli effetti speciali, la rappresentazione di Ghost Rider, la colonna sonora e la performance di Nicolas Cage. Il film inoltre ha incassato 115.802.596 di $ negli Stati Uniti e 4.024.178 in Italia. Nel complesso gli incassi ammontano a 228.738.393, a fronte di un budget di 110 milioni di dollari."}
{"id": "798245", "revid": "1598370", "url": "https://it.wikipedia.org/wiki?curid=798245", "title": "Emily Deschanel", "text": "\u00c8 nota principalmente come protagonista della serie televisiva \"Bones\".\nBiografia.\nNata in una famiglia legata all'ambiente dello spettacolo, suo padre Caleb \u00e8 un noto direttore della fotografia, mentre sua madre Mary Jo e sua sorella minore Zooey sono anche loro attrici.\nNel 2007 ha conosciuto il collega David Hornsby, poi sposato il 25 settembre 2010 a Los Angeles; la coppia ha due figli, nati rispettivamente nel 2011 e nel 2015.\nInsieme alla sorella Zooey si batte per la protezione dell'ambiente e per i diritti degli animali. \u00c8 vegana, scelta maturata nel 1991 dopo la visione del documentario \"Diet for a New America\", e sostiene le organizzazioni Sea Shepherd per la protezione marina e PETA per i diritti animali.\nCarriera.\nSi \u00e8 laureata al corso di formazione professionale di recitazione all'Universit\u00e0 di Boston.\nDebutta professionalmente nel 1994 nel film \"Pu\u00f2 succedere anche a te\", con Nicolas Cage e Bridget Fonda. La sua carriera di attrice prosegue alternandosi tra cinema e televisione, con brevi apparizioni e ruoli secondari, fino al 2005, quando viene scelta come protagonista della serie televisiva \"Bones\", dove interpreta il ruolo dell'antropologa forense Temperance Brennan. Nel 2019 entra nel cast della serie \"Animal Kingdom\".\nDoppiatrici italiane.\nNelle versioni in italiano dei suoi lavori, Emily Deschanel \u00e8 stata doppiata da:\nDa doppiatrice \u00e8 sostituita da:"}
{"id": "798250", "revid": "107395", "url": "https://it.wikipedia.org/wiki?curid=798250", "title": "Cantar maggio", "text": ""}
{"id": "798262", "revid": "130040", "url": "https://it.wikipedia.org/wiki?curid=798262", "title": "Lupo II di Guascogna", "text": ""}
{"id": "798263", "revid": "1632387", "url": "https://it.wikipedia.org/wiki?curid=798263", "title": "Prison of Desire", "text": "Prison of Desire \u00e8 il primo album pubblicato dalla band olandese Symphonic metal After Forever, nel 2000.\nTracce.\nBonus Tracks:"}
{"id": "798276", "revid": "1632387", "url": "https://it.wikipedia.org/wiki?curid=798276", "title": "Decipher (After Forever)", "text": "Decipher \u00e8 il secondo album pubblicato dalla band olandese Symphonic metal After Forever, nel 2001."}
{"id": "798277", "revid": "484362", "url": "https://it.wikipedia.org/wiki?curid=798277", "title": "Provincia di Bal\u0131kesir", "text": "La provincia di Bal\u0131kesir (in turco Bal\u0131kesir ili) \u00e8 una provincia della Turchia nella regione di Marmara con 1.160.731 abitanti (dato 2012).\nDal 2012 il suo territorio coincide con quello del comune metropolitano di Bal\u0131kesir (\"Bal\u0131kesir B\u00fcy\u00fck\u015fehir Belediyesi\").\nGeografia fisica.\nLa provincia si trova lungo le coste meridionali del mar di Marmara, estendendosi all'interno fino al mar Egeo. Ad est confina con la provincia di Bursa, a sud con le province di K\u00fctahya, Manisa e Smirne, a ovest con la provincia di \u00c7anakkale. Il suo capoluogo \u00e8 Bal\u0131kesir sito nel centro della provincia.\nSuddivisione amministrativa.\nLa provincia \u00e8 divisa in 20 distretti: \nNel 2012 \u00e8 stato abolito il distretto centrale, sostituito dai distretti di Alt\u0131eyl\u00fcl e di Karesi.\nFanno parte della provincia 55 comuni e 906 villaggi."}
{"id": "798279", "revid": "1013865", "url": "https://it.wikipedia.org/wiki?curid=798279", "title": "Provincia di Bart\u0131n", "text": "La provincia di Bart\u0131n (in turco Bart\u0131n ili) \u00e8 una provincia della Turchia.\nSuddivisione amministrativa.\nLa provincia \u00e8 divisa in 4 distretti:\nFanno parte della provincia 9 comuni e 265 villaggi."}
{"id": "798282", "revid": "1632387", "url": "https://it.wikipedia.org/wiki?curid=798282", "title": "Exordium", "text": "Exordium \u00e8 un EP del gruppo musicale olandese Symphonic metal After Forever, pubblicato nel 2003."}
{"id": "798285", "revid": "1013865", "url": "https://it.wikipedia.org/wiki?curid=798285", "title": "Provincia di Batman", "text": "La provincia di Batman \u00e8 una delle province della Turchia. Batman (abbreviazione di montagne del Bati Raman) \u00e8 una provincia turca prevalentemente curda a sud-est della Anatolia. La popolazione della provincia \u00e8 poco meno di 600\u00a0000 abitanti. \nLa provincia \u00e8 importante a causa della produzione e delle riserve di petrolio. La prima raffineria di petrolio \u00e8 stata fondata nel 1955. Vi \u00e8 un oleodotto lungo 494\u00a0km da Batman alla citt\u00e0 di Alessandretta.\nIl cotone di bamb\u00f9 \u00e8 il principale prodotto agricolo. Una linea ferroviaria collega Batman con Diyarbak\u0131r e El\u00e2z\u0131\u011f. Il fiume Batman scorre attraversando la zona.\nBatman (246\u00a0700 abitanti) \u00e8 la capitale della provincia. \nLa provincia \u00e8 molto interessante anche da un punto di vista archeologico. Tra questi spiccano il monastero Imam Abdullah Dervish e i ponti di Cami\u00fc'r R\u0131zk e Hasankeyf.\nDistretti.\nLa provincia \u00e8 divisa in 6 distretti: "}
{"id": "798286", "revid": "1632387", "url": "https://it.wikipedia.org/wiki?curid=798286", "title": "Invisible Circles", "text": "Invisible Circles \u00e8 il terzo album pubblicato dalla band olandese Symphonic metal After Forever, nel 2004."}
{"id": "798294", "revid": "767487", "url": "https://it.wikipedia.org/wiki?curid=798294", "title": "Remagine", "text": "Remagine \u00e8 il quarto album pubblicato dalla band olandese Symphonic Metal After Forever, nel 2005.\nTracce.\nBonus Tracks:"}
{"id": "798295", "revid": "1013865", "url": "https://it.wikipedia.org/wiki?curid=798295", "title": "Provincia di Bayburt", "text": "La provincia di Bayburt (in turco Bayburt ili) \u00e8 una provincia della Turchia.\nSuddivisione amministrativa.\nLa provincia \u00e8 divisa in 3 distretti:\nFanno parte della provincia 9 comuni e 168 villaggi."}
{"id": "798300", "revid": "118068020", "url": "https://it.wikipedia.org/wiki?curid=798300", "title": "Puya raimondii", "text": "La titanca (Puya raimondii ), nota anche come regina delle ande, \u00e8 la pi\u00f9 grande pianta della famiglia delle Bromeliaceae, endemica delle Ande (Per\u00f9 e Bolivia).\nDescrizione.\nCresce ad un'altitudine di 3200\u20134800 m ed \u00e8 la pi\u00f9 grande delle Bromeliacee: raggiunge e supera 10 metri di altezza. La sua infiorescenza a pannocchia emerge dopo 80-150 anni di vita. Dopo la fioritura la pianta muore.\n\u00c8 descritto il caso di una titanca piantata nel 1958 quasi a livello del mare, nel giardino botanico della University of California (Berkeley, USA), che crebbe fino a 7,6 m e fior\u00ec nell'agosto 1986, dopo soli 28 anni. Nello stesso luogo nel 2014 \u00e8 fiorita un'altra pianta dopo 24 anni di vita.\nScoperta.\nLa titanca (o puya) fu scoperta nel 1830 dal naturalista francese Alcide Dessalines d'Orbigny (1802-1857) nella regione di Vacas, Bolivia. Poi, il geografo italiano Antonio Raimondi (1826-1890) la scopr\u00ec nella zona Chav\u00edn di Huantar, Per\u00f9, e nel 1874 le diede il nome di \"Pourretia gigantea\". Nel 1928 il botanico tedesco Hermann August Theodor Harms (1870-1942) la nomin\u00f2 \"Puya raimondii\".\nCitazioni nei media.\nLa pianta appare nella storia Disney \"Zio Paperone e il sabotatore delle Ande\", pubblicata nel 1967."}
{"id": "798304", "revid": "486946", "url": "https://it.wikipedia.org/wiki?curid=798304", "title": "Provincia di \u0130\u00e7el", "text": ""}
{"id": "798306", "revid": "1450446", "url": "https://it.wikipedia.org/wiki?curid=798306", "title": "Paco Rabanne", "text": "Biografia.\nAbbandon\u00f2 la Spagna rifugiandosi in Francia con sua madre allo scoppio della guerra civile spagnola. Studi\u00f2 per diventare architetto ma cominci\u00f2 ad essere conosciuto, negli anni sessanta, come \"enfant terrible\" del mondo della moda francese.\nRabanne intraprese la sua carriera nella moda creando gioielli per Givenchy, Dior e Balenciaga. Diede vita alla sua propria casa di moda nel 1966. Usava per i suoi modelli materiali fuori dalle abitudini come metallo, carta e plastica. Coco Chanel ribattezz\u00f2 il collega \u201cil metallurgico della moda\u201d poich\u00e9 usava molto il metallo nelle sue creazioni. Fu il primo stilista in assoluto ad usare la musica nelle sue sfilate.\nPaco Rabanne \u00e8 conosciuto per i suoi costumi di scena in film come \"Barbarella\". Fran\u00e7oise Hardy fu una grande ammiratrice dei modelli stilistici di Rabanne.\nRabanne inoltre si interessa di fenomeni paranormali e fu inviso all'opinione pubblica per le sue errate previsioni riguardanti la caduta su Parigi della stazione spaziale russa Mir nel 1999.\nUn'artista che utilizzava i modelli di Paco Rabanne negli anni 60 \u00e8 Romina Power.\nNel 1973 lanci\u00f2 l'eau de toilette maschile Paco Rabanne Pour Homme.\nNella cultura popolare.\nL'iconico brand \u00e8 stato tra i protagonisti anche della storia del cinema. Ha infatti firmato l'iconico abito di maxi paillete nel film Due per la strada, in cui Audrey Hepburn interpreta Joanna Wallace e indossa il capo, che diventa immediatamente un'icona della moda e fa salire alle stelle la visibilit\u00e0 del brand. "}
{"id": "798310", "revid": "113882015", "url": "https://it.wikipedia.org/wiki?curid=798310", "title": "La casa dei sogni (Agatha Christie)", "text": "La casa dei sogni (tit. orig. \"While the Light Lasts and Other Stories\") \u00e8 una raccolta di racconti postuma di Agatha Christie. I racconti furono pubblicati su varie riviste negli anni Venti, mentre la loro prima pubblicazione in volume avvenne nel 1997.\nIl volume raccoglie i seguenti racconti:"}
{"id": "798312", "revid": "1013865", "url": "https://it.wikipedia.org/wiki?curid=798312", "title": "Provincia di Bilecik", "text": "La provincia di Bilecik (in turco Bilecik ili) \u00e8 una provincia della Turchia.\nGeografia fisica.\nLa provincia di Bilecik si trova nella regione di Marmara ed \u00e8 priva di sbocco a mare. Confina con le province di Sakarya, Bolu, Eski\u015fehir, K\u00fctahya e Bursa.\nSuddivisione amministrativa.\nLa provincia \u00e8 divisa in 8 distretti: \nFanno parte della provincia 15 comuni e 244 villaggi."}
{"id": "798314", "revid": "4175", "url": "https://it.wikipedia.org/wiki?curid=798314", "title": "Baia Mare", "text": "Baia Mare () \u00e8 un comune della Romania di abitanti; capoluogo del distretto di Maramure\u0219, si trova nella regione storica della Transilvania.\nIl toponimo significa letteralmente \"Grande miniera\" e nasce dalla presenza di importanti risorse minerarie nella zona.\nFanno parte dell'area amministrativa anche le localit\u00e0 di Blidari, Firiza e Valea Neagr\u0103.\nLa citt\u00e0 \u00e8 composta da sedici quartieri disposti circolarmente attorno al nucleo centrale.\nStoria.\nLa posizione geografica e la presenza di importanti risorse naturali fece s\u00ec che la zona di Baia Mare venisse popolata fin dai tempi pi\u00f9 antichi: sono state rinvenute tracce di insediamenti umani risalenti al Paleolitico superiore ed \u00e8 stata evidenziata la presenza di popolazioni traciche nell'Et\u00e0 del bronzo.\nLe prime informazioni scritte su Baia Mare parlano di un centro minerario ben sviluppato e risalgono a un documento del 1329, dove viene citata con il nome latino \"Rivulus Dominarum\", ma le prime informazioni complete si trovano in un documento emesso nel 1347 dalla corte di Luigi I d'Ungheria nel quale si concedevano particolari privilegi alla citt\u00e0, mentre in un altro documento del 1411 viene citata per la prima volta la zecca di Baia Mare, una delle pi\u00f9 antiche della Transilvania.\nIl dominio della citt\u00e0 e delle sue miniere venne trasferito nel 1446, come ricompensa per gli atti di coraggio, a J\u00e1nos Hunyadi, nella resistenza contro l'invasione Ottomana. J\u00e1nos Hunyadi fece iniziare la costruzione della Cattedrale di Santo Stefano, il cui campanile \u00e8 tuttora un simbolo della citt\u00e0.\nNel 1469 Mattia Corvino emise un documento con il quale dava ai cittadini di Baia Mare il diritto di rinforzare le proprie difese costruendo alte mura munite di bastioni e fossato per difendersi da attacchi esterni; da questo rinforzo difensivo nacque l'aggiunta del termine \"castrum\" o \"castellum\" al nome della citt\u00e0.\nI secoli successivi videro il susseguirsi di diverse dominazioni della zona, determinato da una serie di combattimenti che deprimono il tessuto economico della citt\u00e0.\nI Polacchi entrano temporaneamente nel 1490, poi il dominio dei Z\u00e1polya prima con Giovanni I d'Ungheria dal 1526 re d'Ungheria, gi\u00e0 voivoda in Transilvania dal 1511 e poi suo figlio Giovanni II d'Ungheria, re nell'Ungheria orientale, successivamente i vari principi di Transilvania ed infine il ritorno all'Ungheria degli Asburgo.\nIn questo lungo periodo non mancarono per\u00f2 importanti avvenimenti culturali, come la fondazione nel 1547 della \"Schola Rivulina\", un istituto scolastico di ispirazione Protestante Riformata destinato a rappresentare per pi\u00f9 di due secoli il punto di riferimento per l'istruzione superiore di tutta la zona.\nDopo che la battaglia avviata nel 1703 dal fuorilegge Pintea Viteazul con l'appoggio di Francesco II R\u00e1k\u00f3czi per liberare la citt\u00e0 dagli Austriaci non ebbe esito, questi ultimi rinforzarono il proprio dominio creando nel 1748 un \"Ispettorato delle Miniere\", di fatto un'istituzione di supporto all'amministrazione locale per meglio controllare gli impulsi di rivolta della citt\u00e0.\nDopo la Prima guerra mondiale, con il Trattato del Trianon, e fino al Secondo arbitrato di Vienna del 30 agosto 1940, la citt\u00e0 fece parte del Regno di Romania, e durante la Seconda guerra mondiale dell'Ungheria; dopo la fine della guerra, con i Trattati di Parigi, torn\u00f2 definitivamente a far parte della Romania.\nCatastrofe ambientale dell'anno 2000.\nIl 30 gennaio del 2000 avvenne una catastrofe nella citt\u00e0: da una miniera d'oro part\u00ec un'enorme perdita di cianuro e altri metalli pesanti che si riversarono nell'antistante fiume Some\u0219. L'inquinamento (oltre 100 tonnellate di cianuro) raggiunse anche il Danubio e il Tibisco e provoc\u00f2 un'enorme moria di pesci.\nSociet\u00e0.\nEvoluzione demografica.\nLa popolazione della citt\u00e0 prevalentemente rumena, ma con una non trascurabile minoranza ungherese (circa il 15%), ed una piccola comunit\u00e0 Rom (1,5% circa) ed altre minoranze, tedesca, ucraina ed ebrea. Quest'ultima, ammontante a circa unit\u00e0 prima della Seconda guerra mondiale, si \u00e8 drasticamente ridotta a causa delle persecuzioni naziste ed attualmente la comunit\u00e0 ebraica di Baia Mare non raggiunge le 150 unit\u00e0.\nEconomia.\nDa sempre basata soprattutto sulle risorse minerarie dell'area, spinte in particolare con forti contributi economici durante il regime comunista, l'economia di Baia Mare ha subito una forte recessione dopo la rivoluzione rumena del 1989, con il drastico ridimensionamento dell'attivit\u00e0 estrattiva. Negli ultimi anni si \u00e8 tuttavia evidenziata una buona ripresa, grazie all'insediarsi di attivit\u00e0 industriali diversificate, spesso finanziate da capitali stranieri.\n\u00c8 presente uno stabilimento della Natuzzi, operativo dal 2003 e con 1003 dipendenti\nInfrastrutture e trasporti.\nBaia Mare \u00e8 collegata alla rete autostradale tramite l'autostrada DN1C, diramazione della DN1.\nInoltre \u00e8 presente, a a ovest del centro cittadino ed a sud dell'abitato di T\u0103u\u021bii-M\u0103gher\u0103u\u0219, l'Aeroporto di Baia Mare, su cui opera la compagnia aerea TAROM con voli di linea per la capitale Bucarest, pi\u00f9 precisamente sullo scalo di Bucarest/Otopeni, ovvero l'Aeroporto di Bucarest-Henri Coand\u0103.\nAmministrazione.\nGemellaggi.\nBaia Mare \u00e8 gemellata con le seguenti citt\u00e0:"}
{"id": "798320", "revid": "34928", "url": "https://it.wikipedia.org/wiki?curid=798320", "title": "Adagh", "text": ""}
{"id": "798324", "revid": "92719", "url": "https://it.wikipedia.org/wiki?curid=798324", "title": "Selenarctos tibetanus", "text": ""}
{"id": "798325", "revid": "2145448", "url": "https://it.wikipedia.org/wiki?curid=798325", "title": "Registro italiano navale", "text": "Il Registro italiano navale nasce a Genova nel 1861, con il nome di \"Registro Italiano\", su iniziativa dell'Associazione della Mutua Assicurazione Marittima e degli armatori genovesi. La sua fondazione \u00e8 annunciata sul quotidiano Corriere Mercantile il 24 settembre 1861.\nTerza societ\u00e0 di classificazione fondata nel mondo, nasce come Ente di diritto privato senza scopi di lucro, accreditato per svolgere accertamenti, anche di carattere statuale, inerenti la sicurezza della navigazione e la stazzatura delle navi.\nFino al 1999 ha svolto direttamente le attivit\u00e0 operative inerenti la classificazione e certificazione statuale, in regime di monopolio sulle navi battenti bandiera italiana, e anche su navi battenti altre bandiere. \nNel 2000, in concomitanza con la cessazione del regime di monopolio , ha trasferito tutte le attivit\u00e0 operative a RINA S.p.A., societ\u00e0 per azioni con sede a Genova di cui divenne azionista unico, e di cui oggi \u00e8 azionista di riferimento.\nStoria.\nOrigini.\nL'origine delle societ\u00e0 di classificazione \u00e8 legata alla necessit\u00e0 per armatori e assicuratori marittimi di incaricare un soggetto terzo per effettuare accertamenti di carattere tecnico sulla sicurezza delle navi e, di conseguenza, la loro affidabilit\u00e0 ai fini di determinare i premi assicurativi.\nCi\u00f2 ha portato alla nascita dei registri di classificazione navali, ossia enti certificatori che si occupano di attribuire una classe alle navi, in base a requisiti precisati nei propri regolamenti di classificazione, e di effettuare le verifiche iniziali al momento della costruzione e periodiche durante l\u2019esercizio per accertare il mantenimento di tali requisiti, e dunque confermare la validit\u00e0 del certificato di classe. \nI registri di classificazione navali pubblicavano e pubblicano tutt\u2019ora degli annuari (chiamati 'Libri Registro') in cui sono rese pubbliche le caratteristiche degli scafi e delle attrezzature per ciascuna nave, rappresentate tramite simboli descritti nei regolamenti di classificazione.\nLa societ\u00e0 di classificazione delle navi mercantili in Italia fu costituita a Genova nel 1861 con il nome di Registro Italiano, su iniziativa della Mutua Assicurazione Marittima e dai gestori o proprietari di navi (o \"azionisti di navi\", com\u2019erano chiamati all\u2019epoca), per coprire i rischi relativi a perdite e/o danni allo scafo e al sartiame delle navi a vela. Si tratta del terzo registro di classificazione navale al mondo per data di fondazione, dopo il Lloyd's Register inglese (1764) ed il Bureau Veritas francese (1828).\nNel 1910, dopo alcuni cambi di statuto e aggiornamento dei propri regolamenti, \u00e8 riconosciuto con decreto ministeriale come Ente accreditato di svolgere accertamenti, anche di carattere statuale, inerenti la sicurezza della navigazione e la stazzatura delle navi. \nDopo vari cambi di denominazione e compiti, che arrivano fino ai controlli sui nascenti mezzi aerei adibiti a trasporto commerciale, precedenti alla formazione del Registro Aeronautico, assume la sua attuale denominazione di Registro Italiano Navale nel 1938. \nIl Registro Italiano Navale \u00e8 promotore della prima conferenza delle societ\u00e0 di classificazione nel 1939 a Roma, a cui partecipano l\u2019American Bureau of Shipping, il British Corporation e il Lloyd\u2019s Register of Shipping, il Bureau Veritas, il Det Norske Veritas, il Germanischer Lloyd e il Teikoku Kiji Kyokai. La conferenza \u00e8 indetta per stabilire criteri comuni a tutti gli Stati sull\u2019applicazione della Convenzione internazionale sul bordo libero, adottata a Londra nel 1930. \nIl Registro Italiano Navale \u00e8 inoltre socio fondatore dell'IACS (Associazione internazionale delle societ\u00e0 di classificazione), un\u2019organizzazione non governativa che lavora principalmente in coordinamento con l\u2019International Maritime Organisation (IMO) e che ha attualmente per membri dodici societ\u00e0 di classificazione.\nFino al 1999, il Registro Italiano Navale opera in regime di monopolio per le attivit\u00e0 di classificazione e di certificazione statuale sulle navi battenti bandiera italiana. In seguito, una direttiva europea del 1994, divenuta successivamente regolamento cogente per tutti gli Stati membri, ha imposto una liberalizzazione delle attivit\u00e0 di classificazione e di certificazione, con un meccanismo di riconoscimento e di accreditamento degli organismi riconosciuti.\nQuesto ha portato il Registro Italiano Navale a costituire una societ\u00e0 per azioni, RINA S.p.A., per affrontare la piena concorrenza con le altre societ\u00e0 di classificazione. Il Registro Italiano Navale e RINA diventano perci\u00f2 due entit\u00e0 giuridiche distinte.\nLa denominazione.\nIl Registro Italiano Navale \u00e8 costituito a Genova nel 1861 con il nome di Registro italiano.\nViene riformato nel 1910 con la denominazione di Registro nazionale italiano, a seguito di una fusione tra il Registro Italiano e il Registro Nazionale, e con l\u2019unione dei rispettivi regolamenti di classificazione il nuovo ente passa dalle navi a vela ai battelli in ferro a vapore, e quindi ai piroscafi in acciaio.\nCon regio decreto del 18 novembre 1917, il suo titolo \u00e8 modificato in Registro navale italiano.\nDopo la fusione con il Veritas Austroungarico il 9 giugno 1921, riprende il vecchio nome di Registro italiano.\nDal 1927 viene conferito al Registro anche il servizio di classificazione degli aeromobili destinati al servizio civile, assumendo la denominazione di \"Registro italiano navale ed aeronautico\" (R.I.N.A.).\nSotto la presidenza dell'ammiraglio Alfredo Baistrocchi, il 24 novembre 1938 \u00e8 istituito separatamente il Registro aeronautico italiano per l'attivit\u00e0 di verifica sugli aeromobili, mettendolo alle dipendenze dell'allora Ministero dell\u2019Aeronautica e pertanto l'Istituto riprende la vecchia denominazione di Registro italiano navale, che mantiene tuttora.\nAttivit\u00e0.\nLa classificazione navale.\nIl Registro Italiano Navale \u00e8 un ente di diritto privato senza fini di lucro, assimilabile a una fondazione, che fino al 1999 ha operato principalmente nella classificazione di navi.\nIl certificato di classe \u00e8 il documento confermante che una nave \u00e8 stata progettata e costruita in conformit\u00e0 con i regolamenti/criteri previsti dalla societ\u00e0 di classificazione stessa (a loro volta conformi ai principi fissati internazionalmente dall'IACS), e pertanto \u00e8 idonea a svolgere l'attivit\u00e0 per la quale \u00e8 stata concepita. \nI membri dell'IACS svolgono l'attivit\u00e0 istituzionale per conto dei singoli stati membri dell'Organizzazione Marittima Internazionale (IMO). Oltre 100 governi in tutto il mondo delegano questa autorit\u00e0 ai membri dello IACS.\nPer mantenere la validit\u00e0 del certificato di classe mentre \u00e8 in servizio, la nave deve essere sottoposta a ispezioni periodiche (di solito annuali) e a verifiche pi\u00f9 approfondite e dettagliate che avvengono ogni cinque anni, in sede di rinnovo del certificato di classe. Tali visite diventano sempre pi\u00f9 severe con l'et\u00e0 delle navi.\nIl \"Libro Registro\" \u00e8 l'elenco ufficiale annuale pubblicato da ciascuna societ\u00e0 di classificazione delle navi mercantili del mondo. Esso attesta, originariamente a puri scopi assicurativi, le principali caratteristiche di classificazione delle navi, sulla base dei criteri stabiliti da ciascuna societ\u00e0 nei propri regolamenti. \nIl Libro Registro non va confuso con il \"registro di matricola\", ovvero il libro tenuto dai compartimenti marittimi o uffici portuali per iscrivere le navi adibite alla navigazione marittima di propriet\u00e0 dei residenti nella loro circoscrizione, purch\u00e9 abbiano i requisiti prescritti per l'individuazione e la nazionalit\u00e0. Da tale registro risultano anche gli atti di trasferimento della propriet\u00e0 e gli eventuali diritti reali gravanti sulle navi. \nIl certificato di classe viene rilasciato da un pubblico registro per la classificazione delle navi e attesta a quale \"classe\" la nave appartiene. La classe \u00e8 assegnata secondo tre parametri principali: il \"grado di fiducia\" sulla bont\u00e0 della nave lo stato dello scafo e quello delle attrezzature (es. alberature, cavi, vele, ormeggi).\nLa classificazione di una nave \u00e8 essenziale per la sua progettazione strutturale e tecnica e per il suo funzionamento, e influisce sulla costruzione navale, sulla manutenzione e la riparazione, sul nolo marittimo, sulla mediazione assicurativa nonch\u00e9 sull'attivit\u00e0 bancaria.\nIl mancato rispetto delle normative previste o la mancata osservanza delle raccomandazioni in seguito a una visita di classificazione, pu\u00f2 provocare la sospensione o il ritiro della classe, la cosiddetta declassificazione. Ne consegue che la certificazione a norma di legge emessa in base alla classificazione, sar\u00e0 invalidata.\nLe autorizzazioni pi\u00f9 comuni sono collegate a queste convenzioni internazionali:\nIn queste convenzioni sono contenuti i Codici obbligatori che comprendono il trasporto delle merci pericolose, come i Codici internazionali per il gas e le sostanze chimiche nonch\u00e9 le conseguenti procedure per il \"safe management\".\nDal punto di vista privatistico, la maggior parte delle polizze assicurative trasporti comprende una Clausola di Classificazione, che stabilisce che il carico trasportato con navi classificate dai membri dell'IACS, senza alcuna modifica, subordinatamente ad alcune restrizioni, sar\u00e0 classificato secondo le tariffe concordate nella polizza.\nIl Registro Italiano Navale oggi.\nDopo aver trasferito a RINA S.p.A. tutte le attivit\u00e0 operative, il Registro Italiano Navale ha mantenuto il suo stato di ente privato senza fini di lucro, il cui scopo sociale \u00e8 contribuire, nell\u2019interesse della collettivit\u00e0, alla salvaguardia della vita umana, dei beni e dell\u2019ambiente .\nIn particolare, secondo il suo Statuto, il Registro Italiano Navale pu\u00f2 costituire o assumere la partecipazione di organismi dedicati allo studio, alla promozione e allo sviluppo della ricerca in diversi settori scientifici e tecnologici. Ad esempio, nel 2003 \u00e8 co-fondatore di ENR (Ente Nazionale Ricerca e promozione per la standardizzazione), ente che interviene nei processi di stesura, verifica di fattibilit\u00e0 e diffusione delle norme tecniche in ambito marino e marittimo, agroalimentare, sanitarie e di governance della Pubblica Amministrazione . \nInfine, il Registro Italiano Navale dedica una parte dei proventi, quando positivi, a iniziative benefiche e di carattere sociale, come donazioni a scuole primarie e secondarie e borse di studio erogate annualmente a studenti e/o laureati .\nA novembre 2021, in occasione dei 160 anni dalla sua fondazione, il Registro Italiano Navale ha donato i suoi Libri Registro, in formato digitale, al Museo del Mare di Genova. Gli elenchi ufficiali contano pi\u00f9 di 140 mila pagine.\nStatuto e organi direttivi.\nGli organi direttivi del Registro Italiano Navale sono rinnovati ogni quattro anni e comprendono:\nL\u2019attuale Presidente del Registro Italiano Navale \u00e8 Paolo d\u2019Amico, presidente esecutivo della D\u2019Amico International Shipping, eletto a ottobre 2020 e che rester\u00e0 in carica fino al 2023. Il Vice Presidente \u00e8 Luigi Merlo e il Presidente Onorario \u00e8 Gaspare Ciliberti, gi\u00e0 Presidente del Registro Italiano Navale dal 1999 al 2020.\nI servizi del Registro Italiano Navale sono ordinati in una Segreteria della Presidenza, in Roma, e da una Segreteria Amministrativa, a Genova, poste alle dipendenze del Segretario Generale.\nEvoluzione.\nOltre alla tradizionale attivit\u00e0 di classificazione navale, il Registro Italiano Navale ha diversificato nel tempo le proprie attivit\u00e0, estendendole alla certificazione dei sistemi di gestione, dei prodotti e del personale (in conformit\u00e0 con gli standard ISO in campo aziendale, di processo, ambientale, etico, ecc.), oltre che all'ambito industriale (piattaforme offshore, impianti petroliferi, immobiliare).\nCon particolare riferimento alla questione ambientale, RINA (l'azienda privata a cui il Registro Italiano Navale nel 1999 ha trasferito tutte le attivit\u00e0 operative) ha creato nel 2008 una notazione di classe proprio per la tutela dell'ambiente: il Green Plus.\nEsso rappresenta un indice di performance ambientale degli yacht; si tratta di una normativa volontaria, ossia \u00e8 libert\u00e0 di armatori e costruttori progettare uno yacht secondo regole ecosostenibili. Il quadro normativo prevede qualsiasi soluzione tecnica in grado di abbattere il rischio di impatto ambientale. In occasione del Monaco Yacht Show nel settembre 2009, sono stati consegnati tre certificati di notazione Green Plus a tre megayacht costruiti in Italia, tra cui il MY Ocean Emerald, mentre in Cina, il Green Voyager, \u00e8 il primo yacht di 45\u00a0m ibrido che ha richiesto la certificazione Green Plus.\nRINA opera anche nel settore ferroviario, dove \u00e8 stato accreditato dal Ministero delle infrastrutture e dei trasporti come Ente Notificato per la direttiva europea 2008/57/CE relativa all'interoperabilit\u00e0 ferroviaria su linee ad alta velocit\u00e0 e convenzionali. RINA ha sviluppato il proprio laboratorio di certificazione ferroviaria sito in Genova, dove \u00e8 in grado di eseguire i test per la verifica di conformit\u00e0 alle specifiche tecniche di interoperabilit\u00e0 (STI) della direttiva europea 2008/57/CE di prodotti ferroviari EUROBALISE, ETCS, GSM-R ed EUROLOOP. RINA \u00e8 inoltre VIS (verificatore indipendente di sicurezza) riconosciuto dall'Agenzia nazionale per la sicurezza delle ferrovie (ANSF)."}
{"id": "798330", "revid": "117440", "url": "https://it.wikipedia.org/wiki?curid=798330", "title": "James Lafferty", "text": "Biografia.\nNato a Hemet (California) da Jeffrey D. Lafferty e Angelica M. Escarsega, sposati dal 16 febbraio 1985. Ha una fratello minore, Stuart Lyle Lafferty nato il 1\u00ba ottobre 1987, che \u00e8 stato guest star in due episodi di \"One Tree Hill\". James ha frequentato la \"Hemet High School\" a Hemet, California dove si \u00e8 diplomato nel 2003.\nJames ha intrapreso la carriera di attore all'et\u00e0 di sette anni; da allora ha partecipato a numerose serie televisive ed ha in seguito esordito anche nel mondo del cinema. Dal 2003 al 2012 ha vissuto con tre coinquilini a Wilmington, Carolina del Nord, dove veniva girata \"One Tree Hill\", una serie televisiva trasmessa dapprima dalla The WB e poi dalla The CW e nella quale James ha interpretato per nove stagioni il ruolo di Nathan Scott; l'attore sostiene finanziariamente una squadra professionale di basket.\nDoppiatori italiani.\nNelle versioni in lingua italiana dei suoi lavori, James Lafferty \u00e8 stato doppiato da:"}
{"id": "798331", "revid": "1013865", "url": "https://it.wikipedia.org/wiki?curid=798331", "title": "Provincia di Bing\u00f6l", "text": " \nLa provincia di Bing\u00f6l \u00e8 una delle province della Turchia.\nDistretti.\nLa provincia \u00e8 divisa in 8 distretti: "}
{"id": "798335", "revid": "827882", "url": "https://it.wikipedia.org/wiki?curid=798335", "title": "Barbara Alyn Woods", "text": "Barbara \u00e8 sposata con John Lind che ha incontrato sul set di \"Tesoro, mi si sono ristretti i ragazzi\". Barbara e John si sono sposati nel 1999 ed ora hanno tre figlie, Natalie, Alyvia ed Emily, tutte e tre attrici.\nCarriera.\nBarbara \u00e8 conosciuta principalmente per il ruolo di Deb Scott nella serie televisiva \"One Tree Hill\" (2003). Nella prima stagione appariva saltuariamente mentre dalla seconda \u00e8 entrata a far parte del cast regolarmente. Inoltre ha preso parte a \"Tesoro, mi si sono ristretti i ragazzi - La serie\" nel ruolo di Diane Szalnski e al film \"Striptease\".\nBarbara \u00e8 inoltre apparsa in un episodio di \"Star Trek:The Next Generation\", \"La Famiglia Brock\", \"Ally McBeal\", \"Wings\" e \"American Dreams\"; ha preso parte a circa 20 differenti serie televisive."}
{"id": "798336", "revid": "30610", "url": "https://it.wikipedia.org/wiki?curid=798336", "title": "Maria di Tver'", "text": "Quando Vassili II (padre di Ivan III) si stava apprestando ad attaccare il cugino Dmitrij \u0160emjaka, trov\u00f2 un alleato nella persona di Boris di Tver'. I due decisero di siglare un'alleanza combinando il matrimonio tra il futuro Ivan III e Maria di Tver' nel 1452. Sofferente di infermit\u00e0 fisica fin dall'infanzia mor\u00ec, secondo il resoconto pervenutoci da Iosef Volosckij, avvelenata nel 1467. Nel 1458 diede alla luce Ivan il Giovane, primogenito di Ivan III."}
{"id": "798337", "revid": "106456", "url": "https://it.wikipedia.org/wiki?curid=798337", "title": "Provincia di Bitlis", "text": " \nLa provincia di Bitlis \u00e8 una delle province della Turchia.\nDistretti.\nLa provincia \u00e8 divisa in 7 distretti: "}
{"id": "798338", "revid": "1543377", "url": "https://it.wikipedia.org/wiki?curid=798338", "title": "Potenza continuativa", "text": "Definizione.\nPotenza elettrica massima che pu\u00f2 transitare in un motore elettrico debitamente raffreddato, per un tempo indefinito, affinch\u00e9 la temperatura si attesti a un valore stabile e ammissibile per il mantenimento delle propriet\u00e0 fisiche dei materiali.\nPer effetto Joule infatti i motori elettrici disperdono quantit\u00e0 di calore direttamente proporzionale alla potenza elettrica che vi transita, tale quantit\u00e0 di calore deve poter essere smaltita pena l'incremento indefinito della temperatura del motore e il conseguente danneggiamento.\nNella trazione terrestre, soprattutto in campo ferroviario, si definisce anche una potenza oraria quale potenza elettrica massima che transitando costantemente in un motore produce un calore tale da innalzarne la temperatura fino a raggiungere valori critici non prima del tempo di un'ora. Come \u00e8 facile intuire, per lo stesso motore elettrico, la potenza continuativa risulta minore della potenza oraria, che rappresenta in pratica la massima potenza imprimibile al motore (quando la sua temperatura non \u00e8 critica) nelle transitorie fasi di accelerazione del veicolo.\nAnalogamente alla potenza oraria si possono definire potenze massime su base semi-oraria, o su base di periodi ancora pi\u00f9 brevi.\nAmbito ferroviario.\nIn ambito ferroviario, la P.C. \u00e8 uno dei parametri che consentono di definire il tipo di convoglio e le tratte che ogni singola locomotiva pu\u00f2 affrontare.\nA titolo di esempio si riporta la seguente tabella:\nE.626.001-003\nE.646.001-005\nE.656.001-104/159-307/401-550 \nCollegamenti esterni.\nTerminologia ferroviaria"}
{"id": "798339", "revid": "226458", "url": "https://it.wikipedia.org/wiki?curid=798339", "title": "JIM suit", "text": "La JIM Suit \u00e8 una delle Atmospheric Diving Suit (ADS) pi\u00f9 conosciute, progettata per mantenere una pressione interna di una atmosfera indipendentemente dalla pressione esterna ed eliminando cos\u00ec la maggior parte dei problemi fisiologici associati alle immersioni profonde: non si ha necessit\u00e0 di decompressione e non c'\u00e8 pericolo di malattia da decompressione o di narcosi da azoto.\nVenne inventata nel 1969 da Mike Humphrey e Mike Borrow, soci del marchio inglese Underwater Marine Engineering, assistiti da Joseph Salim Peress, progettista della ADS \"Tritonia\". La muta venne chiamata \"JIM\" dal nome del capo immersioni di Peress \"Jim Jarrett\".\nL'industria petrolchimica fu riluttante a finanziare le loro ricerche, ma il governo inglese diede l'autorizzazione e una nuova compagnia, la DHB Construction, venne fondata per creare la muta. La prima JIM suit venne completata nel novembre del 1971 e testata a bordo della HMS Reclaim nel 1972: due subacquei vennero immersi a 121 metri di profondit\u00e0. I test continuarono fino al 4 marzo 1974, quando Mike Humphrey si immerse in camera pressoria fino all'equivalente di 300 m di profondit\u00e0.\nNonostante i test favorevoli l'industria petrolifera non fu interessata alla muta fino al 1975, quando la \"Oceaneering\" acquist\u00f2 la DHB e i diritti di applicazione della JIM suit. Nel 1976 la JIM suit venne utilizzata per una serie di immersioni sulla piattaforma \"PanArtic's Hecla M25\", attraverso un buco nel ghiaccio, lavorando per 5 ore e 59 minuti. Nel 1979 l'oceanografa Sylvia Earle effettu\u00f2 la prima immersione oceanica, stabilendo il record femminile a 381 metri.\nLe immersioni artiche provarono che la JIM suit era capace di sostenere operazioni in acqua molto fredda e profonda, mantenendo comunque temperature accettabili (circa 10 \u00b0C) nonostante il gelo esterno. L'operatore aveva quindi bisogno soltanto di uno spesso maglione di lana per proteggersi dal freddo. Negli anni seguenti la JIM suit venne usata per pi\u00f9 di 35 immersioni di circa due ore l'una ad una profondit\u00e0 variabile tra i 100 e i 394 metri di profondit\u00e0, e nel 1981 ne erano gi\u00e0 state costruite 19.\nLe prime di queste erano realizzate in magnesio per via della sua resistenza alla pressione, e pesavano circa 500 kg in aria, incluso il subacqueo, con un assetto negativo da 6 a 22 kg circa. Venne quindi aggiunta zavorra, che poteva essere sganciata per ottenere una risalita alla velocit\u00e0 di circa 30 metri al minuto. Era fornita inoltre di un collegamento per la comunicazione e di un cavo ombelicale.\nIn seguito il magnesio venne abbandonato in favore del vetroresina, e la \"JIM suit\" prese il nome di \"JAM suit\". Una muta pi\u00f9 leggera venne costruita in seguito in alluminio, prendendo il nome di \"SAM suit\".\nAlcune JIM suits sono state prodotte appositamente per la US Navy, con la struttura realizzata in fibra di carbonio rinforzata."}
{"id": "798340", "revid": "29244", "url": "https://it.wikipedia.org/wiki?curid=798340", "title": "Muta JIM", "text": ""}
{"id": "798342", "revid": "116774", "url": "https://it.wikipedia.org/wiki?curid=798342", "title": "Potenza massima continuativa", "text": ""}
{"id": "798346", "revid": "486946", "url": "https://it.wikipedia.org/wiki?curid=798346", "title": "Home theatre", "text": ""}
{"id": "798350", "revid": "116774", "url": "https://it.wikipedia.org/wiki?curid=798350", "title": "Potenza oraria", "text": ""}
{"id": "798356", "revid": "1453879", "url": "https://it.wikipedia.org/wiki?curid=798356", "title": "Ursus arctos syriacus", "text": "L'orso bruno siriano (Ursus arctos syriacus) \u00e8 la pi\u00f9 piccola sottospecie di orso bruno.\n\u00c8 onnivoro, nutrendosi quasi di ogni sorta di cibo, compresa carne, erba e frutta.\nDistribuzione geografica.\nQuesta specie occupa una vasta area dell'Asia occidentale, ma la sua popolazione sta declinando, a causa della distruzione dell'habitat, del bracconaggio e della frammentazione delle popolazioni.\nGli orsi bruni siriani in tempi storici si trovavano in Anatolia (Turchia), Siria, Libano, Israele, Iraq, Iran e in parte dell'Afghanistan. Nel Caucaso questa specie \u00e8 rimpiazzata dall'orso bruno comune (orso bruno eurasiatico), in Pakistan e nell'Afghanistan meridionale dall'orso bruno himalayano e nell'Iran meridionale e sudorientale dall'orso nero asiatico.\nDescrizione e biologia.\nCon un peso massimo di 150 kg nei maschi (spesso per\u00f2 si ferma ai 100 kg) e 90 nelle femmine (la media \u00e8 per\u00f2 compresa nei 70 kg), questa \u00e8 la sottospecie di orso bruno pi\u00f9 piccola. Le minute dimensioni sono probabilmente dovute all' ambiente desertico in cui vive, con una minor disponibilit\u00e0 di cibo.\nLa pelliccia dell'orso bruno siriano \u00e8 molto chiara; la maggior parte delle volte \u00e8 color crema, ma non sono rari gli esemplari bianchi. Non si tratta, per\u00f2, di albinismo: \u00e8 un adattamento alla vita nel deserto, per cui il colore chiaro disperde il calore in eccesso e non ne assorbe dall'ambiente.\nDieta.\nSeppure, come tutti gli orsi bruni e in generale tutte le specie di orso, l'orso bruno siriano sia un onnivoro, la sua dieta \u00e8 maggiormente carnivora rispetto alle altre sottospecie; questo fatto \u00e8 causato probabilmente dall'ambiente in cui vive (al pari delle dimensioni), che offre poche specie vegetali di cui cibarsi. Preda soprattutto roditori (come i topi e i gerbilli), lepri, iraci e altri animali di piccole dimensioni quali insetti, lucertole e uccellini, ma \u00e8 pure capace di cacciare i cuccioli di prede pi\u00f9 grandi, come le antilopi e gli stambecchi, e persino di pescare.\nRiproduzione.\nNon c'\u00e8 una stagione dell'accoppiamento specifica, ma sembra che gli orsi preferiscano farlo d'inverno, di modo che i cuccioli (solitamente 2) nascano in primavera, quando il cibo si trova in maggiore quantit\u00e0.\nIl corteggiamento, a dispetto della mole, \u00e8 piuttosto aggraziato e prevede sfregamenti del muso, abbracci, carezze e giochi. Infine, quando la femmina \u00e8 pronta, il maschio la monta e la penetra. L'unione pu\u00f2 durare anche 5 minuti.\nI piccoli resteranno con la madre per circa un anno e mezzo, durante il quale la madre gli insegner\u00e0 tutto quello che serve per sopravvivere.\nNemici.\nNon si pu\u00f2 parlare di veri predatori dell'orso, dato che non ne ha. Tuttavia, due carnivori competono con lui per le prede: il leopardo arabo e il lupo arabo. Questi due animali possono anche, all'occorrenza, uccidere gli orsacchiotti. Si conoscono anche casi di orsi morti a causa di un morso di vipera.\nVita sociale e letargo.\nIn genere l'orso bruno siriano, come gli altri orsi, \u00e8 solitario, ma possono capitare occasioni in cui pi\u00f9 orsi si riuniscono in uno stesso luogo: durante la riproduzione, per esempio, o intorno a una carcassa molto grande.\nPer quanto riguarda il letargo, si sa che \u00e8 praticato dagli orsi in cattivit\u00e0, mentre non si conosce nulla di questo argomento sugli esemplari in natura.\nRapporti con l'uomo.\nL'orso bruno siriano non \u00e8 molto aggressivo nei confronti delle persone, a meno che non sia una femmina con i cuccioli (allora vede l'uomo come un potenziale pericolo per gli orsacchiotti da eliminare) o sia affamato (allora l'uomo diventa per l'orso una preda).\nIn letteratura.\nSi sostiene che questa specie di orso sia quella che venne inviata da Yahweh a sbranare i 42 bambini che insultarono Eliseo nel Secondo Libro dei Re della Bibbia."}
{"id": "798359", "revid": "371529", "url": "https://it.wikipedia.org/wiki?curid=798359", "title": "Greatest Hits Live (Ramones)", "text": "Greatest Hits Live \u00e8 un album live del gruppo punk statunitense Ramones, pubblicato nel 1996.\nLe ultime 2 tracce sono due bonus track registrate in studio, e sono 2 cover inedite. \"R.A.M.O.N.E.S.\" \u00e8 un brano dei Mot\u00f6rhead, dell'album \"1916\", ed \u00e8 una canzone tributo ai Ramones stessi. La seconda \u00e8 \"Anyway You Want It\", di The Dave Clark Five.\nTracce.\nTutti i brani sono dei Ramones eccetto dove segnalato"}
{"id": "798360", "revid": "76963", "url": "https://it.wikipedia.org/wiki?curid=798360", "title": "Hilarie Burton", "text": "Hilarie \u00e8 conosciuta per il suo ruolo di Peyton Sawyer nella serie televisiva \"One Tree Hill\" di The CW (inizialmente della The WB).\nBiografia.\nHilarie Burton \u00e8 nata a Sterling, Virginia da Bill e Lisa Burton, ha tre fratelli minori (Billy, John e Conrad) e una sorella maggiore, Natalie. Si \u00e8 trasferita a New York dove ha frequentato contemporaneamente la New York University e la \"Fordham University\". Durante le riprese di \"One Tree Hill\" la Burton ha vissuto stabilmente a Wilmington, nella Carolina del Nord, dove il serial veniva girato.\n\u00c8 stata sposata con l'aiuto regista di \"One Tree Hill\", Ian Prange. Nel 2009, grazie a Jensen Ackles, amico di entrambi, inizia a frequentare l'attore Jeffrey Dean Morgan, che ha sedici anni pi\u00f9 di lei. Successivamente, nel Marzo del 2010, Burton e Morgan danno il benvenuto al loro primo figlio, Gus Dean Morgan. Il 16 Febbraio, 2018 Hilarie ha dato alla luce la loro seconda figlia, George Virginia Morgan. Il 5 Ottobre 2019, dopo dieci anni insieme i due si sono sposati in una cerimonia privata. La cerimonia \u00e8 stata celebrata dell'amico della coppia ed ex collega di Morgan, nella serie Supernatural, Jensen Ackles. \nCarriera.\nPrima di ottenere il ruolo in \"One Tree Hill\" Hilarie ha lavorato come veejay per il programma televisivo \"Total Request Live\" su MTV. Inizialmente era solo un'occasionale commentatrice ma in seguito il produttore le offr\u00ec il lavoro permanente. Hilarie \u00e8 apparsa nella serie televisiva \"Dawson's Creek\". \nHa sostenuto anche il provino per il ruolo della figlia del coach nel film \"Radio\" ma non ha ottenuto la parte.\nA Wilmington ha fondato una sua casa di produzione: la Southern Gothic Production (SoGoPro). L'attrice, che nasce come VJ, si \u00e8 unita recentemente al cast della seconda serie di \"White Collar\", crime-drama trasmesso da USA Network, nei panni di Sara Ellis, un'investigatrice assicurativa che resta coinvolta insieme a Neal Caffrey, famoso ladro, in alcuni affari concernenti la sfera privata di entrambi.\nNel 2013 ha preso parte ad alcuni episodi di Grey's anatomy come guest star. E sempre come guest \u00e8 comparsa in Hostages (2013), in Forever (2014) e in Extant (2015). \nNel 2016 ha vestito i panni dell'Agente della DEA, Karen Palmer, nello show Lethal Weapon, in cui appare per alcuni episodi nella prima e seconda stagione.\nDoppiatrici italiane.\nNelle versioni in italiano dei suoi lavori, Hilarie Burton \u00e8 stata doppiata da:"}
{"id": "798366", "revid": "122658174", "url": "https://it.wikipedia.org/wiki?curid=798366", "title": "Harald II di Norvegia", "text": "Origine del nome.\nSnorri Sturluson nell'Heimskringla racconta che un'estate, mentre Harald dimorava presso l'Hardangerfjord, giunse una nave dall'Islanda carica di merci realizzate con pelle di pecora. I norvegesi del posto accorsero al luogo in cui era attraccata ma non trovarono la merce di loro gradimento. Il capitano della nave allora si present\u00f2 da re Harald e gli espose il problema. Il re decise di vedere personalmente la merce accompagnato da un gran seguito e dopo averla esaminata volle acquistare un mantello grigio, seguito da ciascuno dei suoi uomini. La notizia si sparse e nei giorni successivi accorse cos\u00ec tanta gente ad acquistare quei mantelli che solo la met\u00e0 pot\u00e9 essere soddisfatta. L'episodio valse al re il soprannome di \"Gr\u00e1fell\" cio\u00e8 \"Pellegrigia\" o \"Mantogrigio\". Era infatti inusuale per un sovrano indossare abiti di pelle o di tessuto stinto, solitamente riservati alle classi sociali inferiori che non si potevano permettere di tingerli, tuttavia pare che Harald fosse un uomo di poche pretese.\nBiografia.\nInfanzia e giovinezza.\nHarald Eir\u00edksson nacque in Norvegia attorno al 930 da Eir\u00edk Bl\u00f3d\u00f8x e Gunnhildr. All'incirca nel 933 H\u00e1kon Haraldsson, cresciuto sino ad allora dal padre adottivo, re \u00c6thelstan, torn\u00f2 in Norvegia con una flotta e grazie alla promessa di cedere la propriet\u00e0 delle terre che coltivavano ai contadini, si ingrazi\u00f2 prima gli abitanti del Tr\u00f8ndelag poi la maggior parte dei norvegesi. Re Eir\u00edkr, sapendo di aver perso il supporto della nobilt\u00e0 e del popolo, decise di fuggire dal paese con la moglie e i figli, recandosi prima alle Orcadi poi in Inghilterra dove grazie ad un compromesso con il re degli anglosassoni ottenne il Regno di Northumbria a patto che lo difendesse alle scorrerie vichinghe, gli giurasse fedelt\u00e0 e si convertisse al Cristianesimo insieme al resto della famiglia. Harald trascorse verosimilmente la sua giovinezza a York. Nel 939 re \u00c6thelstan e al suo posto sal\u00ec Edmondo I d'Inghilterra, decisamente meno accomodante nei confronti degli scandinavi. Eir\u00edkr, temendo di perdere il trono, inizi\u00f2 una serie di scorrerie nelle Isole Britanniche finch\u00e9 Edmondo non lo sconfisse ed uccise nella battaglia di Stainmore. Gunnhildr e i figli, insieme a coloro che gli erano rimasti fedeli, attaccarono e si impossessarono delle Orcadi e delle Shetland e vi dimorarono per qualche tempo. \nLe battaglie di Avaldsnes e Rastarkalv.\nPoco prima del 950, in risposta alle continue scorrerie dei vichinghi danesi, re H\u00e1kon I di Norvegia intraprese una campagna lungo le coste della Danimarca volta a distruggerne le basi; questa azione militare provoc\u00f2 ovviamente l'ira di Harald I di Danimarca. Gunnhildr approfitt\u00f2 delle tensioni tra i due regni per trasferirsi con i figli dal fratello Harald I che garant\u00ec a lei e a figli tutto quanto serviva per vivere agevolmente pensando di poterli sfruttare come pedine per contrastare i norvegesi. Diventato adulto, Harald insieme ai suoi fratelli inizi\u00f2 ad effettuare scorrerie a danno di Tryggvi \u00d3l\u00e1fsson, re del V\u00edk per conto di H\u00e1kon I. \nNel 953 i figli di Eir\u00edkr, guidati da Guthormr, lo sconfissero al largo di Soten\u00e4s, riuscendo ad impossessarsi di gran parte del V\u00edk e dell'Agder, poi proseguirono lungo la costa occidentale della Norvegia. Giunti presso l'isola di Karm\u00f8y incontrarono la flotta norvegese, poi entrambi gli schieramenti sbarcarono e si affrontarono nella sanguinosa battaglia di Avaldsnes dove per\u00f2 Harald e i fratelli furono sconfitti e costretti a riparare in Danimarca. Guthormr Eir\u00edksson cadde nello scontro.\nNel 955 Harald e fratelli, stavolta guidati da Gamli, riuscirono ad eludere il sistema di segnalazione appena fatto realizzare da H\u00e1kon I e lo colsero di sorpresa mentre stava banchettando nella sua residenza di Birkestrand, presso l'isola di Frei. I figli di Eir\u00edkr, che avevano il doppio degli effettivi dell'avversario, schierarono l'esercito in posizione favorevole sulle pendici del Fredarberg ma dopo una mischia iniziale furono giocati da uno stratagemma di Egill detto \"Ullserkr\" (\"Camicia di Lana\") che facendo sventolare dieci bandiere da altrettanti uomini distanziati tra loro, indusse i danesi a credere di essere attaccati alle spalle e a fuggire disordinatamente. Gamli e i suoi norvegesi tuttavia continuarono a combattere valorosamente, riuscirono ad uccidere Egill ma furono infine sconfitti da un assalto portato da re H\u00e1kon in persona. Gamli cadde combattendo sulla spiaggia dell'isola mentre Harald e gli altri suoi fratelli riuscirono a fuggire via nave.\nVittoria di Fitjar e morte di H\u00e1kon.\nNel 961 Harald, divenuto il pi\u00f9 anziano dei figli di Eir\u00edkr, assunse il comando di una nuova spedizione militare sollecitata dal re danese ai danni di H\u00e1kon I. Ancora una volta i danesi riuscirono a sorprendere il re norvegese mentre si trovava in una delle sue residenze, questa volta a Fitjar, sull'isola di Stord. Le forze danesi, sei volte pi\u00f9 numerose di quelle norvegesi, sbarcarono sull'isola e assaltarono il nemico. Dopo un iniziale lancio di giavellotti si accese una mischia furibonda. Durante il combattimento Eyvindr Skreyja cerc\u00f2 di uccidere il re, facilmente riconoscibile per l'elmo dorato, ma cadde ucciso dalla spada di chi voleva ammazzare; insieme a lui mor\u00ec anche il fratello \u00c1lfr. Quando i danesi videro cadere i due fratelli, ritenuti tra i pi\u00f9 forti del loro esercito, si diedero alla fuga e furono inseguiti da H\u00e1kon. Durante l'inseguimento, tuttavia, una freccia trapass\u00f2 il re norvegese poco sotto la spalla. H\u00e1kon, moribondo, fu portato sino a H\u00e5konshella, il luogo in cui era nato, dove espresse le sue ultime volont\u00e0: dopo la sua morte il regno sarebbe dovuto passare nelle mani dei figli di Eir\u00edkr, con l'augurio che trattassero onorevolmente coloro che lo avevano servito. Fu cos\u00ec che paradossalmente la sconfitta di Fitjar permise ad Harald e fratelli di raggiungere il loro obiettivo. Re Harald I Dente Azzurro concesse a Harald II di Norvegia di governare il paese a suo nome.\nAccordi diplomatici e l'uccisione di Sigur\u00f0r Hak\u00f3nsson.\nDopo la morte di H\u00e1kon, i figli di Eir\u00edkr si stabilirono nelle regioni centrali della Norvegia. Su sollecitazione della madre Gunnhildr, che manteneva una grande influenza nella politica del regno e un notevole ascendente sui figli, si aprirono negoziati con Gu\u00f0r\u00f8\u00f0r Bj\u00f6rnsson, re del Vestfold, con Tryggvi \u00d3l\u00e1fsson, re del V\u00edk e con Sigur\u00f0r Hak\u00f3nsson, jarl di Lade, al termine dei quali si giunse ad un accordo per cui i tre avrebbero mantenuto il governo sui loro territori in cambio del riconoscimento di Harald e dei fratelli quali legittimi re di Norvegia e della cessione di met\u00e0 delle tasse e delle rendite dei rispettivi regni.\nNei mesi successivi per\u00f2 i figli di Eir\u00edkr iniziarono a nutrire una certa insofferenza nei confronti del potere dello jarl di Lade che da solo amministrava un territorio (Tr\u00f8ndelag e H\u00e5logaland) pi\u00f9 grande dei loro. Su suggerimento della madre cercarono inizialmente di riallacciare i rapporti cercando di corrompere Sigur\u00f0r con ricchi doni ed invitandolo ad incontrarli ma l'accorto \"jarl\" pur trattando benevolmente i messaggeri declin\u00f2 l'offerta. Puntarono allora su suo fratello Grj\u00f3tgar\u00f0r, sperando che, dal momento che era molto pi\u00f9 giovane e non possedeva alcun titolo di rilievo, sarebbe stato pi\u00f9 facilmente corruttibile. Grj\u00f3tgar\u00f0r in effetti si fece corrompere dai doni dei figli di Eir\u00eckr e dalla promessa di installarlo quale nuovo \"jarl\" di Lade una volta eliminato il fratello. Essi gli chiesero di tenere d'occhio Sigur\u00f0r e di avvertirli qualora si fosse presentato il momento buono per sbarazzarsene. Nell'autunno del 962 Sigur\u00f0r si rec\u00f2 a Skatval, nella Stj\u00f8rdal per un banchetto con una scorta meno nutrita del solito. Grj\u00f3tgar\u00f0r avvert\u00ec i figli di Eir\u00edkr. La notte successiva Harald ed Erlingr si imbarcarono su quattro navi insieme ad un gran numero di uomini e navigando di notte sbarcarono nella localit\u00e0 in cui si trovava lo \"jarl\", circondarono la sua residenza e le diedero fuoco uccidendo tutti coloro che vi erano all'interno.\nLa gente del Tr\u00f8ndelag dopo la morte di Sigur\u00f0r accett\u00f2 quale nuovo jarl il figlio H\u00e1kon che neg\u00f2 il pagamento di tasse e rendite ad Harald e si prepar\u00f2 a combattere contro i figli di Eir\u00edkr. Allestita la flotta, inizi\u00f2 ad effettuare scorrerie nel Nordm\u00f8re costringendo Harald e fratelli a ritirarsi prima nel Romsdal poi nel Sunnm\u00f8re. Nei successivi tre anni vi furono numerose battaglie minori tra i due schieramenti ma nessuno dei due prevalse. Si giunse infine ad un accordo secondo il quale i figli di Eir\u00edkr avrebbero concesso ad H\u00e1kon il Lade in cambio del suo riconoscimento di Harald quale re legittimo e del versamento di met\u00e0 delle tasse e delle rendite. Seguirono tre anni di pace.\nLa cattura del V\u00edk.\nUn autunno H\u00e1kon Sigur\u00f0arson, Tryggvi \u00d3l\u00e1fsson, Gu\u00f0r\u00f8\u00f0r Bj\u00f6rnsson e Gu\u00f0brandr di Gu\u00f0brandsdalen si riunirono nell'Hedmark e stabilirono un'alleanza, probabilmente a carattere difensivo, per assistersi vicendeolmente in caso di attacco da parte dei figli di Eir\u00edkr. Quando Harald e Gu\u00f0r\u00f8\u00f0r Eir\u00edksson lo vennero a sapere diffusero la notizia che la stagione successiva sarebbero partiti per effettuare scorrerie nel Mar Baltico orientale, come peraltro erano soliti fare. Gu\u00f0r\u00f8\u00f0r si ferm\u00f2 al largo del V\u00edk e invit\u00f2 Tryggvi a partecipare alle razzie. Questi accett\u00f2 ma giunto con una sola nave al largo di Soten\u00e4s fu ucciso a tradimento insieme ad altri dodici durante un'assemblea. Fu sepolto nel tumulo di Tryggvar\u00f8r, sull'isola di Trygg\u00f6. Harald sbarc\u00f2 di notte a T\u00f8nsberg e assalt\u00f2 la residenza in cui si trovava Gu\u00f0r\u00f8\u00f0r Bj\u00f6rnsson; ne segu\u00ec una breve mischia in cui alla fine Gu\u00f0r\u00f8\u00f0r cadde insieme a molti altri. Gu\u00f0r\u00f8\u00f0r e Harald poi riunirono le loro forze e riuscirono facilmente a conquistare tutto il V\u00edk. \u00c1stri\u00f0r, moglie di Tryggvi, riusc\u00ec a fuggire e partor\u00ec il figlio \u00d3l\u00e1fr mentre si trovava presso alcune isole in mezzo ad un lago.\nLa ripresa della guerra contro H\u00e1kon Sigur\u00f0arson.\nDopo essersi assicurati buona parte della Norvegia meridionale, i figli di Eir\u00edkr raccolsero uomini durante tutto il viaggio di ritorno poi riaprirono le ostilit\u00e0 contro H\u00e1kon Sigur\u00f0arson. Lo \"jarl\" di Lade non si fece trovare impreparato e anzi attacc\u00f2 per primo razziando il M\u00f8re per poi far tornare l'esercito a difendere il Tr\u00f8ndelag e proseguire con le rapine nel Romsdal. L'esercito dei figli di Eir\u00edkr era per\u00f2 troppo potente e alla fine riusc\u00ec ad occupare Trondheim e a riscuotere tutte le tasse che gli erano dovute. L'anno successivo H\u00e1kon, non appena i fratelli di Harald tornarono nel M\u00f8re, torn\u00f2 a Trondheim passando per la Svezia e riprese il controllo del suo dominio. Haraldr, Gu\u00f0r\u00f8\u00f0r ed Erlingr allora radurono un nuovo esercito nelle regioni orientali del paese e mossero contro il Tr\u00f8ndelag senza che alcuno gli opponesse resistenza poich\u00e9 H\u00e1kon si era portato con la flotta nel M\u00f8re; Erlingr venne deputato a governare quella regione. Alla difesa di quella regione i figli di Eir\u00edkr avevano posto suo fratello Grj\u00f3tgar\u00f0r. Durante la battaglia che segu\u00ec H\u00e1kon riport\u00f2 la vittoria e Grj\u00f3tgar\u00f0r venne ucciso insieme ad altri due \"jarl\". H\u00e1kon prosegu\u00ec sino in Danimarca dove prese accordi con re Harald \"Dente Azzurro\" per liberarsi di Harald Mantogrigio e dei suoi fratelli. Nel frattempo la popolazione del Tr\u00f8ndelag, costretta a versare tutte le tasse che aveva trattenuto negli anni precedenti e ridotta alla fame dalla carestia, diede luogo ad una rivolta armata che port\u00f2 all'uccisione di Erlingr Eir\u00edksson e della sua guardia personale. Tale azione fu concordata con H\u00e1kon che dopo la vittoria sul fratello si era rifugiato in Danimarca.\nLa morte.\nH\u00e1kon Sigur\u00f0arson in Danimarca era stato accolto benevolmente da re Harald Dente Azzurro ed era riuscito ad ingraziarsi Harald detto \"il Dorato\" (\"Gull-Haraldr\"), figlio di Kn\u00fat e quindi nipote del re. Il ragazzo, dopo alcuni anni passati a compiere scorrerie, intendeva vivere stabilmente in Danimarca e nella sua incauta ambizione pretese dal re che gli cedesse met\u00e0 del regno. Harald Dente Azzurro si consult\u00f2 con H\u00e1kon che gli consigli\u00f2 di soppiantare Harald Mantogrigio con l'altro suo nipote. Fu cos\u00ec che il re di Danimarca invi\u00f2 messaggeri al re di Norvegia annunciando che H\u00e1kon era ormai moribondo e chiedendogli di incontrarlo nello Jutland per ricevere le rendite dei possedimenti della madre. Spinto dalle ristrettezze economiche in cui si trovava il regno a causa della carestia, Harald Mantogrigio accett\u00f2. \nNell'estate del 970 Harald salp\u00f2 dal V\u00edk con tre navi e dopo essere entrato nel Limfjord approd\u00f2 ad Hals. Harald il Dorato sbarc\u00f2 presso la citt\u00e0 con nove navi ed attacc\u00f2 subito il norvegese che cadde combattendo insieme alla maggior parte dei suoi uomini."}
{"id": "798367", "revid": "12794", "url": "https://it.wikipedia.org/wiki?curid=798367", "title": "Bisestile", "text": ""}
{"id": "798368", "revid": "1543377", "url": "https://it.wikipedia.org/wiki?curid=798368", "title": "Guerra arabo-israeliana del 1948", "text": "La guerra arabo-israeliana del 1948 (per gli israeliani \u05de\u05dc\u05d7\u05de\u05ea \u05d4\u05e2\u05e6\u05de\u05d0\u05d5\u05ea, \u00abGuerra d'indipendenza\u00bb, per gli arabi al-Nakba, , ossia \u00abla catastrofe\u00bb) \u00e8 il conflitto, compreso nell'ambito del conflitto arabo-israeliano, che port\u00f2 nel 1948 allo scontro tra la componente ebraica della Palestina e la componente arabo-palestinese della stessa regione, appoggiata quest'ultima dalle forze armate di diversi paesi arabi del Vicino Oriente, solidali nel tentativo d'impedire la nascita dello Stato d'Israele.\nI primi scontri armati erano iniziati subito dopo l'approvazione, il 29 novembre 1947, della Risoluzione 181, con cui l'Assemblea generale delle Nazioni Unite raccomandava l'adozione del piano di partizione elaborato dall'UNSCOP (comitato appositamente creato per determinare l'assetto dei territori ad ovest del Giordano una volta cessato il mandato britannico); fino al ritiro britannico, avvenuto il 14 maggio 1948, si tratt\u00f2 essenzialmente di una guerra civile tra ebrei e arabi di Palestina e il conflitto rimase essenzialmente a livello di guerriglia, anche in conseguenza della significativa presenza di forze britanniche.\nProprio alla partenza di queste ultime, gli ebrei proclamarono la nascita dello Stato di Israele, mentre truppe provenienti da Egitto, Transgiordania, Siria, Libano e Iraq, unitamente a corpi di spedizione minori provenienti da altri paesi arabi, penetrarono nella Palestina cisgiordana; si tratt\u00f2 sostanzialmente di una guerra convenzionale; gli scontri terminarono nei primi mesi del 1949 e al cessate il fuoco seguirono accordi armistiziali separati.\nContesto storico.\nSul finire del XIX secolo il territorio della Palestina faceva parte dei \"vilayet\" (governatorati siriani dell'Impero ottomano) ed era a sua volta suddivisa in due sangiaccati (province ottomane) dove gli ebrei costituivano ormai una minoranza (circa ventiquattromila persone), integrata con le popolazioni autoctone.\nCon l'appoggio del Regno Unito, che vedeva di buon occhio la possibilit\u00e0 di insediamenti nella zona di popolazioni provenienti dall'Europa, e la grande disponibilit\u00e0 economica di cui godevano alcuni settori delle comunit\u00e0 ebraiche, Theodor Herzl, fondatore del sionismo, organizz\u00f2 il primo convegno sionista mondiale a Basilea nel 1897 e in esso furono poste le basi per il graduale trasferimento di ebrei in Palestina grazie all'acquisto da parte dell'Agenzia ebraica di terreni da assegnare a coloni ebrei provenienti dall'Europa e dalla Russia, per poter poi conseguire la necessaria maggioranza demografica e un sostanziale controllo dell'economia, che potessero giustificare la rivendicazione del diritto di dar vita a un'entit\u00e0 statuale che rappresentasse un rifugio per ebrei perseguitati.\nCome risultato di questi nuovi flussi migratori, la popolazione arabo-palestinese inizi\u00f2 a dar vita a movimenti nazionalistici che miravano a stroncare sul nascere quella che era considerata una vera e propria minaccia d'origine straniera.\nDurante la Prima guerra mondiale, con il coinvolgimento dell'Impero ottomano, molti ebrei si trasferirono da Russia ed Europa negli Stati Uniti. Con la Dichiarazione Balfour da parte del ministro degli esteri britannico, nel quadro della futura spartizione delle aree ottomane in caso di vittoria nel conflitto in atto, venne garantito al movimento sionista che sarebbe stato concesso alla componente ebraica (non tanto a quella locale, ma a quella attiva in Europa e nelle Americhe) di dar vita a una \"National Home\" (\"casa nazionale\", \"un focolare nazionale\") in Palestina, specificando che non dovevano comunque essere danneggiati \"i diritti civili e religiosi delle comunit\u00e0 non ebraiche della Palestina\".\nContemporaneamente i britannici promisero alla popolazione gi\u00e0 presente in Palestina che, una volta sconfitto l'Impero ottomano, a loro sarebbe stata garantita l'autodeterminazione. Oltre a questo il ministro plenipotenziario del Regno Unito Sir Henry MacMahon, alto commissario in Egitto, aveva promesso nel 1915 allo sceriffo della La Mecca al-\u1e24usayn ibn Al\u012b il riconoscimento agli arabi dei diritti all'autodeterminazione e all'indipendenza in cambio della loro partecipazione agli sforzi bellici antiottomani e la creazione di uno stato arabo dai confini non definiti con precisione, ma che avrebbe inglobato all'incirca tutto il territorio compreso fra Egitto e Persia, compresa parte della Palestina.\nNel 1916, precedentemente alla dichiarazione di Balfour ma dopo gli accordi tra Henry MacMahon e \u1e24usayn ibn \u0100li, poi disconosciuti e ritenuti frutto di fraintendimento, il Regno Unito e la Francia, con gli accordi Sykes-Picot, inizialmente tenuti segreti, avevano deciso che l'area della Palestina sarebbe stata assegnata ad un'amministrazione internazionale, mentre quella ad est (all'incirca l'attuale Giordania) avrebbe visto la nascita di una nazione araba.\nCon la fine della guerra mondiale e i successivi accordi di Sanremo del 1920, si opt\u00f2 per l'autorizzazione, da parte della Societ\u00e0 delle Nazioni, di mandati da affidare al Regno Unito e alla Francia, necessari in teoria per educare alla \"democrazia liberale\" le popolazioni del disciolto Impero ottomano, prima di concedere loro la completa indipendenza in epoca non determinata. Il mandato britannico divenne operativo completamente nel 1923, anche se l'Esercito di Sua Maest\u00e0 occupava e controllava completamente il territorio fin dal 1917.\nSe la reazione delle popolazioni arabe (musulmane e cristiane) a tali progetti fu vivace e del tutto improntata all'ostilit\u00e0, diverso fu invece l'atteggiamento del movimento sionista che, forte delle precedenti promesse fattegli, consider\u00f2 il Mandato britannico della Palestina il primo passo per la futura realizzazione di uno stato ebraico. Sotto questo mandato l'immigrazione ebraica nella zona sub\u00ec un'accelerazione, anche in forme illegali (soprattutto dopo le restrizioni poste con il Libro Bianco del 1939).\nSecondo la relazione dell'UNSCOP del 1947, l'andamento della popolazione in Palestina era stato il seguente:\nAltre stime si discostano leggermente da queste valutazioni. Secondo uno studio di Sergio Della Pergola che basa i suoi dati su una precedente pubblicazione di Roberto Bachi (\"The Population of Israel\", Jerusalem, Hebrew University, 1977) e sulle informazioni pubblicate dall\"'Israel Central Bureau of Statistics: Palestinian Central Bureau of Statistics\", la popolazione nel periodo sarebbe stata cos\u00ec composta (cifre approssimate in migliaia):\nLa Jewish Virtual Library, citando altri studi (\"Israel in the Middle East: Documents and Readings on Society, Politics, and Foreign Relations, Pre-1948 to the Present\", a cura di Itamar Rabinovich e Jehuda Reinharz, ISBN 978-0-87451-962-4), stima il seguente andamento (cifre approssimate in migliaia):\nIn tutti i casi, comunque, le stime sono concordi nell'evidenziare un elevato aumento della popolazione ebraica dopo l'inizio del mandato.\nNumerose furono le dimostrazioni di protesta da parte della popolazione araba locale, che spesso sfociarono in veri e propri scontri a tre fra l'esercito britannico, i residenti arabi e i gruppi armati dei coloni ebrei in un crescendo di assalti a villaggi e insediamenti e conseguenti rappresaglie. Nell'ambito di questi scontri nacque l'Haganah, un'organizzazione paramilitare ebraica avente lo scopo di proteggere i kibbutz ebraici e i loro abitanti dagli attacchi arabi e respingere gli aggressori. Dall'Haganah nel 1936 si separ\u00f2 l'ala politicamente pi\u00f9 a destra, che dette vita all'Irgun, e da quest'ultima si separ\u00f2 a sua volta nel 1940 il Lehi (poi chiamato \"Banda Stern\"), gruppo che agli scopi originali affianc\u00f2 l'uso di atti terroristici sia contro la popolazione araba che contro le forze britanniche.\nSpesso gli attriti non erano dovuti all'immigrazione in s\u00e9 ma ai criteri di assegnazione delle terre: gran parte della popolazione locale, secondo il diritto britannico, non era proprietaria dei terreni ma solo delle piante coltivatevi; di conseguenza molti di essi, bench\u00e9 lavorati da contadini arabi, furono acquistati dai coloni ebrei o dall'Agenzia Ebraica (o a affidati a uno dei due). Tutto ci\u00f2, unitamente al divieto di cessione o subaffitto ai non ebrei, di fatto toglieva un'importante fonte di sostentamento a numerosi insediamenti arabi preesistenti.\nIl 14 agosto 1929 ebbero luogo i primi scontri generalizzati nel paese, dopo che alcuni gruppi di sionisti marciarono presso il Muro del pianto di Gerusalemme rivendicando a nome dei coloni ebrei l'esclusiva propriet\u00e0 della Citt\u00e0 Santa e dei suoi luoghi sacri; a seguito di questa manifestazione iniziarono a circolare voci su scontri in cui i sionisti avrebbero picchiato i residenti arabi della zona e offeso il profeta Maometto. Come risposta il Consiglio Supremo Islamico organizz\u00f2 una contromarcia e il corteo, una volta arrivato al Muro, bruci\u00f2 le pagine di alcuni libri di preghiere ebraiche. Nella settimana gli scontri continuarono e, infiammati dalla morte di un colono ebreo e dalle voci, poi rivelatesi false, sulla morte di due arabi per mano di alcuni ebrei, si ampliarono fino a comprendere tutta la Palestina.\nIl 20 agosto l'Haganah offr\u00ec la propria protezione alla popolazione ebraica di Hebron (circa seicento persone su un totale di diciassettemila), la quale rifiut\u00f2 contando sui buoni rapporti che si erano instaurati negli anni con la popolazione araba e i suoi rappresentanti. Il 24 agosto gli scontri per\u00f2 raggiunsero la citt\u00e0, dove furono uccisi quasi settanta ebrei, altri cinquantotto furono feriti, alcune decine fuggirono dalla citt\u00e0 e quattrocentotrentacinque trovarono rifugio nelle case dei loro vicini arabi, per poi fuggire dalla citt\u00e0 nei giorni successivi. Alla fine di tutti gli scontri si contarono centotrentatr\u00e9 morti e trecentotrentanove feriti tra gli ebrei, quasi tutti causati dai conflitti con la popolazione araba (quasi settanta solo a Hebron), mentre tra gli arabi i morti furono centosedici e i feriti duecentotrentadue, per la maggioranza dovuti a scontri con le forze britanniche.\nUna commissione britannica giudic\u00f2 e condann\u00f2 i sospettati di stragi e rappresaglie ed emise condanne a morte per diciassette arabi e due ebrei, commutate poi in prigione a vita, tranne quelle di tre arabi, che furono impiccati. La commissione condann\u00f2 fermamente gli attacchi iniziali della popolazione araba contro i coloni ebraici e le loro propriet\u00e0, giustific\u00f2 le rappresaglie da parte dei coloni ebrei contro gli insediamenti arabi come una legittima difesa dagli attacchi subiti e vide nel timore della creazione di uno stato ebraico la causa di questi attacchi, timore che, per rassicurare la popolazione araba, venne pubblicamente giudicato infondato. Oltre a questo, la commissione raccomand\u00f2 al governo di riconsiderare le proprie politiche sull'immigrazione ebraica e sulla vendita di terra ai coloni, portando l'anno successivo alla creazione di una commissione apposita guidata da Sir John Hope Simpson. Questa seconda commissione conferm\u00f2 ufficialmente l'esistenza di suddetti problemi e mise in guardia il governo sui rischi per la stabilit\u00e0 della regione nel caso di un loro aggravarsi, sostenendo inoltre che, dati i metodi di coltura dei coloni e quelli tradizionali della popolazione araba, non erano rimaste pi\u00f9 terre fertili libere da assegnare a nuovi immigrati ebrei.\nLa politica di Londra tuttavia non mut\u00f2, nonostante vi fossero state nel frattempo varie condanne da parte della Societ\u00e0 delle Nazioni, e la situazione precipit\u00f2 portando allo scoppio di una guerra civile durata tre anni. Le iniziali richieste della popolazione araba di indire elezioni, mettere fine al mandato e bloccare completamente l'immigrazione ebraica ebbero come risultato solo una dura repressione e gli scontri divennero sempre pi\u00f9 violenti, causando cinquemila morti tra la popolazione araba, quattrocento tra quella ebraica e duecento tra i britannici.\nDopo tre tentativi falliti di ripartizione delle terre in due stati indipendenti (Gerusalemme e la regione limitrofa per\u00f2 sarebbero rimasti sotto il controllo britannico) e terminata la rivolta, il Regno Unito, con il Libro Bianco del 1939, decise di imporre un limite all'immigrazione, ottenendo per\u00f2 solo un brusco aumento degli arrivi clandestini (anche a causa delle persecuzioni che gli ebrei avevano cominciato a subire da parte della Germania nazista a partire dal 1933). Londra viet\u00f2 inoltre l'ulteriore acquisto di terre da parte dei coloni ebrei, promettendo di rinunciare al suo mandato entro il 1949 e prospettando per quella data la fondazione di un unico stato di etnia mista arabo-ebraica. Ci\u00f2 indusse, di conseguenza, gli ebrei di Palestina e le organizzazioni sioniste a cercare negli Stati Uniti quello che fino ad allora aveva concesso loro l'Impero britannico.\nIntanto, se da un lato alcuni palestinesi arabi si erano affidati agli atti terroristici come estrema forma di lotta contro una presenza che veniva considerata quella di un occupante straniero, un ricorso pi\u00f9 sistematico al terrorismo fu perseguito dalle organizzazioni militanti sioniste, che organizzarono gruppi militari, come l'Haganah e il Palmach, e paramilitari, come l'Irgun e il pi\u00f9 estremista Lehi, che si occupavano di intimidire l'elemento arabo o di attaccare i militari e i diplomatici britannici causando diverse centinaia di morti.\nCon la Seconda guerra mondiale i gruppi ebraici (con l'esclusione della Banda Stern che cerc\u00f2, senza ottenerla, l'alleanza con le forze naziste in chiave antibritannica), si schierarono con gli Alleati. Molti gruppi arabi, invece, guardarono con interesse all'Asse nella speranza che una sua vittoria sarebbe servita a liberarli dalla presenza britannica.\nAgli inizi del 1947 il Regno Unito, provato dal conflitto appena terminato e da una serie di sanguinosi attentati, tra cui quello all'Hotel King David di Gerusalemme (organizzato dai futuri primi ministri israeliani Menachem Begin e David Ben Gurion, anche se quest'ultimo cambi\u00f2 idea prima che l'attentato fosse compiuto, temendo troppe vittime tra i civili), e quello all'Ambasciata britannica a Roma, decise di rimettere il Mandato palestinese nelle mani delle Nazioni Unite.\nL'ONU dovette affrontare una situazione che, dopo trent'anni di controllo britannico, era diventata pressoch\u00e9 ingestibile, visto che oramai la popolazione ebraica costituiva un terzo dei residenti in Palestina, anche se possedeva solo il 7% circa del territorio contro il 50% della popolazione araba; la parte restante era in mano al governo britannico. \nIl 15 maggio 1947 fu fondata la UNSCOP (United Nations Special Committee on Palestine), comprendente undici stati (Canada, Cecoslovacchia, Guatemala, Paesi Bassi, Per\u00f9, Svezia, Uruguay, India, Iran, Jugoslavia, Australia), da cui erano esclusi i paesi pi\u00f9 influenti, allo scopo di permettere una maggiore neutralit\u00e0. Sette membri della commissione (Canada, Cecoslovacchia, Guatemala, Paesi Bassi, Per\u00f9, Svezia e Uruguay) votarono a favore della soluzione con due stati divisi con Gerusalemme sotto controllo internazionale; tre, invece, per un unico stato federale (India, Iran, Jugoslavia); una si astenne (Australia).\nIl problema chiave che l'ONU si pose in quel periodo fu se i rifugiati europei scampati alle persecuzioni naziste dovessero essere ricollegati in qualche modo alla situazione in Palestina. Nella sua relazione la UNSCOP si interrog\u00f2 su come accontentare entrambe le fazioni, giungendo alla conclusione che soddisfare le pur motivate richieste di entrambi era \"manifestamente impossibile\", ma che era anche \"indifendibile\" accettare di appoggiare solo una delle due posizioni.\nIl 29 novembre 1947 l'Assemblea generale delle Nazioni Unite approv\u00f2 quindi un piano, la Risoluzione dell'Assemblea Generale n. 181, per risolvere il conflitto arabo-ebraico, dividendo il Mandato britannico sulla Palestina in due stati, uno ebraico e l'altro arabo; a favore votarono trentatr\u00e9 paesi (Australia, Belgio, Bolivia, Brasile, Bielorussia, Canada, Costa Rica, Cecoslovacchia, Danimarca, Repubblica Dominicana, Ecuador, Francia, Guatemala, Haiti, Islanda, Liberia, Lussemburgo, Paesi Bassi, Nuova Zelanda, Nicaragua, Norvegia, Panama, Paraguay, Per\u00f9, Filippine, Polonia, Svezia, Sudafrica, Ucraina, USA, URSS, Uruguay, Venezuela), contro tredici (Afghanistan, Cuba, Egitto, Grecia, India, Iran, Iraq, Libano, Pakistan, Arabia Saudita, Siria, Turchia, Yemen), dieci si astennero (Argentina, Cile, Cina, Colombia, El Salvador, Etiopia, Honduras, Messico, Regno Unito, Jugoslavia) e uno era assente alla votazione (Thailandia). I paesi arabi fecero ricorso alla Corte Internazionale di Giustizia sostenendo la non competenza dell'Assemblea delle Nazioni Unite nel decidere la ripartizione di un territorio andando contro la volont\u00e0 della maggioranza dei suoi residenti, ma il ricorso fu respinto.\nSecondo il piano, lo stato ebraico avrebbe compreso tre sezioni principali collegate da incroci extraterritoriali; lo stato arabo, invece, avrebbe goduto anche di un\"'enclave\" a Giaffa. In considerazione della sua importanza religiosa, l'area di Gerusalemme, compresa Betlemme, avrebbe fatto parte di una zona internazionale amministrata dall'ONU.\nNel decidere su come spartire il territorio, per evitare possibili rappresaglie da parte della popolazione araba, la UNSCOP consider\u00f2 anche la necessit\u00e0 di radunare tutte le zone dove i coloni ebraici erano presenti in numero significativo (seppur spesso in minoranza ) nel futuro territorio ebraico, aggiungendovi diverse zone disabitate, per la maggior parte desertiche, per un 56\u2105 complessivo della superficie, in previsione di una massiccia immigrazione dall'Europa una volta abolite le limitazioni imposte dal governo britannico nel 1939.\nLa situazione sarebbe dunque stata ( ):\n(oltre a questo era presente una popolazione beduina di novantamila persone nel territorio destinato agli ebrei).\nLe reazioni alla risoluzione dell'ONU furono diverse. Da parte ebraica tanto la popolazione quanto la maggior parte dei gruppi e l'Agenzia Ebraica la accettarono, pur lamentando la non continuit\u00e0 territoriale tra le varie aree loro assegnate (solo i gruppi pi\u00f9 estremisti, come l'Irgun e la Banda Stern la rifiutarono, essendo questi contrari alla presenza di uno stato arabo in quella che veniva definita \"la Grande Israele\" e al controllo internazionale di Gerusalemme). Da parte araba, invece, il rifiuto fu generalizzato: alcuni gruppi rigettarono totalmente l'ipotesi della creazione di uno stato ebraico; altri criticarono le modalit\u00e0 di spartizione del territorio, che ritenevano avrebbero isolato lo stato arabo, non lasciandogli sbocchi sul Mar Rosso e sul Mar di Galilea, quest'ultimo la principale risorsa idrica della zona; altri ancora erano contrari perch\u00e9 alla minoranza ebraica (un terzo della popolazione totale) veniva assegnata la maggioranza del territorio (la commissione dell'ONU aveva preso quella decisione in virt\u00f9 della prevedibile immigrazione di massa dall'Europa dei reduci delle persecuzioni della Germania nazista).\nNel Regno Unito il piano suscit\u00f2 accese reazioni da parte di alcuni laburisti. Thomas Reid, membro di una delle commissioni britanniche, che nel decennio precedente aveva operato in Palestina, afferm\u00f2 in un lungo discorso in parlamento:\nIl Regno Unito si astenne dal votare e rifiut\u00f2 apertamente di seguire le raccomandazioni del piano, che riteneva si sarebbe rivelato inaccettabile per entrambe le parti, e annunci\u00f2 che avrebbe terminato il proprio mandato il 15 maggio 1948.\nFasi della guerra.\nPrima fase: 29 novembre 1947 - 1\u00ba aprile 1948.\nIl giorno seguente l'adozione da parte delle Nazioni Unite della Risoluzione 181, sette ebrei furono uccisi da arabi in Palestina in tre separati incidenti: alle 8 di mattino, in quello che fu poi considerato il giorno inaugurale della guerra del 1948, tre arabi attaccarono un \"bus\" che da Netanya andava a Gerusalemme, uccidendo cinque passeggeri ebrei. Mezz'ora dopo un secondo \"bus\" attaccato lasci\u00f2 un passeggero morto. Pi\u00f9 avanti nella giornata un uomo di venticinque anni fu colpito a morte a Giaffa, dove voci incontrollate parlavano di attacchi di ebrei ad arabi.\nPrigionieri arabi tentarono anche di aggredire ebrei nella prigione di San Giovanni d'Acri, ma furono respinti dai guardiani. A Gerusalemme il Supremo Comitato Arabo proclam\u00f2 uno sciopero generale di tre giorni, da gioved\u00ec 2 dicembre, che doveva essere segu\u00ecto da dimostrazioni di massa dopo la preghiera del venerd\u00ec. La decisione del Comitato includeva otto risoluzioni, l'ultima delle quali chiedeva al governo britannico di \"cedere immediatamente la Palestina alla sua popolazione araba\". Il 2 dicembre una folla razzi\u00f2 e bruci\u00f2 botteghe e negozi nel quartiere commerciale ebraico a Gerusalemme, senza che le forze britanniche vi si opponessero. Dall'avvio dello sciopero in poi gli scontri fra arabi ed ebrei si moltiplicarono e l'11 dicembre il corrispondente da Gerusalemme di \"The Times\" stim\u00f2 che almeno 130 persone erano morte, \u00ab...circa settanta delle quali ebree, cinquanta arabe e, fra le restanti, tre soldati e un poliziotto britannici\u00bb.\nMentre l'impegno britannico in Palestina volgeva al termine, attacchi alle forze di Londra da parte dell'Irgun e del Lehi aumentarono, sicch\u00e9 i britannici divennero riluttanti e intervennero in maniera via via pi\u00f9 inconsistente. Due disertori britannici, Eddie Brown, un capitano della polizia che accusava l'Irgun di avergli ucciso il fratello, e Peter Madison, un caporale dell'esercito, sono noti per aver partecipato all'attacco dinamitardo a bordo di un'autovettura contro il \"Palestine Post\" del 1\u00ba febbraio e contro un gruppo di persone che transitava lungo la commerciale Ben-Yehuda Street il 22 febbraio. Disertori britannici combatterono anche nelle formazioni miliziane ebraiche; la maggioranza con l'Ottava Brigata Corazzata di Yitzhak Sadeh insieme a Moshe Dayan. Allo stesso tempo la violenza crebbe sempre pi\u00f9 da parte dei due contendenti, impegnati in azioni di cecchinaggio, incursioni e bombardamenti che costarono la vita a numerose persone d'ambo gli schieramenti. Fra il 30 novembre 1947 e il 1\u00ba febbraio 1948 quattrocentoventisette arabi, trecentottantuno ebrei e quarantasei britannici furono uccisi e milletrentacinque arabi, settecentoventicinque ebrei e centotrentacinque britannici furono feriti. Nel marzo del 1948 soltanto, duecentosettantuno ebrei e duecentocinquantasette arabi furono uccisi.\nCol passare dei mesi dalla decisione della spartizione, forze sempre pi\u00f9 organizzate s'impegnarono in azioni di crescente violenza. La Legione araba attacc\u00f2 un convoglio di autobus di civili ebrei a Beit Nabala il 14 dicembre, e il 18 dicembre le forze dell'Haganah, forse muovendo dalle loro posizioni fortificate dei kibbutz e del Palmach, aggredirono il villaggio di al-Khisas. Tre settimane pi\u00f9 tardi le prime milizie irregolari arabe giunsero in Palestina e la \"leadership\" araba cominci\u00f2 a organizzare i palestinesi per la guerriglia contro le forze ebraiche.\nIl gruppo maggiore fu costituito da una formazione di volontari, l'Esercito Arabo di Liberazione, creato dalla Lega Araba e comandato dal nazionalista arabo Fawz\u012b al-Qawuqj\u012b. In gennaio e febbraio forze irregolari arabe attaccarono comunit\u00e0 ebraiche nel nord della Palestina ma senza conseguire sostanziali successi. Gli arabi concentrarono i loro sforzi nel tagliare le vie di comunicazione fra le citt\u00e0 ebraiche e il loro circondario in aree a popolazione mista. Alla fine di marzo gli arabi tagliarono del tutto la vitale strada che univa Tel Aviv a Gerusalemme, dove viveva un sesto circa della popolazione ebraica palestinese. L'Haganah si approvvigion\u00f2 di armi provenienti dalla Cecoslovacchia (si veda Operazione Balak). L'Yishuv cominci\u00f2 a lavorare su un piano chiamato \"Piano Dalet\" (ossia \"Piano D\").\nUfficialmente il Piano Dalet prevedeva solo la difesa dei confini del futuro stato israeliano e la neutralizzazione delle basi dei possibili oppositori (era comunque esplicitamente prevista, tra le varie possibilit\u00e0, la distruzione degli insediamenti arabi di difficile controllo), fossero questi interni al confine o oltre. Alcuni studiosi, principalmente tra quelli filopalestinesi (ma a partire dagli anni Cinquanta e Sessanta anche alcuni \"nuovi storici\" israeliani), ritengono che al di l\u00e0 degli scopi ufficialmente dichiarati, il Piano D fu impiegato come giustificazione, da parte dei gruppi pi\u00f9 estremisti, per la realizzazione di veri e propri massacri, come quello avvenuto a Deir Yassin, senza che le forze ebraiche moderate potessero intervenire per evitarli. Queste azioni, secondo alcuni storici, sarebbero state anche impiegate come forma di \"pressione psicologica\" per convincere i palestinesi ad abbandonare spontaneamente i loro insediamenti sul territorio assegnato allo Stato di Israele.\nSeconda fase: 1\u00ba aprile 1948-15 maggio 1948.\nLe forze ebraiche dimostrarono di essere militarmente pi\u00f9 forti di quanto gli arabi si attendessero e da maggio le loro unit\u00e0 attaccarono citt\u00e0 e villaggi arabi, specialmente quelli che controllavano le strade per isolare le popolazioni ebraiche. La strada per Gerusalemme era bloccata da combattenti arabi posizionati nei villaggi ai bordi della stessa. La citt\u00e0 di Gerusalemme era sotto assedio da parte degli arabi. Numerosi convogli di camion che portavano cibo e altri rifornimenti alla citt\u00e0 assediata vennero attaccati.\nNell'Operazione Nachshon l'Haganah prosegu\u00ec i suoi attacchi ai combattenti arabi mischiati con i civili e apr\u00ec temporaneamente la strada per Gerusalemme (20 aprile). Alcuni di questi villaggi lungo la strada per la citt\u00e0 vennero attaccati e demoliti e la popolazione fu costretta a fuggire lasciando, di conseguenza, quelle zone libere per la successiva colonizzazione da parte della popolazione ebraica.\nIl 9 aprile ebbe luogo il massacro di Deir Yassin (un villaggio arabo ufficialmente neutrale nel conflitto, che aveva stretto un patto di non aggressione con l'Haganah), compiuto dalle forze dell'Irgun e del Lehi, guidate dal futuro primo ministro israeliano Menachem Begin, che provoc\u00f2 circa centosette morti, quasi tutti civili, e l'abbandono del villaggio da parte della restante popolazione (circa settecentocinquanta persone). Il massacro ebbe una grande eco nell'opinione pubblica e fu anche denunciato dal futuro primo ministro (successivo 14 maggio) Ben-Gurion. Milstein sostiene che il partito di sinistra Mapai e David Ben-Gurion sfruttarono il massacro di Deir Yassin per bloccare il tentativo in atto di accordo politico e di governo con l'ala destra dei revisionisti, associati con l'Irgun e il Lehi.\nIl massacro di Deir Yassin provoc\u00f2 il panico tra la popolazione araba e gran parte di essa fugg\u00ec, mentre ci\u00f2 poteva aver avvantaggiato le forze ebraiche, che incontrarono minor resistenza nei villaggi spopolati. L'accaduto infiamm\u00f2 per\u00f2 l'opinione pubblica dei paesi arabi fornendo ad essi ulteriori motivi per inviare truppe regolari a combattere. Come rappresaglia per la strage quattro giorni dopo, il 13 aprile, gli arabi compirono anch'essi un massacro, quello di un convoglio medico che viaggiava verso l'ospedale di Hadassah. Circa settantasette tra medici, infermieri e altri civili ebrei furono uccisi.\nPer porre fine all'assedio le forze ebraiche, guidate dal colonnello dell'esercito statunitense David Marcus, costruirono la Strada di Birmania (dal nome della strada costruita dagli Alleati tra Birmania e Cina durante la seconda guerra mondiale), una strada tortuosa lungo le impervie montagne che portano a Gerusalemme. La Strada di Birmania permise alle forze ebraiche di liberare la citt\u00e0 dall'assedio arabo il 9 giugno, pochi giorni prima che le Nazioni Unite negoziassero un cessate il fuoco.\nNel frattempo una frenetica attivit\u00e0 diplomatica si svolse tra tutte le parti in causa. Il 10 maggio Golda Meir rappresent\u00f2 lo Yishuv nell'ultimo di una lunga serie di incontri clandestini tra i sionisti e re \u02bfAbd All\u0101h della Transgiordania. Mentre per mesi c'era stato un tacito accordo tra sionisti e Transgiordania per impedire l'istituzione di uno stato palestinese, con la Transgiordania ad occupare le aree arabe, all'incontro del 10 maggio \u02bfAbd All\u0101h offr\u00ec alla \"leadership\" dello Yishuv solo l'autonomia all'interno di un regno hashemita ampliato. Ci\u00f2 era inaccettabile per la \"leadership\" ebraica.\nNonostante ci\u00f2, con una sola eccezione, l'esercito transgiordano si astenne nella guerra successiva dall'attaccare le aree ebraiche designate della regione palestinese. Il 13 maggio la Lega Araba si riun\u00ec e concord\u00f2 l'invio di truppe regolari in Palestina allo scadere del mandato britannico. \u02bfAbd All\u0101h di Transgiordania venne nominato comandante in capo delle armate arabe, ma i vari eserciti arabi rimasero ampiamente scoordinati per tutto il corso della guerra.\nTerza fase: 14 maggio 1948-11 giugno 1948.\nIl Mandato britannico sulla Palestina scadeva il 15 maggio, ma i comandi ebraici condotti dal futuro primo ministro David Ben-Gurion dichiararono l'indipendenza il 14 maggio. Lo Stato d'Israele si proclam\u00f2 nazione indipendente e fu rapidamente riconosciuto dall'Unione Sovietica, dagli Stati Uniti e dalle altre nazioni che sedevano in quella che, all'epoca, era la neonata Assemblea generale delle Nazioni Unite.\nNei pochi giorni successivi, approssimativamente mille soldati libanesi, mille siriani, cinquemila iracheni e diecimila egiziani invasero il neocostituito stato. Quattromila soldati transgiordani invasero il cosiddetto Corpus separatum, la regione cio\u00e8 che comprendeva Gerusalemme e i suoi dintorni, come pure le aree indicate come parte dello stato arabo dal Piano di partizione delle Nazioni Unite. Essi furono aiutati da corpi di volontari dell'Arabia Saudita, della Libia e dello Yemen.\nIn un cablogramma ufficiale del Segretario generale della Lega degli Stati Arabi al suo omologo dell'ONU del 15 maggio 1948, gli stati arabi pubblicamente proclamarono il loro intento di creare uno \"Stato unitario di Palestina\" al posto dei due stati uno ebraico e l'altro arabo, previsti dal piano dell'ONU. Essi reclamarono che questi ultimi non erano validi perch\u00e9 ad essi si opponeva la maggioranza degli arabi palestinesi, e confermarono che l'assenza di un'autorit\u00e0 legale rendeva necessario intervenire per proteggere le vite e le propriet\u00e0 arabe.\nIsraele, gli USA e l'URSS definirono l'ingresso degli stati arabi in Palestina un'aggressione illegittima. Il segretario generale dell'ONU Trygve Lie lo descrisse come \"la prima aggressione armata che il mondo abbia mai visto dalla fine della seconda guerra mondiale\". La Cina, invece, sostenne con decisione le rivendicazioni arabe. Entrambe le parti nei mesi seguenti incrementarono il numero di truppe mobilitate, ma il vantaggio d'Israele crebbe continuamente come risultato del coinvolgimento progressivo dell'intera societ\u00e0 israeliana, accresciuta dall'afflusso mensile di circa diecimilatrecento immigrati.\nIl 26 maggio 1948 le Forze di Difesa Israeliane (FDI) furono ufficialmente istituite e l'Haganah, il Palmach e l'Irgun furono assorbiti dall'esercito del nuovo stato ebraico. Man mano che la guerra proseguiva le FDI riuscirono a mettere in campo pi\u00f9 truppe delle forze arabe. Dal luglio 1948, le FDI avevano sessantatremila combattenti; dall'inizio della primavera del 1949, centoquindicimila. Gli eserciti arabi avevano una forza stimata in quarantamila uomini nel luglio 1948, saliti a cinquantacinquemila nell'ottobre del 1948, e poco di pi\u00f9 nella primavera del 1949.\nTutte le risorse aeree ebraiche furono poste sotto il controllo dello Sherut Avir (servizio aereo noto come SA) nel novembre del 1947 e le operazioni aeree cominciarono il mese dopo da un piccolo aeroporto nei sobborghi di Tel Aviv, chiamato Sde Dov, con la prima azione di supporto terrestre che ebbe luogo il 17 dicembre. Lo Squadrone Galilea fu formato a Yavniel nel marzo 1948 e lo Squadrone Negev fu creato a Nir-Am in aprile. Il 10 maggio, allorch\u00e9 l'SA registrava la sua prima perdita in combattimento, vi erano tre unit\u00e0 aeree, uno stato maggiore dell'aeronautica, impianti di manutenzione e logistica operativi. Allo scoppio della guerra, il 15 maggio, l'SA divenne l'Aviazione Militare Israeliana (\"Israeli Air Force\", IAF, in ebraico: \u05d6\u05e8\u05d5\u05e2 \u05d4\u05d0\u05d5\u05d5\u05d9\u05e8 \u05d5\u05d4\u05d7\u05dc\u05dc, Zroa HaAvir VeHa\u1e24alal, lett. \"Arma dell'Aria e dello Spazio\"), ma durante le primissime settimane di guerra, non fu in grado di affrontare le forze aeree arabe, che impiegavano T-6 Texan, Supermarine Spitfire, C-47 e Avro Anson modificati (\"Arab Ansons\"), tant'\u00e8 vero che la maggior parte delle perdite arabe fu il risultato delle azioni della RAF britannica in risposta alle incursioni arabe sulle basi aeree del Regno Unito presso Haifa il 22 maggio, nel corso delle quali cinque Spitfire egiziani furono abbattuti.\nFu anche nel corso di questo periodo che il bilancio della supremazia aerea cominci\u00f2 a virare a favore dell'aviazione militare israeliana grazie all'acquisto di venticinque Avia S-199 dalla Cecoslovacchia, il primo dei quali arriv\u00f2 in Israele il 20 maggio (si trattava di derivati dell'aereo tedesco Messerschmitt Bf 109, particolarmente utili come contrapposizione agli Spitfire egiziani). La prima incursione su una capitale araba avvenne nella notte tra il 31 maggio e il 1\u00ba giugno, quando tre aerei israeliani bombardarono Amman. Le FDI acquisirono la superiorit\u00e0 aerea nell'autunno del 1948, nonch\u00e9 quella della potenza di fuoco e dell'addestramento del personale, gran parte del quale aveva partecipato ad azioni militari nella seconda guerra mondiale.\nLa prima missione delle FDI fu quella di resistere agli eserciti arabi e di impedire loro di distruggere i principali insediamenti ebraici fin quando non fossero giunti rinforzi e nuove armi. Il combattimento pi\u00f9 pesante lo si ebbe a Gerusalemme e sulla strada Gerusalemme-Tel Aviv fra la Legione Araba transgiordana e le forze israeliane. Re Abd All\u0101h di Giordania ordin\u00f2 a Glubb Pasci\u00e0, il comandante della Legione Araba, di entrare a Gerusalemme il 17 maggio e si ebbero pesanti combattimenti casa per casa fra il 19 e il 28 maggio, con la Legione Araba che riusc\u00ec ad espellere le forze israeliane dai quartieri arabi di Gerusalemme, come pure dal quartiere ebraico della Citt\u00e0 Vecchia. Le truppe irachene fallirono invece nei loro attacchi agli insediamenti ebraici (la battaglia pi\u00f9 importante ebbe luogo a Mishmar Haemek), e presero posizione difensiva attorno a Jenin, Nablus e Tulkarm.\nA nord, l'esercito siriano fu bloccato nel kibbutz di Degania dagli occupanti solo grazie a dell'armamento leggero. Un carro armato messo fuori uso da una bomba Molotov era ancora presente all'interno del kibbutz. Pi\u00f9 tardi un bombardamento d'artiglieria con cannoni del XIX secolo sistemati alla meglio condusse al ritiro dei siriani dal kibbutz.\nNel corso dei successivi mesi l'esercito siriano fu respinto e cos\u00ec pure gli irregolari palestinesi e l'Esercito Arabo di Liberazione (Arab Liberation Army, ALA). A sud, un attacco egiziano riusc\u00ec a penetrare le difese di numerosi kibbutzim israeliani, ma con pesanti perdite. Questo attacco fu bloccato vicino ad Ashdod. Le forze armate israeliane riuscirono non solo a mantenere il controllo militare dei territori ebraici loro assegnati dal piano dell'ONU, ma ad ampliarlo nelle aree teoricamente attribuite agli arabi.\nPrima tregua: 11 giugno 1948-8 luglio 1948.\nL'ONU proclam\u00f2 una tregua il 29 maggio, che entr\u00f2 in vigore l'11 giugno e sarebbe terminata 28 giorni dopo. Il cessate il fuoco fu sorvegliato dal mediatore delle Nazioni Unite Folke Bernadotte. Un embargo di armi fu dichiarato con l'intenzione che nessuna delle parti potesse trarre vantaggi dalla tregua. Al termine di essa, Folke Bernadotte present\u00f2 un nuovo piano di partizione che avrebbe assegnato la Galilea, la regione pi\u00f9 settentrionale della Palestina, agli ebrei e il Negev, la regione pi\u00f9 meridionale, agli arabi. Entrambe le parti contendenti lo respinsero. L'8 luglio le forze armate egiziane ripresero le operazioni di guerra, riaccendendo in tal modo i combattimenti.\nQuarta fase: 8 luglio 1948-18 luglio 1948.\nI dieci giorni, a met\u00e0 dell'estate, fra le due tregue furono dominati in larga misura dall'offensiva israeliana e dall'atteggiamento difensivo della parte araba. L'Operazione Dani fu la pi\u00f9 rilevante e mir\u00f2 a mettere in sicurezza e ad allargare il corridoio fra Gerusalemme e Tel Aviv, conquistando le cittadine lungo il tragitto anzidetto di Lidda (poi chiamata Lod) e di Ramle. I residenti di Lidda e Ramle, circa cinquantamila palestinesi, furono obbligati dagli israeliani ad abbandonare le citt\u00e0 dando luogo a quello che sarebbe stato il pi\u00f9 ampio esodo di popolazioni di tutto il conflitto.\nIn un secondo momento le posizioni fortificate di Latrun, dominanti Gerusalemme e la citt\u00e0 di Ramallah, furono ugualmente conquistate dagli israeliani. Questo secondo piano fu la cosiddetta Operazione Dekel, il cui fine era quello di conquistare la Bassa Galilea, inclusa Nazareth. Il terzo piano, al quale furono destinate scarse risorse, fu invece l'Operazione Kedem, per assicurarsi la Citt\u00e0 Vecchia di Gerusalemme.\nOperazione Dani.\nLidda fu essenzialmente difesa dall'esercito transgiordano, ma anche le milizie palestinesi e l'Esercito Arabo di Liberazione furono presenti. La citt\u00e0 fu attaccata da nord via Majdal al-Sadiq e al-Muzayri'a, e da est via Khulda, al-Qubab, Jimzu e Danyal. Per colpirla furono anche impiegati per la prima volta dei bombardieri. L'11 luglio 1948 le forze israeliane presero la citt\u00e0 e il giorno dopo conquistarono anche Ramle. Il 15 e il 16 luglio attaccarono Latrun ma non riuscirono ad occuparla. Le sferrarono un secondo disperato attacco il 18 luglio tramite unit\u00e0 della Brigata Yiftach, dotata di veicoli corazzati che comprendevano due carri armati Cromwell, ma anche questa volta senza successo. Fu dichiarata una seconda tregua il 18 luglio, ma gli israeliani perseverarono nei loro tentativi di conquista fino al 20 luglio.\nOperazione Dekel.\nMentre l'Operazione Dani procedeva al centro, nel nord si attuava l'Operazione Dekel. Nazaret fu presa il 16 luglio e al momento dell'entrata in vigore della seconda tregua l'intera Bassa Galilea dalla baia di Haifa al Lago Kinneret era stata conquistata dagli israeliani.\nOperazione Kedem.\nOriginariamente l'operazione doveva scattare l'8 luglio, immediatamente dopo la prima tregua, e essere attuata dall'Irgun e dalla Banda Stern, ma fu rinviata da David Shaltiel, forse perch\u00e9 non credeva nelle loro capacit\u00e0 dopo il fallimento di conquista di Deir Yassin senza l'aiuto dell'Haganah. Le forze dell'Irgun, comandate da Yehuda Lapidot (Nimrod), dovevano aprirsi un varco alla Porta Nuova. Il Lehi doveva distruggere il muro che si stendeva dalla Porta Nuova alla Porta di Giaffa e il battaglione Beit Hiron doveva colpire dal Monte Zion.\nEra previsto che la battaglia iniziasse alle 20,00 del venerd\u00ec 16 luglio, che era gi\u00e0 sabato per gli ebrei, con la conseguente applicazione delle relative disposizioni religiose, un giorno prima del secondo cessate il fuoco. Il piano registr\u00f2 problemi seri fin dalle sue prime battute e fu posposto dapprima alle 23,00 e poi alla mezzanotte. Non fu prima delle 2,30 di notte che la battaglia cominci\u00f2. Gli appartenenti all'Irgun tentarono d'infrangere il blocco alla Porta Nuova ma le altre forze ebraiche in campo fallirono il loro obiettivo. Alle 5,45 del mattino, Shaltiel ordin\u00f2 una ritirata e la fine delle ostilit\u00e0.\nSeconda tregua: 18 luglio 1948-15 ottobre 1948.\nAlle 19,00 del 18 luglio entr\u00f2 in vigore la seconda tregua del conflitto, dopo intensi sforzi diplomatici condotti dall'ONU.\nIl 16 settembre Folke Bernadotte propose una nuova partizione per la Palestina in base alla quale la Transgiordania avrebbe annesso le aree arabe, inclusi il Negev, al-Ramla e Lydda, lo stato ebraico avrebbe inglobato l'intera Galilea, Gerusalemme avrebbe avuto un'amministrazione internazionale e i rifugiati avrebbero potuto tornare alle loro terre d'origine o essere indennizzati. Anche questo nuovo piano fu per\u00f2 respinto da entrambe le parti in causa.\nIl giorno dopo Bernadotte fu assassinato dalla Banda Stern e il suo vice, lo statunitense Ralph Bunche, lo rimpiazz\u00f2.\nQuinta fase: 15 ottobre 1948-20 luglio 1949.\nOperazioni israeliane.\nTra il 15 ottobre 1948 e il 20 luglio 1949 Israele lanci\u00f2 una serie di operazioni militari per respingere gli eserciti arabi e rendere sicure le sue frontiere.\nIl 24 ottobre fu lanciata l'Operazione Hiram, che fu un successo completo e con la quale gli israeliani conquistarono l'intera Alta Galilea, respingendo l'Armata di Liberazione Araba e l'esercito libanese in Libano, avanzando addirittura di cinque miglia all'interno del Libano, in direzione del fiume Leonte.\nIl 15 ottobre si pass\u00f2 all'Operazione Yoav nel Negev settentrionale. L'obiettivo era quello di inserire un cuneo fra le forze egiziane lungo la costa palestinese e la strada Beersheba-Hebron-Gerusalemme per conquistare infine l'intero Negev. Condotta dal comandante del Fronte Meridionale, Yigal Allon, anche questa azione ottenne i risultati sperati, perch\u00e9 disordin\u00f2 i ranghi dell'esercito egiziano e forz\u00f2 le truppe del Cairo a ritirarsi sia dal Negev settentrionale che dalle cittadine di Beersheba e Ashdod. Il 22 ottobre, infine, un commando di sommozzatori della marina israeliana affond\u00f2 la nave egiziana Am\u012br F\u0101r\u016bq.\nIl 22 dicembre fu la volta dell'Operazione Horev, chiamata anche \"Operazione Ayin\", grazie alla quale l'intero Negev fu sgombrato dalla presenza egiziana, minaccia per le comunit\u00e0 ebraiche meridionali.\nGli israeliani avanzarono a Nitzana e nella Penisola del Sinai e circondarono l'esercito egiziano nella Striscia di Gaza costringendolo a ritirarsi e ad accettare il cessate il fuoco. Per gli israeliani fu una vittoria decisiva perch\u00e9 il 7 gennaio fu raggiunto un accordo di tregua. Le forze israeliane, su pressioni internazionali, evacuarono poi il Sinai e Gaza.\nIl 5 marzo prese il via l'Operazione Uvda. Il 10 marzo gli israeliani giunsero a Umm Rashrash, dove pi\u00f9 tardi sar\u00e0 costruita la citt\u00e0 di Eilat, e la conquistarono senza dover combattere (presero parte alle operazioni la Brigata Negev e la Brigata Golani). Dai vincitori fu innalzato un vessillo artigianale realizzato con l'inchiostro (\"The Ink Flag\") che reclamava Umm Rashrash come parte d'Israele.\nRisoluzione dell'ONU n. 194.\nNel dicembre 1948 l'Assemblea Generale dell'ONU approv\u00f2 la Risoluzione 194 che dichiarava, fra l'altro, che nel contesto di un accordo generale di pace \"ai rifugiati che avessero voluto tornare alle proprie case e vivere in pace coi loro vicini, sarebbe stato permesso di farlo\" e che \"sarebbe stato pagato l'indennizzo per le propriet\u00e0 di quanti avessero scelto di non tornare\". La risoluzione dava mandato inoltre di creare una commissione di conciliazione dell'ONU. Tuttavia le parti coinvolte non fecero alcun progresso nella sua applicazione e il problema dei rifugiati palestinesi rimase.\nAeroplani britannici.\nA mezzogiorno del 7 gennaio 1949 quattro Spitfire FR 18 della RAF appartenenti al 208\u00ba squadrone, in volo di perlustrazione nell'area di Deir al-Balah, inavvertitamente sorvolarono un convoglio israeliano che era stato da poco attaccato dall'aviazione militare egiziana. I soldati delle forze israeliane spararono contro gli aerei e abbatterono uno degli velivoli britannici. I restanti tre aerei furono abbattuti da due Spitfire di pattuglia dell'aviazione israeliana condotti da Slick Goodlin e John McElroy, dei volontari provenienti rispettivamente dagli Stati Uniti e dal Canada.\nPi\u00f9 tardi in quella giornata quattro Spitfire della RAF appartenenti allo stesso squadrone, scortati da sette aerei Tempest dello squadrone n\u00ba 213 e da altri otto Tempest del 6\u00ba, alla ricerca degli aerei abbattuti del 208\u00ba, furono aggrediti da quattro Spitfire dell'aviazione israeliana e uno fu abbattuto, uccidendo il pilota David Tattersfield. Un altro Tempest fu danneggiato da un velivolo israeliano pilotato da Ezer Weizman. L'ultimo scontro fra Israele e RAF nel corso del conflitto riguard\u00f2 un Mosquito PR. 34 del 13\u00ba squadrone RAF in missione di perlustrazione topografica, che venne abbattuto il 20 novembre 1948 da un P-51, alla cui guida era l'israeliano Waine Peake.\nConseguenze.\nAccordo di armistizio del 1949.\nNel 1949 Israele firm\u00f2 armistizi separati con l'Egitto il 24 febbraio, con il Libano il 23 marzo, con la Transgiordania il 3 aprile e con la Siria il 20 luglio, riuscendo a tracciare i propri confini, che compresero il 78 % della Palestina mandataria, il 50 % in pi\u00f9 di quanto previsto dal Piano di partizione dell'ONU. Tali linee di cessate il fuoco divennero pi\u00f9 tardi note come la \"Green Line\" (\"Linea Verde\"). La Striscia di Gaza e la Cisgiordania, invece, furono occupate rispettivamente da Egitto e Transgiordania.\nPerdite.\nIsraele perse circa l'1 % della sua popolazione in guerra: seimilatrecentosettantatre persone. Quasi quattromila furono i militari e il resto civili.\nIl numero esatto delle perdite arabe non \u00e8 noto ma \u00e8 stimato fra i cinquemila e i quindicimila morti.\nConseguenze demografiche.\nLe Nazioni Unite stimarono che settecentoundicimila palestinesi, met\u00e0 della popolazione araba della Palestina dell'epoca, fuggirono, emigrarono o furono obbligati a sgomberare durante il conflitto. Questo \"esilio\" fu chiamato \"al-Nakba\" (), lett. \"la catastrofe\". Alcuni hanno rivelato che numerosi palestinesi seguitarono a credere che gli eserciti arabi avrebbero prevalso ed affermarono pertanto di voler tornare nelle loro terre d'origine."}
{"id": "798369", "revid": "547034", "url": "https://it.wikipedia.org/wiki?curid=798369", "title": "Mecezio", "text": "Biografia.\nPatrizio d'origini armene, secondo alcune fonti siriache, presumibilmente viaggi\u00f2 con l'Imperatore Costante II a Siracusa, assunta a capitale dell'impero, nel 663 e nel 668 fu proclamato imperatore dall'esercito dopo che l'Imperatore Costante II venne ucciso con il portasapone (un vaso) da un servitore nel bagno a Siracusa. Secondo alcune edizioni (MSS) della \"Cronaca\" di Teofane Confessore, fu Mecezio a ordire la congiura che uccise Costante II; secondo altre edizioni della suddetta \"Cronaca\", invece, Mecezio sarebbe stato nominato imperatore contro la sua volont\u00e0. In realt\u00e0 governava solo la Sikelia. Le cronache lo definiscono di bell'aspetto.\nLa sua usurpazione dur\u00f2 meno di un anno. Infatti, truppe dall'Italia, dall'Africa e dalla Sardegna marciarono verso la Sicilia, espugnarono Siracusa e deposero l'usurpatore; molti dei suoi ufficiali vennero mutilati e condotti in prigionia a Costantinopoli, dove giunse anche la testa dell'usurpatore, decapitato. Fonti greche e siriache aggiungono che alla spedizione siciliana contro l'usurpatore avrebbe preso parte anche Costantino IV, figlio di Costante, anche se alcuni studiosi (a partire da Brooks) hanno messo in dubbio l'effettiva partecipazione dell'Imperatore legittimo alla spedizione siciliana. Costantino IV, giunto in Sicilia e deposto l'usurpatore Mecezio dopo sette mesi di usurpazione, giustizi\u00f2 Mecezio, con il figlio Giovanni (attestato solo da fonti siriache) e i suoi pi\u00f9 stretti seguaci, tra cui spiccava il patrizio Giustiniano, padre del futuro patriarca di Costantinopoli Germano I; lo stesso Germano fu castrato per ordine dell'Imperatore.\nCostantino IV torn\u00f2 quindi a Costantinopoli, tornando, secondo Zonara, con la barba cresciuta, e ci\u00f2 gli avrebbe valso il soprannome di \"Pogonato\" (\"barbuto\")."}
{"id": "798373", "revid": "287204", "url": "https://it.wikipedia.org/wiki?curid=798373", "title": "Ivan Klasnic", "text": ""}
{"id": "798376", "revid": "226458", "url": "https://it.wikipedia.org/wiki?curid=798376", "title": "Codifica a descrizioni multiple", "text": "La Codifica a Descrizioni Multiple (Multiple Description Coding (MDC) \u00e8 una tecnica di codifica che frammenta un singolo media stream in n stream indipendenti di uguale importanza (n&gt;=2), chiamati descrizioni. I pacchetti di ogni descrizione sono instradati su cammini multipli e (parzialmente) disgiunti. Per decodificare il Media Stream basta ottenere una descrizione qualunque, tuttavia la qualit\u00e0 migliora se vengono ricevute pi\u00f9 descrizioni in parallelo.\nL'idea del MDC \u00e8 di fornire robustezza al media stream.\nPoich\u00e9 un sottoinsieme del numero di descrizioni pu\u00f2 essere usato per decodificare lo stream originale, gli intasamenti e le perdite di pacchetto (che sono comuni in reti come internet) non interromperebbero lo stream ma ne causerebbero solo una momentanea perdita di qualit\u00e0.\nSi pu\u00f2 stimare che la qualit\u00e0 di uno stream \u00e8 circa proporzionale al data rate sostenuto al ricevitore. \nMDC \u00e8 una forma di partizionamento dei dati, paragonabile alla codifica a strati usata nel MPEG-2 e MPEG-4.\nTuttavia, a differenza di MDC, il meccanismo della codifica a strati genera uno strato di base e n strati di miglioramento. Lo strato di base \u00e8 necessario per decodificare il media stream, gli strati di miglioramento sono utilizzati per migliorare la qualit\u00e0 dello stream. Tuttavia, il primo strato di miglioramento dipende dallo strato di base e ogni strato di miglioramento n + 1 dipende dallo strato n, cos\u00ec l'n+1 pu\u00f2 essere applicato solo se lo strato di miglioramento n \u00e8 gi\u00e0 costituito.\nCos\u00ec, i media stream che usano l'approccio a strati sono interrotti ogni volta che manca lo strato di base e di conseguenza gli strati di miglioramento corrispondenti diventano inutili.\nLo stesso succede per gli strati di miglioramento mancanti. In generale ci\u00f2 significa che nelle reti con perdite, la qualit\u00e0 di un media stream non \u00e8 proporzionale alla quantit\u00e0 di dati ricevuti.\nOltre alla maggiore tolleranza all'errore, MDC permette lo streaming che si adatta al bit rate dell'utente:\nI fornitori di contenuti mandano tutte le descrizioni di un media stream senza badare alle limitazioni alla banda di download dei clienti.\nGli utenti che non possono sostenere il data-rate totale, riceveranno un sottoinsieme delle descrizioni totali vedendo comunque il media stream, cos\u00ec i fornitori di contenuti non si dovranno preoccupare di mandare altri stream a bit-rate inferiori.\nLa stragrande maggioranza dei codec utilizzati oggi (2006) utilizza una codifica a descrizione singola (SD). Questo approccio non fa nessuna partizione dello stream.\nA dispetto dei vantaggi sopra citati per MDC, i codec SD sono predominanti. Le ragioni sono la complessit\u00e0 dello sviluppo dei codec e la perdita di efficienza di compressione."}
{"id": "798388", "revid": "125630515", "url": "https://it.wikipedia.org/wiki?curid=798388", "title": "Moira Kelly", "text": "Biografia.\nMoira, nata nel Queens (New York), ma cresciuta a Ronkonkoma (New York), \u00e8 la terza di sei figli. Suo padre, Peter, era un violinista, sua madre, Anne, un'infermiera. Entrambi erano immigranti irlandesi e Moira ha avuto un'educazione cattolica. Ha frequentato la \"Connetquot Senior High School\", Long Island, New York e si \u00e8 diplomata nel 1986. In seguito ha frequentato il \u2018'Marymount Manhattan College'\u2019.\nMoira \u00e8 apparsa nel ruolo di Mandy Hampton nella prima stagione della serie televisiva della Casa Bianca \"West Wing - Tutti gli uomini del Presidente\" e ha dato la voce alla leonessa Nala ne \"Il re leone\" e \"Il re leone II - Il regno di Simba\". \u00c8 inoltre apparsa nel film del 1992 \"Charlot,\" in \"110 e lode\" e \"Fuoco cammina con me\". Ha interpretato Dorothy Day in \"Entertaining Angels: The Dorothy Day Story\". Al cinema ha interpretato Kate Mosley in \"The Cutting Edge\". Attualmente lavora per la televisione vestendo i panni di Karen Roe in \"One Tree Hill\".\nNel 1984 Moira ha partecipato interpretando una piccola parte in una produzione del suo liceo \"Connetquot Senior High School\", il musical \"Annie\". A causa di una malattia la giovane ragazza che interpretava Miss Hannigan si ritir\u00f2 causando una serie di cambiamenti nel cast. Il regista Eric Martinsen scelse cos\u00ec Moira per interpretare Grace Farrell. Lo spettacolo risult\u00f2 un grande successo e Moira si vide aprire le porte verso una carriera da attrice.\nVita personale.\nDi fede cattolica, dal 2000 Moira \u00e8 sposata con Steve Hewitt, un uomo d'affari texano, da cui ha avuto due figli: Ella (nata nel 2001) e Eamon (nato nel 2003).\nDoppiatrici italiane.\nDa doppiatrice \u00e8 sostituita da:"}
{"id": "798390", "revid": "486946", "url": "https://it.wikipedia.org/wiki?curid=798390", "title": "Independent TeleVision", "text": ""}
{"id": "798394", "revid": "253269", "url": "https://it.wikipedia.org/wiki?curid=798394", "title": "Barry Corbin", "text": "Biografia.\nEra figlio del giudice Kilmer Blaine Corbin, Senatore dello Stato del Texas dal 1948 al 1956, e di Alma Scott Corbin, un'insegnante.\nInizi\u00f2 la carriera di attore negli anni sessanta come interprete shakespeariano, ed \u00e8 oggi ricordato per aver vestito i panni di sceriffo, generale o altri autorevoli personaggi. Le generazioni pi\u00f9 giovani lo ricordano come coach di una squadra liceale di basket, i Ravens, team di cui fanno parte Lucas e Nathan Scott, protagonisti della serie televisiva \"One Tree Hill\" (2003-2009).\nTra gli altri numerosi personaggi interpretati per la televisione, da ricordare quello dell'astronauta Maurice J. Minnifield nella serie \"Un medico tra gli orsi\" (1990-1995), grazie alla quale ottenne due candidature agli Emmy Awards come miglior attore non protagonista in una serie drammatica, e di Roscoe Brown nell'acclamata serie western \"Colomba solitaria\" (1989). Sul grande schermo, altri ruoli di rilievo furono quelli del Generale in \"Wargames - Giochi di guerra\" (1983), dello zio di John Travolta in \"Urban Cowboy\" (1980) e dello sceriffo Harv in \"Critters 2\" (1988).\nCorbin prese parte soprattutto a film western, dove diede prova della sua abilit\u00e0 nel cavalcare, affinata nel piccolo ranch in cui risiede in Texas e dal costante impegno nell'organizzazione di rodei di beneficenza."}
{"id": "798396", "revid": "106908", "url": "https://it.wikipedia.org/wiki?curid=798396", "title": "Curtiss", "text": ""}
{"id": "798397", "revid": "729019", "url": "https://it.wikipedia.org/wiki?curid=798397", "title": "Vlaamse Militanten Orde", "text": "Il Vlaamse Militanten Orde (denominazione in fiammingo, in italiano Ordine Militante Fiammingo), abbreviato in VMO, era un'organizzazione belga di estrema destra attiva dagli anni cinquanta agli anni ottanta nelle Fiandre.\nIl VMO fu fondato nel 1950 come un'organizzazione per la salvaguardia del partito Volksunie. Scopo del fondatore Bob Maes era la protezione dei nazionalisti fiamminghi.\nNel 1972 Bert Eriksson riform\u00f2 il VMO da gruppo nazionalista a gruppo di estrema destra. Cambiarono i metodi dell'azione ed il VMO divent\u00f2 un gruppo paramilitare.\nDurante gli anni settanta e gli anni ottanta vi furono numerosi atti di violenza organizzati dal VMO, azioni contro i francofoni, i musulmani e la sinistra.\nNel 1983 il VMO divent\u00f2 un'organizzazione illegale in seguito a una condanna in tribunale come organizzazione paramilitare. Gran parte dei militanti passarono ad un altro gruppo, il \"Voorpost\" (Avamposto), fondato nel 1977."}
{"id": "798398", "revid": "287204", "url": "https://it.wikipedia.org/wiki?curid=798398", "title": "Campionati mondiali di canoa/kayak 1997", "text": "I 28esimi Campionati mondiali di canoa/kayak si sono svolti a Dartmouth (Canada) nel 1997."}
{"id": "798399", "revid": "1543377", "url": "https://it.wikipedia.org/wiki?curid=798399", "title": "Curtiss Aeroplane and Motor Company", "text": "La Curtiss Aeroplane and Motor Company fu un'azienda aeronautica statunitense costituita nel 1916 da Glenn Hammond Curtiss. Dopo un periodo di considerevoli successi commerciali, nel 1929 si fuse con la Wright Aeronautical per dare vita alla Curtiss-Wright Corporation.\nStoria.\nDopo un primo periodo durante il quale Glenn Curtiss aveva realizzato diversi modelli di aeroplano prevalentemente sotto il marchio della G.H. Curtiss Manufactoring Company, egli fond\u00f2 la Curtiss Aeroplane Company (nel 1910), mentre la Curtiss Motor Company (sorta nel 1911) si occupava della produzione di motori. Nel corso del 1914, quando i suoi aerei dotati di motore in configurazione spingente furono considerati ormai obsoleti e messi a terra dalle autorit\u00e0 militari statunitensi (che ne facevano largo uso), Curtiss per entrare nel settore dei modelli con motore in configurazione traente si affid\u00f2 al talento di B. Douglas Thomas, un ingegnere britannico che gi\u00e0 aveva lavorato per la Sopwith Aviation Company, conosciuto nel corso di una visita in Inghilterra l\u2019anno precedente.\nDopo i successi ottenuti con gli idrovolanti, che gli erano valsi l\u2019assegnazione delle due prime edizioni del Collier Trophy nel 1911 e nel 1912, la rapida espansione delle proprie attivit\u00e0, legata anche alla produzione di aerei da addestramento, scout e di idroricognitori richiesti dalle forze armate degli alleati della prima guerra mondiale, port\u00f2 Curtiss a considerare la necessit\u00e0 di una migliore organizzazione delle proprie risorse. Decise cos\u00ec di fondere le due societ\u00e0 nella Curtiss Aeroplane and Motor Company, con un atto datato 13 gennaio 1916. Il mese successivo la societ\u00e0 neocostituita acquis\u00ec inoltre il controllo della Burgess Company, una delle pi\u00f9 antiche aziende americane, della quale avrebbe mantenuto in vita il marchio, per la produzione di idrovolanti Model N-9.\nQuando gli Stati Uniti decisero di entrare in guerra, nel 1917, l\u2019impatto sull\u2019industria aeronautica in genere fu un\u2019esperienza traumatica, dato che delle sedici aziende aeronautiche con le quali furono sottoscritti contratti di produzione, solamente sei avevano fino ad allora costruito pi\u00f9 di dieci aeroplani. Sebbene la Curtiss facesse parte di questo sparuto gruppo di aziende \u201cesperte\u201d, la riorganizzazione verso la produzione di massa non fu indolore: come molte altre imprese aeronautiche l\u2019azienda attinse al settore automobilistico ed affid\u00f2 a John North Willys, gi\u00e0 presidente della Willys\u2013Overland Motors, la guida dei propri impianti. La nuova metodologia industriale cre\u00f2 un forte senso di umiliazione nel personale dell\u2019azienda, molto pi\u00f9 avvezzo alla realt\u00e0 artigianale del passato. Grande sollievo per tutti fu la creazione della Curtiss Engineering Corporation a Long Island, guidata da Glenn Curtiss stesso, che permise alle vecchie maestranze di concentrarsi sulla realizzazione di nuovi progetti, lasciando agli industriali dell\u2019auto la gestione della produzione di massa negli impianti di Buffalo.\nLo sforzo militare statunitense nell\u2019organizzazione dell\u2019arma aerea fu coordinato sotto l\u2019egida del neocostituito Aircraft Production Board (APB): incaricato dal Ministero della Guerra, doveva coordinare la produzione dei modelli di aerei necessari alle forze schierate sul campo, anche attraverso l\u2019acquisizione di licenze produttive da aziende europee; tra gli effetti prodotti da questa politica vi fu tuttavia anche il divieto per i costruttori statunitensi di sviluppare nuovi modelli su propria iniziativa.\nQuesta scelta port\u00f2 a sottoscrivere numerosi ordini di produzione di velivoli di origine europea che per\u00f2, nel lasso di tempo necessario all\u2019impianto delle linee di montaggio, si rivelavano obsoleti e venne quindi abbandonata gi\u00e0 all\u2019inizio del 1918, cos\u00ec che le industrie aeronautiche potessero nuovamente dedicarsi alla progettazione di nuovi modelli seguendo le proprie iniziative. Nel frattempo l\u2019APB si era occupato anche di reperire aziende \u201csecondarie\u201d che supportassero nella produzione i principali contraenti degli ordini, dato che l\u2019efficienza industriale era ancora piuttosto ridotta e che i numeri richiesti erano considerevoli: a titolo di esempio, il maggior numero di esemplari del diffusissimo motore Curtiss OX-5 fu realizzato da aziende terze su contratti sottoscritti per il tramite dell\u2019APB.\nNell\u2019ambito di questo processo organizzativo, nel lasso di tempo compreso tra il luglio del 1917 e il marzo del 1919, la Curtiss Aeroplane and Motor Company consegn\u00f2 alle autorit\u00e0 militari statunitensi aeroplani completi e motori, per un corrispettivo complessivo di di dollari; per numero di velivoli, si tratt\u00f2 del 33% delle unit\u00e0 complessivamente realizzate per l'APB in quello stesso periodo.\nLa fine del conflitto comport\u00f2 la cancellazione di un corposo numero di ordinazioni ma non fu l\u2019unica tegola a cadere sulla testa del mondo dell\u2019aviazione statunitense: il Congresso degli Stati Uniti volle indagare sui processi e sulle prassi seguite dalle autorit\u00e0 militari per assegnare contratti di acquisizione dei velivoli nel corso della guerra. Ne emerse un quadro costellato da episodi di conflitto d\u2019interessi, affarismo e clientelismo che avevano alla fine determinato che nessun velivolo da combattimento di produzione statunitense abbia mai raggiunto il fronte nelle file dell\u2019U.S. Signal Corps.\nIl lavoro d\u2019indagine tuttavia non sfoci\u00f2 in accuse formali nei confronti dei costruttori, in quanto si pot\u00e9 appurare che i comportamenti incriminati erano tenuti sotto lo stretto controllo delle autorit\u00e0 governative e che le aziende aeronautiche, in sostanza, non facevano che eseguire ordini. Gli stessi vertici della Curtiss Aeroplane and Motor Company poterono dimostrare gli sforzi compiuti per sovvertire questo stato di cose impegnandosi per un diverso modo di operare, per il quale si sentivano qualificati.\nCon la fine della guerra, la copiosa offerta di aerei e di parti meccaniche, seppure obsoleti e progettati per altri compiti, port\u00f2 ad un vero e proprio collasso dei prezzi di vendita sul mercato civile: molti costruttori furono costretti a chiudere i battenti e la stessa Curtiss ridusse da nove a due i propri impianti produttivi, riducendo le proprie dimensioni, e capacit\u00e0 produttive, ad una frazione del colosso qual era diventata pochi anni prima.\nAllo stesso tempo aument\u00f2 la litigiosit\u00e0 fra i diversi costruttori aeronautici in tema di brevetti tanto che i vertici della Curtiss si trovarono a passare gran parte del loro tempo a testimoniare nel corso delle numerose diatribe, non ultima quella che da lunghi anni si trascinava con la Wright Company (divenuta, Wright-Martin nel 1916).\nLa situazione delle aziende aeronautiche statunitensi, per di pi\u00f9, stentava a migliorare a causa della normativa esistente che assicurava alle autorit\u00e0 militari che acquistavano il prototipo di un nuovo aeroplano, anche la propriet\u00e0 intellettuale del brevetto. Con questo sistema sia l\u2019United States Army Air Service che la United States Navy potevano assegnare la produzione di un aereo a qualsiasi azienda, indipendentemente da chi ne fosse stato il reale progettista. Anche la Curtiss si avvalse di questo sistema costruendo aerei quali il PN-1, il CT o l\u2019F4C-1 il cui progetto non era stato concepito all\u2019interno dell\u2019azienda.\nFu soltanto nel 1925, con l\u2019approvazione dell\u2019Air Mail Act che la normativa in materia di brevetti fu modificata riaprendo, di fatto, il mercato alla libera iniziativa delle aziende aeronautiche che tornavano a detenere i diritti di propriet\u00e0 dei loro progetti ed erano quindi libere di sfruttarli commercialmente. In questo modo la Curtiss pot\u00e9 mantenere la leadership conquistata nel corso della guerra, forte del proprio reparto di ricerche e degli impianti produttivi che impiegavano ingegneri e maestranze di provata esperienza.\nFino a questo momento le aziende aeronautiche superstiti, dovevano le proprie fortune al mercato militare ma la seconda met\u00e0 degli anni venti del XX secolo port\u00f2 una ventata di novit\u00e0 grazie alla ripresa delle competizioni sportive che videro come protagonisti, tra gli altri, i racers prodotti dalla Curtiss che si aggiudicarono anche due edizioni della Coppa Schneider mentre il mercato civile trovava nuovo slancio anche grazie alla privatizzazione del servizio postale fino ad allora gestito in regime di monopolio dallo United States Postal Service.\nLa fine del decennio segn\u00f2 un momento importante per l\u2019azienda Curtiss: Glenn Curtiss ne aveva lasciato la direzione esecutiva nel 1921 e di fatto la compagnia era una public company in costante espansione, anche tramite acquisizioni societarie o partnership industriali; emblematico, in questo senso, il dato sugli occupati: i dipendenti del 1928 erano diventati soltanto un anno dopo. Questo processo di crescita tocc\u00f2 l\u2019apice il 26 giugno del 1929 quando la Curtiss si fuse con la storica azienda concorrente che fu dei fratelli Wright.\nPer quanto i rispettivi prodotti fossero all\u2019epoca complementari e non concorrenziali fra loro, e nessuno dei rispettivi fondatori fosse pi\u00f9 alla guida delle singole societ\u00e0, la nascita della Curtiss-Wright Corporation fu un evento storico per l\u2019aviazione statunitense e diede origine a quella che, fino al termine della seconda guerra mondiale fu la pi\u00f9 grande azienda aeronautica della nazione."}
{"id": "798412", "revid": "2157456", "url": "https://it.wikipedia.org/wiki?curid=798412", "title": "Lupo II d'Aquitania", "text": "Origine.\nMolto probabilmente era figlio del conte di Poitiers, Hattone (figlio del duca d'Aquitania e duca di Guascogna, Oddone I e dalla moglie Valtrude, figlia di Walchiso (figlio di Arnolfo di Metz), e della moglie di cui non si conoscono n\u00e9 il nome n\u00e9 gli ascendenti, come risulta dai documenti provenienti dal monastero di Alarcon. Ma la cosa non \u00e8 certificata da alcun documento di fonte primaria.\nBiografia.\nNel 744, suo zio, il duca d'Aquitania e duca di Guascogna, Hunaldo I, vedendo che non poteva resistere ai maggiordomi dei regni Franchi, Carlomanno e Pipino III detto \"il Breve\", che avevano passato la Loira e avevano posto il campo in Aquitania decise di abdicare, ma, prima di abdicare si fece raggiungere da suo fratello, il padre di Lupo, Hattone, che era a Poitiers, e, per punirlo per il fatto che si era schierato con Pipino e Carlomanno lo fece accecare e rinchiudere in una prigione segreta; per le conseguenze dell'accecamento per\u00f2 suo padre, Hattone, mor\u00ec. \nmemori dell'ingiuria di Hunaldo.\nNel 768, quando suo cugino Waifer, duca d'Aquitania e duca di Guascogna, venne sconfitto e messo in fuga da Pipino III, che nel frattempo era divenuto re di tutti i Franchi, quindi catturato e ucciso, gli subentr\u00f2 nel ducato di Guascogna, mentre in Aquitania subentrava il figlio di Waifer, Hunaldo II, che era anche suo nipote, in quanto era il figlio di sua figlia Adele.\nSecondo gli \"Annales Sangallenses Baluzii\", in quello stesso anno, Hunaldo II fu affrontato in Vasconia e sconfitto dal figlio maggiore di Pipino, Carlomagno, che, dopo la morte del padre, aveva ricevuto la parte nord-occidentale dell'Aquitania assieme alla Neustria e all'Austrasia, poich\u00e9 il fratello minore Carlomanno, che aveva ricevuto la parte sud-orientale dell'Aquitania assieme alla Borgogna, la Provenza, la Gotia, l'Alsazia e l'Alamagna, si era rifiutato di aiutare Carlo a domare la rivolta aquitana.&lt;br&gt;Secondo gli \"Einhardi Fuldensis Annales\" invece Carlomanno cooper\u00f2 con Carlo ed insieme catturarono Hunaldo.\nSecondo gli \"Einhardi Annales\" Hunaldo si rifugi\u00f2 in Guascogna, presso il nonno (fratello di sua madre) e nello stesso tempo cugino, Lupo II, che, nel 769, venne, a sua volta, attaccato dai nuovi re di Aquitania, Carlomagno, re dell'Aquitania nord-orientale, e Carlomanno, re della sud-occidentale.&lt;br&gt;Hunaldo allora venne consegnato, con la moglie, a Carlomanno, dopo che Lupo II si era riconosciuto suo vassallo, ricevendone in cambio la conferma del suo titolo che copriva un territorio compreso tra il corso del fiume Garonna, i Pirenei ed il golfo di Guascogna, esclusa la zona di Bordeaux, che rimase nelle mani dei Carolingi, ed i Pirenei erano sotto il controllo dei Baschi. Mentre il sud dell'Aquitania e parte della Settimania venne concessa da Carlomagno a Torsone col titolo di conte di Tolosa.\nMor\u00ec, probabilmente, nel 775, fatto giustiziare da Carlomagno che, secondo lo storico del XIX secolo, Jean Justin Monlezun, lo fece impiccare, lasciando due figli, Adelrico e il piccolo, Sancho; mentre per altri, mor\u00ec, nel 778, dopo aver preso parte, sembra, all'agguato di Roncisvalle.\nDiscendenza.\nLupo II dalla moglie Numbela delle Asturie ebbe diversi figli:"}
{"id": "798415", "revid": "3082", "url": "https://it.wikipedia.org/wiki?curid=798415", "title": "Severo Alessandro", "text": ""}
{"id": "798419", "revid": "599013", "url": "https://it.wikipedia.org/wiki?curid=798419", "title": "Carlo Senoner", "text": "Carlo Senoner nasce a Selva di Val Gardena in localit\u00e0 Freina, ai piedi del Sassolungo, montagna pi\u00f9 alta e suggestiva della Val Gardena e della famosissima pista da sci del Ciampinoi, la quale sar\u00e0 luogo di disputa dei campionati del mondo del 1970.\nFiglio di intagliatori e successivamente albergatori (padre Giovanni Senoner e madre Elisabetta Insam), era il penultimo di una famiglia numerosissima (11 fratelli). Come tale gli fu data la possibilit\u00e0 di fare l'atleta, su e gi\u00f9 per quei prati che in futuro non lontano divennero le piste della famosissima Sella Ronda, al giorno d'oggi amate da tutti gli sciatori e snowboardisti (fonte \u2600http://www.portillo-dolomites.it/it/albergatore_carlo_senoner_hotel_portillo.asp)\nBiografia.\nCarriera sciistica.\nNato in una numerosa famiglia di sciatori e albergatori ladini, inizi\u00f2 a praticare lo sci da bambino.\nStagioni 1959-1962.\nNel 1959, a sedici anni, vinse il titolo europeo juniores e quello italiano assoluto nello slalom gigante; entrato quindi a far parte della nazionale, l'anno successivo partecip\u00f2 agli VIII Giochi olimpici invernali di , dove fu il pi\u00f9 giovane atleta presente e si classific\u00f2\n17\u00b0 nello slalom gigante e 13\u00b0 nello slalom speciale.\nNel 1960 partecipa alle Olimpiadi di Squaw Valley occupando buoni piazzamenti.\nNel 1961 vinse lo slalom gigante e lo slalom speciale della 3-Tre, la classica di Madonna di Campiglio, e fu terzo nella combinata; l'anno dopo ai Mondiali di Chamonix arriv\u00f2 6\u00ba nello slalom gigante, e 4\u00ba nella combinata.\nStagioni 1963-1968.\nNel 1963 alla 3-Tre vinse la combinata e fu terzo sia nella discesa libera, sia nello slalom speciale, ma non pot\u00e9 partecipare ai IX Giochi olimpici invernali di a causa di un infortunio. Sub\u00ec un nuovo, grave infortunio ai legamenti durante la discesa libera dei Campionati italiani di sci alpino 1965 all'Abetone, ma riusc\u00ec a tornare alle gare ai Mondiali del Portillo del 1966, in Cile, dove si aggiudic\u00f2 l'oro nello slalom speciale e fu l'unico campione iridato non francese di quella manifestazione.\nNel 1967 prese parte alla prima stagione della Coppa del Mondo, esordendo nella gara inaugurale del 5 gennaio, lo slalom speciale di Berchtesgaden: si classific\u00f2 5\u00ba e quello rimase il suo miglior risultato nel circuito. Il 21 gennaio 1968 ottenne il suo ultimo piazzamento in Coppa (9\u00ba nello slalom speciale di Kitzb\u00fchel del 21 gennaio); partecip\u00f2 quindi ai X Giochi olimpici invernali di (non concluse lo slalom speciale) e si ritir\u00f2.\nAltre attivit\u00e0.\nLasciate le competizioni si dedic\u00f2 all'attivit\u00e0 di albergatore nella natia Selva di Val Gardena; chiam\u00f2 il suo albergo a \"Hotel Chalet Portillo\" (ora chiamato Hotel Portillo Dolomites) in onore della vittoria in Cile.\nPremi e riconoscimenti.\nNel 1966, lo Sci Club Forl\u00ec gli ha conferito il premio nazionale Cristallo d'Oro."}
{"id": "798422", "revid": "1013865", "url": "https://it.wikipedia.org/wiki?curid=798422", "title": "Provincia di Bolu", "text": "La provincia di Bolu (in turco Bolu ili) \u00e8 una provincia della Turchia.\nSuddivisione amministrativa.\nLa provincia \u00e8 divisa in 9 distretti:\nFanno parte della provincia 13 comuni e 511 villaggi."}
{"id": "798432", "revid": "77358", "url": "https://it.wikipedia.org/wiki?curid=798432", "title": "Lupo I di Aquitania", "text": ""}
{"id": "798442", "revid": "130040", "url": "https://it.wikipedia.org/wiki?curid=798442", "title": "Hunaldo I di Aquitania", "text": ""}
{"id": "798444", "revid": "2153076", "url": "https://it.wikipedia.org/wiki?curid=798444", "title": "Girlfriend (Avril Lavigne)", "text": "Girlfriend \u00e8 un brano musicale della cantautrice canadese Avril Lavigne, pubblicato come primo singolo estratto dal terzo album della cantante \"The Best Damn Thing\" del 2007.\nIl brano, scritto dalla stessa Lavigne insieme a Lukasz \"Dr.Luke\" Gottwald (che ha lavorato anche con Britney Spears), ha anticipato la pubblicazione dell'album, avvenuta il 13 aprile 2007.\nLa canzone \u00e8 stata presentata su MTV USA con la premi\u00e8re del video il 7 febbraio 2007 e diffusa via radio a partire dal 5 marzo nel Nord America, dal 19 marzo nel resto del mondo e nel Regno Unito il 2 aprile.\nLa pubblicazione del singolo \u00e8 stata posticipata di un mese (la prima data comunicata ai fan era stata il 29 gennaio) a causa del successo radiofonico del precedente singolo della cantante, \"Keep Holding On\".\n\"Girlfriend\", con le sue 7.3 milioni di copie vendute in 72 diverse nazioni, \u00e8 il singolo di maggior successo di Avril Lavigne nelle classifiche musicali di tutto il mondo e anche il singolo pi\u00f9 venduto a livello mondiale del 2007.\nDescrizione.\nDella canzone \"Girlfriend\" Avril ha registrato il ritornello in 8 lingue: giapponese, cinese, spagnolo, tedesco, italiano, portoghese, francese e inglese; essa ha due versioni in quest'ultima: una \"explicit\" (nella strofa dice \"And hell yeah I'm the motherfuckin' princess\" ovvero \"Ebbene s\u00ec, sono la fottuta principessa\") e l'altra \"clean\", utilizzata nelle radio ed inserita nella versione \"clean\" dell'album (nella strofa dice \"And hell yeah I'm a (seguito da un periodo di silenzio in cui pronuncia la parola) princess\" ovvero: \"Ebbene s\u00ec, sono la - principessa\").\nA pochi mesi dalla pubblicazione del singolo, Avril \u00e8 stata citata per plagio dai \"The Rubinoos\", autori della canzone \"I wanna be your boyfriend\", che hanno riscontrato varie somiglianze di questa con la canzone con la propria, pubblicata nel 1979. La cantante si \u00e8 difesa da queste accuse affermando di non aver mai sentito la canzone dei Rubinoos.\nIl 1\u00ba novembre 2007 la canzone viene premiata agli MTV Europe Music Awards come \"Miglior Canzone dell'anno\", superando \"Umbrella\" (Rihanna), \"Grace Kelly\" (Mika), \"Beautiful Liar\" (Beyonc\u00e8 &amp; Shakira) e \"Rehab\" (Amy Winehouse).\nNell'estate del 2008, Girlfriend viene utilizzata come colonna sonora per gli spot di una famosa azienda produttrice di zaini e borse, la Seven.\nLa band statunitense degli Zebrahead ha prodotto una reinterpretazione della canzone, di cui esiste anche un video.\nAccoglienza.\nLa nota rivista settimanale americana, il \"Billboard Magazine\", ha posizionato \"Girlfriend\" alla posizione numero 94 tra i singoli del decennio. Un altro importante magazine statunitense, il \"Rolling Stone\", ha posto il brano alla posizione numero 35 nella top 100 dei migliori brani del 2007. Il \"Blender Magazine\" ha descritto il singolo come \"the perfect pop-punk single\", mentre Dr Luke l'ha definito \"not-too-serious, but fun and harder than most stuff that Avril has done, and that it is upbeat\". Alex Macpherson del quotidiano \"The Guardian\" ha definito \"Girlfriend\" un brano che \"crea dipendenza in modo brillante... un ritorno trionfale\".\nVideo.\nIl video, girato l'11 e il 12 gennaio 2007 al centro di divertimenti \"Golf N' Stuff\" a Los Angeles, raffigura i tentativi di una ragazza di conquistare un ragazzo esortandolo a lasciare per lei la sua attuale fidanzata. Nel video, vuole sottrarlo espressamente alla di lui ragazza finendo anche per schernirla. La prima scena inquadra il centro di divertimenti e poi una ragazza rossa con gli occhiali (impersonata da Avril stessa) con il suo fidanzato, i quali stanno parlando mentre camminano mano nella mano. Improvvisamente la coppia viene fermata da una ragazza dai capelli neri (sempre Avril): la ragazza rossa la guarda male mentre sorride al suo ragazzo e si avvia con lui fuori dal locale. Di colpo la ragazza mora comincia a saltellare e a cantare il ritornello dalla canzone (\"Hey, hey, you, you, I don't like your girlfriend\") mentre l'altra ragazza si gira per ribattere (\"No way, no way\"); la mora continua a parlare, tentando di sedurre il ragazzo (\"I think you need a new one. Hey, hey, you, you, I want to be your girlfriend\") sotto gli occhi increduli della sua fidanzata.\nIl video qui fa un taglio netto e la scena si sposta su Avril e la sua band che suonano in un locale. Nel frattempo, la ragazza rossa viene umiliata in tutti i modi possibili e immaginabili dall'altra ragazza e dalle sue amiche: per esempio, viene mandata fuori strada con il go-kart e mentre mangia un dolce a forma di treccia con il suo ragazzo (lui un capo, lei l'altro) la rivale glielo strappa di mano e d\u00e0 un bacio sulla guancia al ragazzo, il tutto mentre a tratti vengono inquadrati Lavigne e la band che danzano e suonano. Ci sono anche dei momenti in cui la cantante viene ripresa mentre suona la chitarra, mentre si trova con dei ragazzi a ballare illuminata da un riflettore o in un bagno insieme ad altre ragazze. Nel frattempo, la mora va con delle amiche verso la coppia che dovrebbe fare delle foto. Alla rossa viene impedito di fare le foto con il suo ragazzo mentre la mora va verso di lui. Poi v'\u00e8 una successione di riprese con Lavigne e la band, Avril illuminata dal faro, la cantante in bagno e poi ella stessa nei panni della mora mentre, con un colpo di mazza da golf, atterra e fa cadere nella fontana dell'acqua la rossa. Il ragazzo cerca d'aiutarla ma la fidanzata ricade e la mora ne ride compiaciuta e viene vista dal giovane. Infine, vedendoli insieme, la ragazza rossa s'infuria e va a fermare l'avversaria, la quale si abbassa facendola finire in un bagno chimico, che per l'impatto cade rovesciandole il suo contenuto addosso. Avril e le sue amiche ballano al contempo in un bagno deserto, mentre s'alternano le scene della band mentre suona con la cantante. Mentre la nuova coppia ride della ragazza rossa, Avril e lo stesso ragazzo si ritirano in una toilette del bagno per stare insieme. Il video si conclude con Avril che apre la porta del bagno e fa un gesto in segno di vittoria.\nIl 18 luglio del 2008 il video di \"Girlfriend\" divenne il video pi\u00f9 visto di YouTube di tutti i tempi; fu infatti il primo video su YouTube a superare le 100 milioni di visualizzazioni e a ottenere quindi la certificazione Vevo, successivamente, il 3 dicembre 2009.\nClassifiche.\n\"Girlfriend\" ha bissato il successo del singolo d'esordio \"'Complicated\" diventando il singolo di maggior successo di Avril Lavigne nelle classifiche mondiali. \u00c8 il primo brano di Avril a raggiungere la prima posizione della \"Billboard\" Hot 100 dei brani pi\u00f9 venduti e trasmessi negli Stati Uniti, rimanendo per 18 settimane nella top 10.\nRemix (Dr. Luke).\nNel mese di giugno del 2007 \u00e8 stato pubblicato anche un remix in chiave hip hop di \"Girlfriend\", prodotto sempre da Dr. Luke in cui canta principalmente la rapper americana Lil Mama e Avril Lavigne canta solamente il ritornello. La collaborazione \u00e8 stata del tutto casuale e non programmata: Lil Mama ha realizzato il remix per conto proprio e l'ha in seguito proposto ad Avril, che ne \u00e8 rimasta piacevolmente colpita. Le due hanno definito gli ultimi ritocchi per telefono ed hanno poi deciso di incontrarsi per realizzare il video della canzone.\nNel video si vedono le due cantanti divertirsi assieme: in giro su una macchina rosa, in una corsa su monopattini e nella realizzazione di un graffito sul muro con bombolette spray colorate. Il remix \u00e8 stato incluso nella Limited Edition di \"The Best Damn Thing\", che include anche la versione \"Time Warp '66 The Submarines' Mix\" di \"Girlfriend\" e in , album di debutto della rapper americana.\nQuesto remix \u00e8 stato pubblicato il 15 giugno 2007 a Taiwan e il 25 luglio 2007 negli Stati Uniti.\nVideogiochi.\nLe versioni in inglese, giapponese, cinese e spagnolo sono presenti all'interno della colonna sonora del gioco della serie Burnout della EA Games Burnout Dominator.\nNella visualizzazione dell'elenco delle tracce nella versione americana del gioco, la parola \"Damn\" \u00e8 stata censurata dal titolo dell'album e sostituita con un meno efficace \"D***\". La versione in inglese \u00e8 inoltre presente nella colonna sonora di Burnout Paradise."}
{"id": "798456", "revid": "124448571", "url": "https://it.wikipedia.org/wiki?curid=798456", "title": "Rob Benedict", "text": "Conosciuto anche come solo Rob Benedict.\n\u00c8 stato sposato con Mollie Benedict 1995-2019 ed ha due figli.\nConosciuto principalmente per aver interpretato Chuck nella serie televisiva Supernatural.\nFilmografia parziale.\nVideogame.\nVoce di Vin in:"}
{"id": "798460", "revid": "339392", "url": "https://it.wikipedia.org/wiki?curid=798460", "title": "Vergine vestale", "text": ""}
{"id": "798466", "revid": "767487", "url": "https://it.wikipedia.org/wiki?curid=798466", "title": "Leptoceratopsidae", "text": "I leptoceratopsidi (Leptoceratopsidae) sono una famiglia di dinosauri ornitischi, caratteristica del Cretaceo superiore del Nordamerica e dell'Asia orientale.\nQuesti dinosauri appartengono al gruppo dei ceratopsi, generalmente quadrupedi di grosse dimensioni e dotati di corna rappresentati da forme notissime come il triceratopo, \"Styracosaurus\" e \"Torosaurus\". I leptoceratopsidi, per\u00f2, non avevano corna ed erano generalmente di dimensioni modeste. Pur conservando caratteristiche primitive, come l'estrema brevit\u00e0 del collare osseo, questi dinosauri apparvero nel Cretaceo superiore inoltrato, ossia quando i ceratopsi pi\u00f9 evoluti erano gi\u00e0 apparsi. Evidentemente i leptoceratopsidi fanno parte di una radiazione di dinosauri cornuti primitivi, sopravvissuta per milioni di anni accanto a dinosauri pi\u00f9 evoluti. Il genere che d\u00e0 il nome alla famiglia, \"Leptoceratops\", \u00e8 stato uno degli ultimi dinosauri a comparire. Altri esemplari abbastanza noti sono \"Montanoceratops\" e \"Prenoceratops\" del Nordamerica e il grande \"Udanoceratops\" della Mongolia."}
{"id": "798467", "revid": "22356", "url": "https://it.wikipedia.org/wiki?curid=798467", "title": "Leptoceratopsidi", "text": ""}
{"id": "798474", "revid": "729019", "url": "https://it.wikipedia.org/wiki?curid=798474", "title": "Provincia di Burdur", "text": "La provincia di Burdur (in turco Burdur ili) \u00e8 una provincia della Turchia.\nSuddivisione amministrativa.\nLa provincia \u00e8 divisa in 11 distretti: \nFanno parte della provincia 30 comuni e 183 villaggi."}
{"id": "798477", "revid": "547034", "url": "https://it.wikipedia.org/wiki?curid=798477", "title": "Porta Flumentana", "text": "La collocazione della Porta Flumentana non \u00e8 ancora ben definita; gli studiosi la collocano nell'area tra il Campidoglio, il Palatino ed il Tevere, in una posizione che potrebbe essere presso la chiesa di S.Teodoro, all'inizio di quello che ancora oggi si chiama Vico Giugario (dove per\u00f2 sembra debba collocarsi anche la Porta Carmentalis), o poco distante, tra questa posizione ed il Tevere. Di certo la porta si trovava in quella zona dell'ansa del Tevere, subito dopo l'isola Tiberina, che fino in epoca augustea era regolarmente soggetta ad inondazioni ad ogni piena del fiume, con danni anche ingenti in tutta l'area che, col tempo, si era andata popolando anche fuori dalla porta.\n\u00c8 argomento controverso, tra gli studiosi, il motivo della vicinanza tra la Flumentana e la Carmentalis, che avevano la stessa funzione di accesso verso il Campidoglio dalla zona del Foro Boario; ma la ragione di quella vicinanza sembra spiegata dalle poche parole che Sesto Pompeo Festo dedica a quella porta (\"Flumentana: porta Rom\u00e6 ita appellata, quod Tiberis partem ea fluxisse adfirmant.\") Insomma non si trattava di una vera e propria porta, ma di un'apertura praticata nelle mura per farvi passare il canale di deflusso di un effluente del Tevere. \nLa porta si apriva, con asse ovest-est, sul Vicus Tuscus, lussuosa arteria commerciale, il cui nome deriva dal fatto che la via era il centro economico della colonia di immigrati etruschi che si erano stanziati in quell'area, posta tra il Campidoglio ed il Velabro, esposta ai frequenti disastri causati dagli straripamenti del Tevere. Non legata ad eventi militari o sociali, la storia della porta \u00e8 strettamente connessa con gli eventi idrografici e meteorologici che hanno segnato Roma e quella zona in particolare."}
{"id": "798486", "revid": "767487", "url": "https://it.wikipedia.org/wiki?curid=798486", "title": "Negur\u0103 Bunget", "text": "I Negur\u0103 Bunget sono stati un gruppo black metal fondato dai musicisti Hupogrammos Disciple e Negru all'inizio del 1995 a Timi\u0219oara, Romania, sotto il nome Wiccan Rede.\nI testi del gruppo, incentrati sui temi della mitologia, della natura e della spiritualit\u00e0 della Transilvania, sono interamente in lingua rumena. Lo stesso nome \"Negur\u0103 Bunget\" deriva dal rumeno arcaico e significa \"foresta nera nebbiosa\". In un'intervista del 2004, il cofondatore Negru spieg\u00f2 il simbolismo legato al nome:\nBiografia.\nI Negur\u0103 Bunget furono fondati originariamente come duo e sotto il nome \"Wiccan Rede\" alla fine del 1994 da Hupogrammos Disciple, allora voce, chitarrista e tastierista, e Negru alla batteria. Modificato il nome del gruppo dopo la pubblicazione del primo demo, intitolato \"From Transilvanian Forests\" e registrato ai \"Magic Sound Studio\" di Bucarest nel novembre 1995, il gruppo si esib\u00ec nel suo primo concerto nel giugno del 1995 in un festival nella citt\u00e0 di Buz\u0103u, a cui segu\u00ec un tour in Romania. Il primo album dei Negur\u0103 Bunget, dal titolo \"Z\u00eernindu-s\u0103\", fu pubblicato dalla Bestial Records alla fine del 1996. Registrato in ottobre, il disco contenne 8 tracce che gi\u00e0 possedevano tutte quelle sonorit\u00e0 folkloristiche che diverranno tratto tipico delle successive pubblicazioni del gruppo, e assicur\u00f2 alla band un nuovo tour nel loro Paese.\nNel dicembre 1998 i Negur\u0103 Bunget pubblicarono un mini album dal titolo \"Sala Molksa\", registrato tra il giugno e l'agosto del 1998, sempre sotto contratto con la Bestial Records. Con l'aggiunta del terzo membro ufficiale, il chitarrista Sol'Faur Spurcatu, gi\u00e0 nel gruppo dal 1997, il sound della band sub\u00ec una revisione, diventando pi\u00f9 aggressivo, rapido e complesso. Il gruppo fu cos\u00ec invitato ad esibirsi nel luglio 1999 all\"'Open Hell Festival\" di Volyn\u011b (Repubblica Ceca) assieme a Avenger, Silent Stream of Godless Elegy, Root e Maniac Butcher e part\u00ec inoltre per un nuovo tour rumeno. Riscossa un po' di fama, la band cominci\u00f2 a fare concerti per tutta l'Europa e nel 2000 pubblic\u00f2 l'album \"M\u0103iastru Sfetnic\" che assicur\u00f2 al gruppo l'opportunit\u00e0 di firmare un nuovo contratto per 3 dischi con la label italiana Code666 Records. I Negur\u0103 Bunget fecero inoltre apparizioni live a Belgrado, Budapest e Bucarest, al fianco di band come May Result, Stone to Flesh, Christian Epidemic, Land of Charon e Ahriman.\nNel giugno del 2002 i Negur\u0103 Bunget tornarono in studio per registrare il loro quarto album, denominato \"'N Crugu Bradului\", composto da sole 4 tracce, della durata totale di 56 minuti, concepite per rappresentare le 4 stagioni dell'anno. Il disco assicur\u00f2 al gruppo grande fama oltre a centinaia di interviste sulle maggiori riviste europee e internazionali di genere metal, correlate da ottime valutazioni sull'album, rendendo di fatto il nome dei Negur\u0103 Bunget celebre nell'underground Black metal mondiale. La band descrisse l'album e il suo significato con queste parole:\nSull'onda del successo la band pubblic\u00f2, al finire del 2005, un EP denominato \"Inarborat Kosmos\" e a distanza di pochi mesi, il 27 ottobre 2006, un nuovo album dal titolo \"OM\", che present\u00f2 nuove sonorit\u00e0 e atmosfere sempre pi\u00f9 inquietanti. Grazie anche all'ottimo successo di questa pubblicazione, la band part\u00ec per un lungo tour che tocc\u00f2 i maggiori festival d'Europa, giungendo fino all'esordio sul celebre palcoscenico del festival tedesco Wacken Open Air il 31 luglio 2008.\nNel 2009, i litigi interni tra i membri fondatori Hupogrammos, Sol'Faur e Negru divennero insostenibili e sia Hupogrammos che Sol'Faur lasciarono la band. Negru decise, ottenuti i diritti sul gruppo, di non sciogliere i Negur\u0103 Bunget, ingaggiando nuovi musicisti per il suo progetto.\nNel 2010 esce il nuovo album \"V\u00eerstele P\u0103m\u00eentului\".\nNel 2017 mor\u00ec l'ultimo membro fondatore Gabriel Mafa, noto come Negru, a 42 anni. Il gruppo si \u00e8 in seguito sciolto."}
{"id": "798499", "revid": "399", "url": "https://it.wikipedia.org/wiki?curid=798499", "title": "Marxismo-leninismo", "text": "Il marxismo-leninismo, a partire dagli anni trenta del ventesimo secolo, ha costituito l'ideologia ufficiale dell'Unione Sovietica e del Comintern, e successivamente del blocco orientale e di numerosi altri paesi del campo socialista. Descritto come il frutto del pensiero sviluppato da Marx e Engels e della successiva opera di adattamento alle condizioni concrete di una nuova epoca storica portato avanti da Lenin, costituisce un sistema integrato di filosofia, economia politica e dottrina politica finalizzato a indirizzare e risolvere il problema della trasformazione della societ\u00e0. \nSecondo tale visione, le prime due componenti forniscono la base teorica dell'azione politica, che da esse deriva il suo carattere scientifico e che le completa, facendo seguire alla teoria l'applicazione pratica. Ideologia ufficiale del Partito Comunista dell'Unione Sovietica, nel corso della campagna di bolscevizzazione favorita dal Comintern a partire dal 1924 presso i partiti sezione della Internazionale Comunista, il marxismo-leninismo venne ripreso come ideologia ufficiale anche dagli altri partiti comunisti orientati verso l'Unione Sovietica di Stalin, e per questo motivo prende presso i critici anche il nome di stalinismo (indicante pi\u00f9 propriamente da un punto di vista storico l'azione politica esclusiva di Stalin).\nDefinizione.\nIl marxismo-leninismo si articola in tre componenti:\nL'obiettivo del marxismo-leninismo \u00e8 lo sviluppo di uno stato reso socialista dalla leadership di una avanguardia rivoluzionaria composta da rivoluzionari di professione, parte organica della classe operaia, la quale acquista la propria coscienza socialista attraverso la dialettica della lotta di classe. Lo stato socialista, che secondo il marxismo-leninismo si esprime attraverso la \"dittatura del proletariato\", viene principalmente o esclusivamente governato dal partito dell'avanguardia rivoluzionaria attraverso il processo del centralismo democratico, che Lenin descrisse come \u00ablibert\u00e0 di discussione\u00bb, ma \u00abunit\u00e0 d'azione\u00bb. Il partito comunista (o comunque operaio) diventa la suprema istituzione politica dello Stato e la forza primaria dell'organizzazione sociale. Il marxismo-leninismo punta allo sviluppo del socialismo e alla piena realizzazione del comunismo, in un sistema sociale senza classi con propriet\u00e0 comune dei mezzi di produzione e piena uguaglianza sociale di tutti i membri della societ\u00e0. Per raggiungere questo obiettivo, il partito comunista si concentra principalmente sullo sviluppo intensivo dell'industria, della scienza e della tecnologia, che costituiscono la base per una continua crescita delle forze produttive e per l'aumento del flusso di ricchezza materiale. Tutte le terre e le risorse naturali sono di propriet\u00e0 pubblica e pubblicamente gestite, con diverse forme di propriet\u00e0 pubblica delle istituzioni sociali.\nIl Partito Socialista Unificato di Germania definiva la dottrina marxista-leninista come:\nStoria.\nLenin non ha mai riassunto la propria ideologia politica n\u00e9 con il termine di \"leninismo\", utilizzato inizialmente in chiave negativa dai detrattori, n\u00e9 con quello di \"marxismo-leninismo\". I concetti ebbero fortuna dopo la sua morte, nei diverbi tra gruppi di opposizione e di governo sul \"vero marxismo\", e soprattutto dopo che Stalin ebbe creato un vero e proprio culto della personalit\u00e0 di Lenin per presentare la propria politica come la diretta continuazione dell'opera del leader bolscevico, in contrasto con l'opposizione di sinistra riunita intorno a Trockij.\nStalin secondo le fonti avrebbe parlato pubblicamente per la prima volta del marxismo-leninismo alla fine del suo resoconto al XVII Congresso del Partito Comunista di tutta l'Unione (bolscevico) il 26 gennaio 1934, auspicando di \"non coprire la deviazione di alcuni compagni dal \"marxismo-leninismo\", bens\u00ec di criticarli audacemente\".\nAllora si trattava di una composizione di parole che solo pi\u00f9 tardi avrebbe acquisito un significato nuovo e maggiore: fu nel 1938 nel \"Corso breve\" di storia del Partito bolscevico, redatto dall'apposita commissione del Comitato centrale del PCU(b), che tale pensiero e la stessa storia del partito acquisirono la forma di un dogma. In quell'anno vennero istituite in URSS le prime Universit\u00e0 di marxismo-leninismo come una delle istituzioni del livello superiore della formazione partitica. Tale disciplina divenne in seguito elemento di grande importanza nei sistemi scolastici dei paesi socialisti: nella Repubblica Democratica Tedesca, per esempio, la dottrina del marxismo-leninismo costituiva una materia obbligatoria presso ogni universit\u00e0, istituto superiore e istituto tecnico. Anche i docenti e i collaboratori scientifici avevano l'obbligo di partecipare continuamente ai corsi di marxismo-leninismo. Per questo scopo, ogni universit\u00e0 ed istituto superiore possedeva un proprio \"Istituto di marxismo-leninismo\", o era sezione del rispettivo Istituto nazionale, del quale gli istituti tecnici e professionali erano divisioni.\nIl marxismo-leninismo, creato nella fase di incontrastata leadership di Stalin, riflette in modo rilevante l'interpretazione di quest'ultimo del pensiero di Marx, Engels e Lenin, ed \u00e8 pertanto identificato con lo stesso stalinismo da alcuni critici, come i trotskisti e i sostenitori di altre tendenze politiche del socialismo rivoluzionario, che pur richiamandosi a Lenin, contestano l'utilizzo del marxismo-leninismo come legittimazione di una politica repressiva e come pretesto per dare una base filosofica agli interessi della propria casta politica.\nTuttavia, il termine \"marxismo-leninismo\" rimase in uso presso i partiti comunisti, come anche presso quelli socialisti, che all'epoca erano a loro politicamente vicini, anche dopo il XX Congresso del PCUS e le critiche ufficiali avanzate da Nikita Chru\u0161\u010d\u00ebv allo stalinismo, seguito dall'avvio del processo di destalinizzazione. Decisiva per il superamento del marxismo-leninismo fu invece la perestrojka, che port\u00f2 nel 1987 all'annuncio da parte di Michail Gorba\u010d\u00ebv della rinuncia del PCUS al monopolio ideologico, dopodich\u00e9 la dirigenza riformista del partito si avvi\u00f2 verso la costruzione di un sistema impostato sul socialismo democratico.\nIdeologie derivate.\nMaoismo.\nGi\u00e0 prima della morte di Stalin, avvenuta il 5 marzo 1953, erano sorte tensioni tra l'Unione Sovietica e la Cina di Mao Zedong, che pi\u00f9 tardi si sarebbero radicalmente sviluppate fino a dare luogo alla crisi sino-sovietica. L'Unione Sovietica e la Repubblica Popolare Cinese, allora, si autodefinivano ambedue i veri eredi del marxismo-leninismo. Il Partito Comunista Cinese, affermando di aver adattato le idee del marxismo-leninismo (cio\u00e8 anche le opere di Stalin) alle particolari condizioni cinesi, rivendic\u00f2 la validit\u00e0 universale delle proprie elaborazioni. La variante del marxismo-leninismo elaborata da Mao ha successivamente ricevuto il nome di \"maoismo\" dalla storiografia. Tutti i partiti e i movimenti comunisti simpatizzanti con il Partito Comunista Cinese e con le elaborazioni di Mao Zedong hanno ripreso questa variante del marxismo-leninismo, orientandosi politicamente al maoismo. Dalla liberalizzazione dell'economia cinese sotto Deng Xiaoping nei primi anni 1980 e l'instaurazione del cosiddetto socialismo con caratteristiche cinesi, la maggior parte dei partiti maoisti - anche quelli occidentali - ha ritenuto che il governo cinese abbia abiurato i principi del maoismo (e quindi del marxismo-leninismo), perseguendo delle politiche revisioniste.\nIl termine \"marxismo-leninismo\" \u00e8 spesso utilizzato dalle organizzazioni e dai partiti maoisti come componente del proprio nome, per distinguersi da altri partiti comunisti, in genere accusati di revisionismo. Tranne in Nepal e in India, nessuno dei partiti politici maoisti gioca un ruolo decisivo nella politica del proprio paese.\nJuche.\nNella Corea del Nord l'ideologia della Juche ha dal 1977 sostituito il marxismo-leninismo. Le opere di Kim Il-sung e di Kim Jong-il fanno sempre riferimento alla \"bandiera rossa innalzata del marxismo-leninismo e dell'idea Juche\", e alla particolare importanza della lotta contro il revisionismo, il dogmatismo e il formalismo. Secondo l'ideologia della Juche, la rivoluzione potrebbe essere fatta solo dal popolo e il socialismo deve basarsi sulle specifiche condizioni culturali, politiche e storiche del rispettivo paese, pertanto non vi pu\u00f2 essere nessuna adozione formale del modello di un altro paese socialista.\nForte enfasi viene posta sull'indipendenza nazionale, vista come un requisito necessario per la vittoria della rivoluzione.\nInoltre, invece di una gerarchia basata sulle convenzioni sociali o sulle classi, il governo coreano si prefigge di dividere la popolazione nelle tre classi di contadini, lavoratori e \"samuwon\" (intellettuali e lavoratori professionisti), dove ogni settore \u00e8 egualmente importante. La classe \"samuwon\" consiste di impiegati, piccoli commercianti, burocrati, professori e scrittori, ed \u00e8 stata creata col fine di incrementare l'educazione e l'alfabetizzazione della Corea del Nord.\nLa maggior parte delle nazioni comuniste considera soltanto i contadini e/o i lavoratori, come in URSS dove gli intellettuali non erano una classe a s\u00e9 stante bens\u00ec una zona intermedia tra il proletariato e la borghesia. Questa particolarit\u00e0 \u00e8 inoltre presente nel simbolo dello Juche, in cui un pennello accompagna la classica falce e martello.\nTitismo.\nIn che misura il titismo della ex Jugoslavia sia assimilabile a questa tendenza marxista rimane controverso. Malgrado compaiano anche nel titismo degli elementi come il culto della personalit\u00e0 di Tito o l'alleanza con il ceto contadino, altre caratteristiche, come l'autogestione dei lavoratori e il bilanciamento delle rappresentanze etniche, lo distinguevano dal marxismo-leninismo classico.\nCastrismo.\nSebbene fosse leninista, Fidel Castro rimase critico nei confronti del marxista-leninista Stalin. . Allo stesso tempo, Castro riteneva che le politiche di Stalin fossero state decisive nella sconfitta del nazismo.\nA differenza di altre figure comuniste, Castro era contrario al culto della personalit\u00e0 e all'\"abolizione\" della religione, considerata da lui \"oppio dei popoli\" solo se essa non venga utilizzata a fini sociali, non promuova la fratellanza, e venga strumentalizzata da chi \u00e8 al potere.\nCastro adott\u00f2 una politica sociale relativamente conservatrice su molte questioni, contrastando l'uso di droghe, il gioco d'azzardo, l'omosessualit\u00e0 e la prostituzione, che considerava come mali morali. Invece, sostenne il duro lavoro, i valori della famiglia, l'integrit\u00e0 e l'autodisciplina.\nHoxhaismo.\nPrende il nome dal leader albanese Enver Hoxha, fautore di una visione politica improntata alla strenua difesa dell'esperienza stalinista e quindi critica nei confronti di ogni altra declinazione del pensiero comunista, tacciata di revisionismo.\nPunti di critica.\nCaratteristici per la canonizzazione del marxismo chiamata \"marxismo-leninismo\", in linea con l'ortodossia della socialdemocrazia classica, sono oltre al culto della personalit\u00e0 di Lenin, Stalin e altri capi di stato, in particolare la creazione di una filosofia marxista e di una teoria economica dogmatiche. I critici spesso mettono in dubbio la continuit\u00e0 con l'opera di Marx ed Engels. Mentre \u00e8 vero che Engels si \u00e8 riferito al materialismo storico, Marx ed Engels non hanno mai parlato di materialismo dialettico, un concetto che deriva da Joseph Dietzgen, o di teoria del lavoro socialmente necessario, espressione usata per la prima volta da Karl Kautsky, cos\u00ec come, pur criticando l'economia politica (del capitalismo), non hanno in alcun modo creato una propria teoria economica socialista.\nLe differenze tra le correnti ideologiche correlate non sono tanto di natura filosofica, ma rappresentano piuttosto il risultato di una certa pressione economica e sociale, che di solito ha portato a una rottura tra Stati amici a regime socialista (Jugoslavia-Unione Sovietica; Cina-Unione Sovietica; Albania-Cina; Corea del Nord-Cina, ecc.), e che \u00e8 espressione di interessi nazionali diversi. A questo proposito le opinioni del partito avversario sono spesso definite revisioniste. Cos\u00ec, per esempio, il maoismo soleva definire la politica sovietica post-stalinista come revisionista. Lo stesso vale per le critiche di revisionismo da parte dei comunisti pi\u00f9 anziani a Nikita Chru\u0161\u010d\u0451v, Alexander Dub\u010dek, Michail Gorba\u010d\u00ebv e altri leader \"riformatori\".\nUn'altra caratteristica particolare del marxismo-leninismo \u00e8 il suo poco chiaro atteggiamento verso il fascismo. Se durante il nazionalsocialismo c'era stata ancora una sottovalutazione del fascismo, molte dittature militari politicamente di destra furono in seguito descritte come \"fasciste\". A questo ha contribuito la caratterizzazione del fascismo fatta da Georgi Dimitrov, la cui tesi divenne classica perch\u00e9 pass\u00f2 come risoluzione durante il XIII Plenum ampliato del Comitato esecutivo dell'Internazionale Comunista, nel dicembre 1933. La tesi di Dimitrov descrive il fascismo come \u00abla dittatura terroristica aperta dei pi\u00f9 reazionari, dei pi\u00f9 sciovinisti e pi\u00f9 imperialisti elementi del capitale finanziario\u00bb. Secondo questa interpretazione, non solo le dittature in Italia e in Germania erano da considerarsi fasciste, ma anche il regime Sanacja in Polonia, la dittatura dello Zar bulgaro, il regime nel Regno di Jugoslavia, l'Austrofascismo del Fronte Patriottico in Austria, il regime di Chiang Kai-shek nella Repubblica di Cina come anche i Betar sionisti.\nInvece, per Lev Trockij - uno dei marxisti pi\u00f9 risoluti nella critica del marxismo-leninismo - il fascismo non era solo una forma estrema del capitalismo; anche il fattore soggettivo era decisivo per lui. Il fascismo avrebbe quindi solo potuto essere vittorioso, se i governanti fossero stati in grado di basarsi su un movimento di massa del ceto medio radicalizzato. Qui a differenza di altre correnti di pensiero, l'analisi che il marxismo-leninismo, in particolare il maoismo, fa del fascismo \u00e8 principalmente morale e meno sociologica. Cos\u00ec i gruppi maoisti in Turchia descrivono il proprio paese come fascista.\nIndipendentemente dalle differenze filosofiche, i critici tendono a considerare le seguenti caratteristiche politiche dei vari regimi del socialismo reale, tra i quali figura anche l'Albania sotto Enver Hoxha, come dei tratti comuni del marxismo-leninismo:\nIl marxismo-leninismo oggi.\nAl giorno d'oggi sono quattro gli stati - la Repubblica di Cuba, la Repubblica Popolare Cinese, la Repubblica Socialista del Vietnam e la Repubblica Popolare Democratica del Laos - che riferiscono al marxismo-leninismo la dottrina ufficiale del proprio paese. Fino al crollo del socialismo reale nel biennio 1989-1991, la maggior parte dei partiti comunisti del mondo dichiarava il marxismo-leninismo la base dei propri principi teorici, anche se soggetto a condizioni considerevolmente modificate. A livello di partito, esistono tuttora soggetti asiatici come il Partito Comunista d'India, il Partito Comunista delle Filippine a richiamarsi al marxismo-leninismo, ma anche dei gruppi paramilitari come Sendero Luminoso in Per\u00f9, il Partito Comunista Nepalese in Nepal e l'EPL in Colombia. Molti partiti, in particolar modo d'ispirazione e di tradizione eurocomunista, si sono invece da decenni distanziati dal marxismo-leninismo ufficiale, riferendosi separatamente al marxismo e al leninismo.\nIn Europa l'organizzazione che mantiene aperta la prospettiva marxista-leninista \u00e8 l'Iniziativa dei Partiti Comunisti e Operai d'Europa, che raccoglie tutti i partiti comunisti europei di matrice marxista-leninista."}
{"id": "798501", "revid": "697352", "url": "https://it.wikipedia.org/wiki?curid=798501", "title": "A-Team (disambigua)", "text": ""}
{"id": "798502", "revid": "125229724", "url": "https://it.wikipedia.org/wiki?curid=798502", "title": "His Master's Voice", "text": "His Master's Voice (HMV) fu un'importante etichetta discografica del XX secolo, nata nel 1899. In Italia era nota come La voce del padrone.\nStoria.\nLa casa discografica apparteneva alla societ\u00e0 Gramophone Company, presso Hayes (nel Middlesex, in Gran Bretagna).\nLa voce del padrone divenne celebre nel primo Novecento per le incisioni di musica classica ed operistica, con artisti di livello mondiale.\nTra le moltissime incisioni figurano quelle di musica sacra, di opere, di operette, di canzoni italiane e canti dialettali, di romanze ed arie antiche.\nTra gli artisti italiani sono da ricordare i tenori Enrico Caruso, Beniamino Gigli e Tito Gobbi.\nDa ricordare sono anche le famose incisioni di duetti dei protagonisti del secolo scorso:\nMa anche i trii:\nL'etichetta \u00e8 tuttora presente nel mercato dei CD, come marchio di propriet\u00e0 della EMI International Group di Londra.\nIl marchio.\nIl celebre marchio de \"La voce del padrone\" rappresenta un Jack Russell Terrier intento ad ascoltare i suoni che provengono dalla tromba di un grammofono. Venne concepito e dipinto da un noto pittore di Liverpool, Francis Barraud. Alla morte del fratello Mark, Barraud aveva ricevuto un cane di nome Nipper e un fonografo con molti cilindri su cui era incisa la voce di Mark. Pare che Nipper fosse effettivamente solito ascoltare la voce del suo defunto padrone nella posizione ritratta da Barraud. Il dipinto, intitolato \"His Master's Voice\", fu acquistato dalla societ\u00e0 Gramophone a scopo pubblicitario, e divenne poi il marchio dell'etichetta discografica. A titolo di gratitudine, Barraud ricevette dalla societ\u00e0 un lascito pensionistico annuo di circa 30.000 lire, durato fino alla sua morte.\nEchi di cronaca.\nTra le tante incisioni figura il \"Messaggio di Benito Mussolini al Popolo Nord Americano e agli Italiani d'America\", raccolto in doppio disco per essere trasmesso dalla \"The Chicago Tribune\" a mezzo della sua stazione radiotelefonica \"WON\" di Chicago. Prezzo completo della doppia incisione su etichetta speciale era di 30 lire."}
{"id": "798506", "revid": "1543377", "url": "https://it.wikipedia.org/wiki?curid=798506", "title": "Vladim\u00edr Va\u0161\u00ed\u010dek", "text": " "}
{"id": "798510", "revid": "110157", "url": "https://it.wikipedia.org/wiki?curid=798510", "title": "Provincia di Bursa", "text": "La provincia di Bursa (in turco Bursa ili) \u00e8 una provincia della Turchia.\nStoria.\nDal 2012 il suo territorio coincide con quello del comune metropolitano di Bursa (\"Bursa B\u00fcy\u00fck\u015fehir Belediyesi\").\nGeografia fisica.\nLa provincia di Bursa si trova sulla sponda meridionale dei mar di Marmara. Confina a nord con le province di Yalova, Kocaeli e Sakarya, a est con la provincia di Bilecik, a sud con la provincia di K\u00fctahya, a ovest con la provincia di Bal\u0131kesir. \nNel territorio provinciale si eleva la vetta dell'Olimpo della Misia e si trovano i laghi di Uluabat e \u0130znik.\nSuddivisione amministrativa.\nLa provincia \u00e8 divisa in 17 distretti: \nFanno parte della provincia 55 comuni e 676 villaggi.\nFino al 2012 il comune metropolitano di Bursa, capoluogo della provincia, era costituito dalle aree urbane dei distretti di Gemlik, G\u00fcrsu, Kestel, Mudanya, Nil\u00fcfer, Osmangazi e Y\u0131ld\u0131r\u0131m."}
{"id": "798515", "revid": "1543377", "url": "https://it.wikipedia.org/wiki?curid=798515", "title": "Provincia di \u00c7anakkale", "text": "La provincia di \u00c7anakkale (in turco \u00c7anakkale ili) \u00e8 una provincia della Turchia\nGeografia fisica.\nLa provincia di \u00c7anakkale \u00e8 una provincia transcontinentale, trovandosi la sua parte occidentale in Europa e la sua parte orientale, la pi\u00f9 vasta, in Asia. La parte europea comprende la penisola di Gallipoli, la parte asiatica la regione storica della Troade. Confina con le province di Edirne, Tekirda\u011f e Bal\u0131kesir.\nIl suo capoluogo \u00e8 \u00c7anakkale, citt\u00e0 posta sulla sponda asiatica dello stretto dei Dardanelli.\nSuddivisione amministrativa.\nLa provincia \u00e8 divisa in 12 distretti: \nFanno parte della provincia 34 comuni e 568 villaggi."}
{"id": "798520", "revid": "729019", "url": "https://it.wikipedia.org/wiki?curid=798520", "title": "Alberto Bayo", "text": "Di padre spagnolo e madre cubana, studi\u00f2 per un anno negli Stati Uniti prima di entrare, nel 1915, nell'accademia aeronautica spagnola di Madrid. Nel 1924 entr\u00f2 a far parte della Legione Spagnola e partecip\u00f2 alla guerra in Marocco.\nGuerra civile spagnola.\nAll'inizio della guerra civile spagnola rimase fedele alla Repubblica, e fu incaricato dal governo repubblicano di organizzare l'invasione dell'isola di Maiorca, in mano agli insorti. L'8 agosto un corpo di spedizione repubblicano composto da circa diecimila miliziani, il cui comando fu affidato a Bayo, part\u00ec alla volta di Formentera occupandola, il 9 fu la volta di Ibiza e il 16 i repubblicani sbarcarono a Porto Cristo sull'isola di Maiorca. I nazionalisti furono sconfitti e costretti a ritirarsi verso l'interno. Il 19 agosto intervennero tre idrovolanti italiani che facevano parte degli aiuti promessi che furono determinanti per bloccare l'avanzata repubblicana e nell'allontanare la piccola flotta che stazionava al largo di Porto Cristo. Le forze repubblicane, nel frattempo sbarcate sull'isola di Maiorca, erano in quel momento forti di 8-9000 uomini Nonostante che il comandante delle truppe nazionaliste D\u00ecaz de Freijo fosse convinto della prossima sconfitta, il capo della locale Falange Zayas, sperando di non dover cedere l'isola ai repubblicani il 23 agosto richiese all'Italia l'invio di un consigliere militare. Il comandante dell'incrociatore italiano Fiume, Carlo Margottini, ne appoggi\u00f2 la richiesta.\nNonostante i discreti risultati iniziali, le truppe repubblicane dovettero tuttavia ritirarsi dall'isola il 3 settembre 1936, lasciando sul campo pi\u00f9 di duemila prigionieri.\nNel corso dei successivi anni di guerra partecip\u00f2 alla battaglia di Brunete, e fu promosso dapprima al grado di comandante e poi a quello di tenente colonnello.\nFece parte della Massoneria spagnola.\nLa rivoluzione cubana.\nDopo la guerra di Spagna, nel 1939 si rifugi\u00f2 in Messico, dove divenne istruttore all'accademia militare aeronautica di Guadalajara. A Guadalajara conobbe Fidel Castro, Ernesto Guevara ed altri componenti del Movimento del 26 di luglio, che addestr\u00f2 alle tecniche di guerriglia in vista della rivoluzione cubana.\nEgli stesso si un\u00ec ai guerriglieri di Castro partecipando alla rivoluzione. Subito dopo la vittoria del movimento castrista fu nominato generale dell'esercito cubano.\nLa produzione letteraria di Bayo.\nBayo \u00e8 conosciuto anche come poeta, saggista ed autore di romanzi."}
{"id": "798522", "revid": "486946", "url": "https://it.wikipedia.org/wiki?curid=798522", "title": "Home Theatre", "text": ""}
{"id": "798529", "revid": "124231431", "url": "https://it.wikipedia.org/wiki?curid=798529", "title": "Parco naturale Fanes - Sennes - Braies", "text": "Il parco naturale Fanes-Sennes-Braies (\"Naturpark Fanes-Sennes-Prags\" in tedesco e \"Parch natural Fanes-Senes-Braies\" in ladino) \u00e8 un'area naturale protetta della provincia autonoma di Bolzano.\nFu costituito nel 1980, ed occupa una superficie di 25.453 ettari ed \u00e8 uno dei parchi pi\u00f9 vasti dell'Alto Adige.\nTerritorio.\nIl parco confina a nord con la val Pusteria, ad ovest con la val Badia a sud con il confine tra l'Alto Adige e il Veneto ovvero con la val Travenanzes, e a est con il parco naturale Tre Cime, precisamente con la val di Landro.\nLe cime raggiungono anche le quote dei 3.000 m s.l.m. e sovrastano i vasti altopiani di Fanes, Sennes, Fosses e Prato Piazza (\"Pl\u00e4tzwiese\"). Il parco \u00e8 inoltre attraversato dalle alte vie 1 e 3.\nGli accessi principali al parco sono: le due diramazioni della val di Braies (dall'omonimo lago o da Prato Piazza), il passo del \"Col de Locia\" da San Cassiano in Badia e la val di Marebbe, a monte del paese di San Vigilio di Marebbe.\nAll'interno del parco si trova anche un vecchio forte austroungarico risalente alla prima guerra mondiale, il forte Prato Piazza.\nGeologia e idrologia.\nGli altopiani di Fanes, Senes e Fosses sono delimitati da rocce periferiche che si vanno a diramare sui versanti pi\u00f9 esterni. Queste rocce sono tipicamente \"giovanili\" ed iniziano con la dolomia principale.\nSostanzialmente il parco ha una predominanza di rocce del Giurassico e del Cretaceo.\nImportante rispetto all'insieme delle Dolomiti, \u00e8 la geomorfologia di Fanes, Sennes e Fosses, fortemente caratterizzata da fenomeni di carsismo, ad esempio campi carreggiati, fenditure e pozzi.\nI principali laghi del parco sono: il lago di Braies, il lago di Dobbiaco, il le de Fojed\u00f6ra, il lago di Limo, il lago Piciodel e il lago de Rufiedo.\nComuni del parco.\nDobbiaco, Braies, Valdaora, Marebbe, La Valle, e Badia\nFauna.\nIn antichit\u00e0 il parco era frequentato da diversi predatori, come il lupo (l'ultimo ucciso nel 1896), l'orso e la lince, estinti nel XIX secolo.\nIl 23 settembre 1987, Willy Costamoling noto personaggio di Corvara in una sua passeggiata ha trovato alcuni resti di una specie antica di orso, mai conosciuta prima. Si tratta dell'\"Ursus ladinicus\" (ovvero \"orso ladino\", in onore del popolo ladino), i cui resti sono stati trovati in una grotta delle Conturines a circa 2800 metri di quota. In realt\u00e0 non si trattava di un unico esemplare, ma di un vero e proprio cimitero, contenente i resti di circa 60 animali, oltre ad anche qualche resto di \"Panthera leo spelaea\" ovvero il \"leone delle caverne\". Le prime analisi facevano risalire le ossa a 50000-40000 anni fa; in seguito sono state fatte analisi anche sul DNA scoprendo a tutti gli effetti che si trattava di una nuova specie di orso delle caverne. Le sue dimensioni si stimano essere di poco inferiori a quelle degli attuali grizzly, ed in particolare, l'orso era erbivoro.\nGli ampi boschi di conifere, vanno a costituire uno degli habitat ideali per il capriolo. Da alcuni decenni \u00e8 inoltre ricomparso il cervo. Al limite del bosco invece \u00e8 facile trovare traccia della presenza di tassi e volpi.\nDa sottolineare all'interno del parco \u00e8 la presenza della marmotta, simbolo dello stesso. Questo animale \u00e8 diffuso ampiamente in tutto il parco. La sua presenza \u00e8 facilmente rilevabile dai fischi di allarme che le marmotte emettono.\nAltre specie presenti nel parco sono: il camoscio, lo stambecco, lo Highlander, introdotto da poco tempo, la lepre alpina, la martora, la faina.\nL'avifauna comprende: il fagiano di monte, il francolino di monte, il gallo cedrone, il gufo reale, la civetta nana e l'aquila reale.\nAl limitare del bosco vivono anche picchi, cinciallegre e beccacce.\nStrutture ricettive.\nA San Vigilio di Marebbe \u00e8 stato edificato un centro visite del parco naturale, ad accesso libero, che raccoglie in un suggestivo edificio in legno, informazioni e curiosit\u00e0 del parco. Qui i visitatori possono ricevere informazioni sul parco (ambiente, geologia, paleontologia, attivit\u00e0 umane).\nIl centro \u00e8 visitabile da marted\u00ec a sabato da maggio ad ottobre, e da dicembre a marzo.\nAll'interno del parco esistono invece diversi rifugi alpini:\nItinerari.\nLago di Braies - le de Fojed\u00f6ra - lago di Braies.\nDal lago di Braies (1520\u00a0m), si raggiunge la sponda meridionale ai piedi della Croda del Becco (2810\u00a0m) lungo la passeggiata (sentiero 1). Giunti ad un ponticello, si prende il sentiero numero 19, che si inoltra nel bosco raggiungendo in breve malga Foresta (30 min), dove si possono vedere alcuni animali al pascolo, tra cui alcuni esemplari di Highlander.\nProseguendo per il sentiero, ci si inoltra nella val di Foresta (\"Gr\u00fcnwaldtal\"), fino a giungere ad uno spiazzo con una baita, dove solitamente si radunano alcuni capi di bestiame. Qui si trova il primo bivio, e si prende il sentiero che sale sulla destra, mentre si ritorner\u00e0 dal sentiero a sinistra (n\u00ba 25), proveniente dalla val dei Larici (\"L\u00e4rchental\").\nQui si inizia la vera e propria salita, fino a giungere alle Capanne di Fojed\u00f6ra (2114\u00a0m). Da qui in mezz'ora si raggiunge il lago Le de Fojed\u00f6ra (it. lago dell'Alpe dei Colli Alti, ted. \"Hochalpen-See\", 2252\u00a0m). Qui si possono ammirare le cime circostanti: il Piz da Peres (2507\u00a0m) e la punta tre Dita (2479\u00a0m).\nDal lago si prende il sentiero 24, che senza troppo dislivello ci porta all'incrocio tra la valle dei Larici e la val de Ciastlins (oltre la forcella). Da qui si prende il sentiero 25 che ridiscende la val dei Larici offrendo un interessante panorama: la Croda del Becco (2810\u00a0m) e il Muntejela de Sennes.\nSi giunge cos\u00ec al bivio raggiunto gi\u00e0 in precedenza, con il sentiero 19, e in breve si arriva al lago di Braies.\nCapanna Alpina - rifugio Fanes - rifugio Peder\u00fc.\nPartendo dalla capanna Alpina (1732\u00a0m) nell'alta valle di San Cassiano, si procede sul sentiero n. 11, inizialmente abbastanza pendente, per raggiungere in circa 1 ora un primo bel punto panoramico presso il col de Lo\u0107ia (2069\u00a0m). Da qui, voltandosi indietro, si gode il panorama sul Gruppo del Sella, con la sua cima massima del Piz Bo\u00e8 (3.152\u00a0m). Proseguendo lungo lo stesso sentiero, trova sulla sinistra il cima Cunturines (3067\u00a0m) e il Piz de Lavarela (3056\u00a0m), mentre a destra vi sono il Monte Cavallo (2914\u00a0m) (da non confondere coll'omonimo e vicino Monte Cavallo), il monte Casale (2898\u00a0m) e la Fur\u0107ia Rossa (2796\u00a0m) dove passa anche il \"sentiero della Pace\". In un'altra ora si giunge alla malga di Fanes Grande (2110\u00a0m), alle cui spalle si trova il Col Bechei (2796\u00a0m).\nSempre proseguendo lungo il sentiero n. 11, si risale per circa altri 20 minuti e si arriva al lago di Limo (2154\u00a0m). Camminando si inizia ad aprire un bel panorama, che offre all'escursionista un'ampia visione sulle cime dolomitiche: il Cima Dieci (3026\u00a0m), il Cima Nove (2971\u00a0m) e il Piz De Sant Antone (2656\u00a0m). Ancora pi\u00f9' avanti si arriva ad una croce, da dove si intravedono il rifugio Fanes (2062\u00a0m) e il rifugio Lavarella (2038\u00a0m), circondati da un anfiteatro rinomato, il \"parlamento delle marmotte\". Fino al rifugio Fanes si percorrono in due ore e 40 minuti circa 9 chilometri con un dislivello di 600 metri.\nDa qui per scendere verso San Vigilio di Marebbe si prende il sentiero n. 7, che porta attraverso la valle Rudo, al rifugio Peder\u00fc (1577\u00a0m), in 1,5 ore.\nVia della Pace.\nLa cosiddetta \u201cvia della Pace\u201d \u00e8 un lungo sentiero attrezzato con alcuni tratti di via ferrata.\nPartendo dalla malga di Fanes Grande (2110\u00a0m), si segue il sentiero n. 17 verso sud-est, per raggiungere in circa 2 ore il bivacco della pace (2758\u00a0m). Da qui il sentiero prosegue in quota, seguendo i tracciati aperti dai soldati austro-ungarici durante la prima guerra mondiale. Dopo circa 1 ora si arriva in cima alla furcia Rossa (2796\u00a0m). Da qui si prosegue in direzione nord, con la possibilit\u00e0 di ritornare al punto di partenza in 1,5 ore.\nIn totale questo percorso \u00e8 fattibile in 5/6 ore, affrontando un dislivello di 900 metri; lungo il percorso sono visibili postazioni di guerra austriache e italiane."}
{"id": "798535", "revid": "92723", "url": "https://it.wikipedia.org/wiki?curid=798535", "title": "Diocesi di Cabinda", "text": "La diocesi di Cabinda (in latino: \"Dioecesis Cabindana\") \u00e8 una sede della Chiesa cattolica in Angola suffraganea dell'arcidiocesi di Luanda. Nel 2019 contava 531.720 battezzati su 716.076 abitanti. \u00c8 retta dal vescovo Belmiro Cuica Chissengueti, C.S.Sp.\nTerritorio.\nLa diocesi comprende la provincia di Cabinda in Angola.\nSede vescovile \u00e8 la citt\u00e0 di Cabinda, dove si trova la cattedrale di Nostra Signora Regina del Mondo.\nIl territorio \u00e8 suddiviso in 11 parrocchie.\nStoria.\nLa diocesi \u00e8 stata eretta il 2 luglio 1984 con la bolla \"Catholicae prosperitas\" di papa Giovanni Paolo II, ricavandone il territorio dall'arcidiocesi di Luanda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 716.076 persone contava 531.720 battezzati, corrispondenti al 74,3% del totale."}
{"id": "798551", "revid": "1573940", "url": "https://it.wikipedia.org/wiki?curid=798551", "title": "Occlusiva alveolare sorda", "text": "L'occlusiva alveolare sorda \u00e8 una consonante (o pi\u00f9 precisamente, un contoide), rappresentata con il simbolo [t] nell'alfabeto fonetico internazionale (IPA).\nNella lingua italiana tale fono non esiste e il fonema /t/ \u00e8 realizzato con un'occlusiva dentale sorda.\nCaratteristiche.\nLa consonante occlusiva alveolare sorda presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, -nasale, -compatto, -grave, -sonoro, -continuo, -stridulo.\nNelle lingue del mondo.\nInglese.\nIn lingua inglese tale fono \u00e8 reso con la grafia :\nIl fonema all'inizio di una sillaba si pronuncia con aspirazione:\nDanese.\nIn danese il fonema /t/ \u00e8 realizzato con un contoide occlusivo alveolare sordo aspirato e /d/ con un contoide occlusivo alveloare sordo non-aspirato.\nSwahili.\nIn swahili il fonema /t/ \u00e8 realizzato con un contoide occlusivo alveolare sordo."}
{"id": "798553", "revid": "1522738", "url": "https://it.wikipedia.org/wiki?curid=798553", "title": "Provincia di Cabinda", "text": " \nLa provincia di Cabinda (detta anche Kabinda, o in passato \"Congo Portoghese\"; in kikongo \"Kabinda kizunga\") \u00e8 la pi\u00f9 settentrionale provincia dell'Angola e ha come capoluogo la citt\u00e0 di Cabinda.\nGeografia.\n\"Cabinda\" \u00e8 un'exclave che confina a nord e a nord-est con la Repubblica del Congo e a sud-est con la Repubblica Democratica del Congo, che a sud la separa dal resto dell'Angola per uno stretto corridoio di territorio (Provincia del Congo Centrale). \nHa una superficie di 7.270\u00a0km\u00b2 e una popolazione di 716.076 abitanti (censimento del 2014).\nIl clima \u00e8 di tipo tropicale con due stagioni principali.\nL'unica voce rilevante nell'economia di Cabinda \u00e8 il petrolio, che rappresenta il 60% delle riserve complessive dell'Angola, la quale quindi soprattutto per questo motivo non intende concederle l'indipendenza. ; \nStoria.\nPrima dell'avvento degli Europei (giunti in Africa Occidentale alla fine del XV secolo), l'attuale provincia era parte del regno bantu di N'Goyo. A met\u00e0 del XVI secolo, il regno divenne protettorato del Portogallo.\nNel 1975, l'Angola ottenne l'indipendenza e Cabinda fu inclusa come provincia della nuova nazione. Da allora inizi\u00f2 un lungo periodo di instabilit\u00e0 politica, tuttora non risolta, con continui scontri fra il FLEC e organizzazioni analoghe e l'esercito angolano.\nIl 2 gennaio 2007 la Cabinda \u00e8 diventata provincia a statuto speciale.\nSuddivisione amministrativa.\nLa Provincia di Cabinda \u00e8 suddivisa in 4 municipi e 13 comuni."}
{"id": "798554", "revid": "92723", "url": "https://it.wikipedia.org/wiki?curid=798554", "title": "Sancho I di Guascogna", "text": "Origine.\nMolto probabilmente figlio di Lupo II (718-775) e della moglie di cui non si conosce n\u00e9 il nome n\u00e9 gli ascendenti.\nBiografia.\nAlla morte del padre, Lupo II, probabilmente, nel 775, che, secondo lo storico del XIX secolo, Jean Justin Monlezun, fu fatto giustiziare, mediante impiccagione, da Carlomagno come risulta in una nota della \"Vita Hludovici Imperatoris\" dello storico del IX secolo, Eginardo, Sancho era ancora un giovinetto. Il fratello maggiore di Sancho, Adelrico, a cui spett\u00f2 la parte occidentale con la Bassa Navarra, il B\u00e9arn (oggi parte del dipartimento Pirenei Atlantici) e la Bigorre (oggi quasi coincidenti con gli Alti Pirenei) gli subentr\u00f2 nel governo della Guascogna assieme a Sancho, che aveva la parte orientale.\nSancho si riconobbe vassallo di Carlomagno e nel 781 del nuovo re d'Aquitania e futuro imperatore, Ludovico il Pio. Nel poema che il poeta francese, Ermold le Noir, contemporaneo di Sancho dedic\u00f2 a Ludovico il Pio, nomina alcune volte, Sanchho (denominandolo \"Loup-Sancion\" o \"Sancion prince des Gascons\") e sostiene che fu educato alla corte del re dei Franchi, Carlomagno, a cui giur\u00f2 fedelt\u00e0.\nSecondo la \"Charte d'Alaon\", suo fratello, Adelrico fu catturato dagli uomini di Carlo Magno che lo esiliarono in Spagna, e, secondo lo storico del IX secolo, Eginardo, fu convocato dal re di Aquitania e futuro imperatore, Ludovico il Pio, gli fu confiscato il ducato e, senza possibilit\u00e0 di appello, fu esiliato dal regno.&lt;br&gt;Cos\u00ec tra la fine dell'VIII secolo e l'inizio del IX secolo, Sancho si trov\u00f2 ad essere unico duca di Guascogna. \nNell'801, per ottemperare alla parola data, prese parte, ma molto contrariato, alla spedizione che port\u00f2 alla conquista di Barcellona, con la conseguente costituzione dell'omonima contea.\nNell'802 Pamplona si ribell\u00f2 e stipul\u00f2 un'alleanza con l'emiro di Cordova.\nMor\u00ec nell'812 circa e gli subentr\u00f2 il nipote Semen o Jimeno.\nDiscendenza.\nSancho I dalla moglie di cui non si conoscono n\u00e9 il nome n\u00e9 gli ascendenti ebbe tre figli:"}
{"id": "798555", "revid": "254059", "url": "https://it.wikipedia.org/wiki?curid=798555", "title": "Plebiscito delle province lombarde del 1848", "text": "Il plebiscito delle province lombarde del 1848 si svolse nel maggio 1848 nelle province lombarde del Lombardo-Veneto liberate dalla occupazione austriaca e sanc\u00ec la fusione con il Regno di Sardegna.\nLa votazione.\nDopo le Cinque giornate di Milano, il governo provvisorio della Lombardia, di tendenza aristocratico-liberale albertista, stabil\u00ec la modalit\u00e0 di votazione con decreto del 12 maggio 1848.\nLa votazione, che riguardava gli abitanti maschi maggiori di 21 anni, era palese e si effettuava tramite la firma in appositi registri presso le parrocchie; i registri contenevano due elenchi distinti con le seguenti indicazioni:\nEra prevista la possibilit\u00e0 di firmare i registri fino al 29 maggio.\nL'opposizione.\nDopo la pubblicazione della legge, venne pubblicata una \"Protesta contro la legge del 12 maggio\" che accusava il governo provvisorio di aver tradito il proprio mandato (sia per le modalit\u00e0 di voto tramite registri sia per la limitazione alle sole due opzioni stabilite) con i seguenti firmatari, principalmente di area repubblicana:\nIl 28 maggio ci fu una manifestazione di fronte al palazzo del governo per ottenere garanzie sul mantenimento della Guardia Nazionale e delle libert\u00e0 di stampa e di associazione anche in caso di adesione al Piemonte, aggiungendo la richiesta del mantenimento del suffragio universale. Il governo si limit\u00f2 a garantire tali libert\u00e0 fino alla prima convocazione dell'assemblea costituente che sarebbe stata nominata con suffragio universale.\nIl 29 maggio, ultimo giorno delle votazioni, Fortunato Urbino cerc\u00f2 di sfruttare il malcontento di alcuni per costringere il governo alle dimissioni e instaurare un governo repubblicano (come ministri si fecero i nomi di Urbino, Cernuschi, Carlo Cattaneo, Romani, Brescianini, Guerrieri, Anelli e Pompeo Litta), ma il suo intervento non ebbe successo. Secondo la ricostruzione di Carlo Cattaneo, l'azione dell'Urbino favor\u00ec il governo provvisorio che sfrutt\u00f2 l'accaduto per accusarlo di essere al soldo degli austriaci.\nRisultati.\nL'8 giugno si concluse lo \u00abspoglio dei registri contenenti le sottoscrizioni degli abitanti di tutte le parrocchie della Lombardia sgombra del nemico, dei cittadini militanti nelle truppe regolari e ne' corpi de' volontari sul territorio lombardo e sul Veneto\u00bb ad opera dei notai Tommaso Grossi e Giuseppe Alberti.\nIl risultato ufficiale dello spoglio vide una netta maggioranza. I risultati comprendevano anche voti di militari.\nVenne rinnovato l'impegno a mantenere \u00absino alla riunione della comune Assemblea Costituente\u00bb la guardia nazionale e le libert\u00e0 di stampa e d'associazione; l'Assemblea costituente sarebbe stata nominata a suffragio universale.\nNei giorni del voto si ebbero contestazioni sul numero ufficiale degli aventi diritto al voto: a Milano vennero inizialmente indicati 30.000 aventi diritto, ma si ebbero 32.600 sottoscrizioni; il numero degli aventi diritto fu allora corretto in 34.000, ma altre fonti indicarono un numero di astenuti maggiore di quello ufficiale.\nConsegna dei risultati a Carlo Alberto.\nIl podest\u00e0 di Milano Gabrio Casati guid\u00f2 la delegazione che consegn\u00f2 i risultati a Carlo Alberto di Savoia il giorno 11 giugno sul lago di Garda.\nL'annessione fu formalizzata dal parlamento piemontese con leggi dell'11 luglio e del 27 luglio, contenenti indicazioni per la formazione di un'assemblea costituente del nuovo regno.\nGli effetti del plebiscito furono provvisoriamente resi nulli dalla sconfitta piemontese tra luglio e agosto 1848 ad opera dell'esercito austriaco del feldmaresciallo Radetzky con ritiro dai territori lombardi.\nLa riannessione nel 1859.\nAlla fine di maggio del 1859, prima dell'ingresso delle truppe a Milano, i comuni di Como e Lecco votarono spontaneamente per l'annessione dei loro territorio al Regno di Sardegna; nei giorni successivi in altri comuni i consigli comunali votarono per ribadire la validit\u00e0 dell'annessione del 1848.\nIl Regno di Sardegna non organizz\u00f2 un plebiscito ufficiale, ritenendo valido quanto gi\u00e0 stabilito nel 1848; come indicato da Vittorio Emanuele II, \u00abi vostri voti raffermano l'unione con il mio regno\u00bb."}
{"id": "798557", "revid": "767487", "url": "https://it.wikipedia.org/wiki?curid=798557", "title": "Afroman", "text": "Biografia.\nNato a South Los Angeles, Afroman da adolescente si trasferisce a Palmdale, sempre in California, e successivamente ad Hattiesburg, Mississippi. La sua canzone pi\u00f9 conosciuta \u00e8 del 2001, intitolata \"Because I Got High\", brano ironico sui problemi legati al consumo di cannabis, che conquista una grande popolarit\u00e0 grazie a Napster, al passaggio in diverse radio locali, alla presenza nel programma radiofonico di Howard Stern, ed alla presenza nella colonna sonora del film \"Jay &amp; Silent Bob... Fermate Hollywood!\". Un'altra delle sue pi\u00f9 popolari canzoni, \"Crazy Rap\", anch'essa salita alla ribalta grazie ai programmi di file sharing, si riferisce chiaramente alla \"Colt 45\". I testi del disco \"Afroholic\" iniziano con riferimenti a droghe e sesso ma negli ultimi versi di solito riprendono l'idea che Afroman abbia ritrovato la comunione con Ges\u00f9. In una intervista al programma '50 Greatest One Hit Wonder' sul canale britannico Channel 4 mandata in onda il 7 maggio 2006, ha dichiarato di aver dapprima smesso con alcol, fumo e donne, ma di averci poi ripensato.\nAfroman \u00e8 solito riferirsi orgogliosamente alla sua indipendenza dalle major discografiche e dal loro mondo, citandosi come esempio di come un artista pu\u00f2 realizzare la registrazione e la distribuzione delle proprie opere. Afroman ha inoltre registrato un brano di \"diss\" nel 2004, intitolato \"Whack Rappers\" dove attacca artisti del genere come Jay-Z, Missy Elliot, The Neptunes, Kelis, B2K e Eve, tra gli altri."}
{"id": "798560", "revid": "1305772", "url": "https://it.wikipedia.org/wiki?curid=798560", "title": "Parco naturale Tre Cime", "text": "Il parco naturale Tre Cime (\"Naturpark Drei Zinnen\" in tedesco) \u00e8 uno delle aree naturali protette della provincia autonoma di Bolzano, grosso modo comprendente la parte altoatesina delle Dolomiti di Sesto.\nStoria.\nIl parco \u00e8 stato ufficialmente istituito il 22 dicembre 1981 col decreto n. 103/V/81 (4) del presidente della Giunta provinciale della Provincia autonoma di Bolzano.\nAltri decreti che hanno meglio definito lo statuto e i regolamenti del parco sono stati approvati il 4 agosto 1987 (D.P.G.D. n. 200) e il 4 dicembre 1990 (D.P.G.P. n. 251).\nIl 25 febbraio 2010 la I Commissione provinciale per il paesaggio, presieduta da Artur Kammerer, ha approvato il cambio del nome del parco da \"Parco naturale Dolomiti di Sesto\" a \"Parco naturale Tre Cime\".\nTerritorio.\nIl parco si estende su una superficie di 11.615 ettari e comprende parte dei comuni di Dobbiaco, Sesto e San Candido.\nSi trova nel settore nord-est delle Dolomiti (comprende la parte altoatesina delle Dolomiti di Sesto) ed \u00e8 limitato a nord dalla val Pusteria, ad est dalla val di Sesto (e dal parco naturale Fanes - Sennes e Braies), a sud dal confine provinciale con Belluno e ad ovest dalla val di Landro.\nIl parco \u00e8 rinomato in quanto al suo interno si trovano molte famose cime dolomitiche, tra cui spicca la parete nord delle Tre Cime di Lavaredo che per\u00f2 rimangono per gran parte in territorio veneto. Altre cime importanti sono la Punta dei Tre Scarperi (m 3.152), il monte Popera (m 3.046), la Croda dei Baranci (m 2.922), il monte Paterno (m 2.744), la cima Una (m 2.698), la cima Undici (m 3.092) e la cima Dodici (m 3.094). Queste ultime fanno parte della cosiddetta meridiana di Sesto.\nNel territorio del parco si trova un forte austriaco della prima guerra mondiale, il forte Haideck.\nIl 12 ottobre 2007 dal monte cima Una \u00e8 caduta una frana di immani proporzioni, fortunatamente senza vittime. Una seconda \u00e8 avvenuta il 20 luglio 2011, sempre dallo stesso versante.\nGeologia.\nAll'interno del parco si possono trovare diverse formazioni geologiche tipiche delle Dolomiti, ad esempio la \"dolomia della Mendola\" presso il passo di Monte Croce di Comelico e la \"dolomia dello Sciliar\" presso la Rocca dei Baranci e il gruppo dei Tre Scarperi. La dolomia dello Sciliar inoltre costituisce la solida base dei massicci meridionali del parco, come la Cima Undici, Cima Dodici, il monte Popera, il monte Paterno e le Tre Cime di Lavaredo. Sopra questo strato si trovano strati di \"riebl\", \"dolomia grigia\" e marne argillose, che hanno permesso ad esempio la formazione del lago dei Piani.\nLaghi.\nL'unico lago rilevante del parco \u00e8 il lago di Landro. Tuttavia all'interno del parco si trovano altri laghi di piccole dimensioni: lago di Malga di Mezzo, laghi dei Piani, laghetti sull'Alpe Lunga, laghi di Cime.\nComuni.\nFanno parte del parco, i territori comunali di:\nAmbiente.\nFlora.\nLa particolare struttura geologica fa s\u00ec che i due terzi del parco \u00e8 costituito da rocce e detriti, tra cui riescono a crescere alcuni fiori come la potentilla persicina, il rododendro nano, la profumata orecchia d'orso delle rocce, l'aquilegia azzurra, l'achillea gialla, genziane, anemoni, la campanula di monte, alcuni tipi di sassifraga, la stella alpina. Nelle parti meno franose del parco riescono tuttavia a crescere alberi come i larici e i pini cembri.\nFauna.\nL'avifauna del parco \u00e8 molto ricca. Oltre all'aquila reale vi si trovano la poiana, il corvo imperiale, la civetta nana, il gallo cedrone, la pernice bianca, il fagiano di monte, il fringuello alpino, il sordone, la civetta capogrosso, il picchio nero, il picchio rosso. Nelle praterie non \u00e8 insolito incontrare dei camosci, dei caprioli e delle colonie di marmotte. Negli ultimi anni sono state importate dalla Finlandia alcuni esemplari di renna, che attualmente sono custodite presso la stazione a monte della Croda Rossa di Sesto. La famiglia attualmente \u00e8 in crescita e si compone di 10 esemplari (nel 2007). Un'altra specie che \u00e8 stata importata negli ultimi anni in Alto Adige, ed anche nel parco, \u00e8 la razza bovina Highlander.\nAccessi.\nAl parco si pu\u00f2 accedere:\nStrutture ricettive.\nIl centro visite del Parco naturale Dolomiti di Sesto ha sede nel suggestivo centro culturale Grand Hotel di Dobbiaco (). \u00c8 gestito dalla provincia autonoma di Bolzano."}
{"id": "798564", "revid": "37401", "url": "https://it.wikipedia.org/wiki?curid=798564", "title": "Legio II Parthica", "text": "La Legio II \"Parthica\" (\"creata per la campagna partica\") fu una legione romana creata dall'imperatore Settimio Severo nel 197, in occasione della sua campagna contro i Parti; la legione era ancora attiva all'inizio del V secolo. I suoi emblemi erano il toro e il centauro.\nFu fondamentale nell'ascesa al trono dell'imperatore della dinastia dei Severi Eliogabalo, che si ribell\u00f2 all'imperatore Macrino grazie al sostegno della II \"Parthica\".\nSotto i Severi.\nIn occasione della sua campagna contro i Parti, l'imperatore Settimio Severo decise di raccogliere altre tre legioni, la I, la II e la III \"Parthica\": la campagna fu un successo, e l'esercito romano arriv\u00f2 a conquistare e saccheggiare la capitale partica di Ctesifonte. Dopo la guerra, la II ritorn\u00f2 in Italia, accampandosi non distante da Roma, ai \"Castra Albana\" (Albano Laziale), diventando cos\u00ec la prima legione stanziata in Italia in due secoli. La funzione atipica svolta dalla II \"Parthica\", che a differenza delle altre legioni non era schierata a difesa di una provincia romana, fu quella di fornire una riserva strategica per la difesa dei confini e come strumento a disposizione dell'imperatore a Roma contro eventuali usurpatori. La presenza di una forte forza militare nei pressi della citt\u00e0 ebbe anche l'effetto di introdurre un nuovo attore nei complessi giochi di potere del terzo secolo. Quando Caracalla assassin\u00f2 il fratello e collega Geta (dicembre 211), si rec\u00f2 immediatamente ai \"Castra Albana\" per guadagnarsi il sostegno dei legionari, che avevano reagito negativamente alla notizia; afferm\u00f2 di essere stato vittima di un complotto di Geta, e sed\u00f2 l'inizio di rivolta dei soldati pagando loro un grosso donativo e aumentandone la paga del cinquanta per cento.\nSotto i Severi la II \"Parthica\" partecip\u00f2 alla campagna in Britannia (Settimio Severo, 208-211) e a quella contro gli Alamanni in Germania (Caracalla, 213). Fu il comandante della II \"Parthica\", Macrino, che in occasione della campagna contro i Parti di Caracalla (217), assassin\u00f2 l'imperatore e ne prese il posto.\nLa legione rimase di stanza ad Apamea in Siria. Nel 218 Eliogabalo apparve presso le legioni orientali di stanza ad Edessa, reclamando il trono come figlio illegittimo di Caracalla; Macrino si rec\u00f2 ad Apamea e cerc\u00f2 di garantirsi la fedelt\u00e0 della II \"Parthica\", pagando un sostanzioso donativo e nominando il proprio figlio Diadumeniano (rinominato Antonino, vero nome di Caracalla) \"augusto\". All'inizio la legione combatt\u00e9 per Macrino, tentando un attacco su Edessa che per\u00f2 fall\u00ec quando la II uccise il proprio comandante, il prefetto del pretorio Ulpio Giuliano: quando Macrino si ritir\u00f2 ad Antiochia lasciando la II \"Parthica\" ad affrontare i ribelli, questa pass\u00f2 dalla parte di Eliogabalo, aiutandolo nella sua salita al trono sconfiggendo Macrino nella battaglia di Antiochia (218). Per questo motivo la legione fu premiata dal nuovo imperatore con i \"cognomina Pia Fidelis Felix Aeterna\" (\"Pia, fedele, fortunata, eterna\").\nLa II serv\u00ec anche nella campagna partica dell'ultimo imperatore dei Severi, Alessandro Severo, combattuta nel 231, al termine della quale torn\u00f2 in Germania con l'imperatore.\nDal terzo al quinto secolo.\nNel 235 Alessandro fu assassinato a \"Moguntiacum\" (odierna Magonza), dove era accampata la II. Nella lotta per la successione la II \"Parthica\" punt\u00f2 su Massimino il Trace, al quale il Senato romano oppose (238) Gordiano III, dichiarando Massimino \"persona non grata\": la II \"Parthica\" segu\u00ec Massimino nella sua marcia su Roma. Giunti ad Aquileia, arrivarono voci di sommosse nella capitale, alle quali gli uomini fedeli a Massimino risposero causando vittime tra i civili: i soldati, preoccupati per la vita dei loro famigliari, si lamentarono con Massimino, il quale venne poi ucciso dai propri uomini. \u00c8 possibile anche che i soldati, stimato che il loro comandante non avesse buone possibilit\u00e0 di riuscita, decisero di ucciderlo prima di arrivare allo scontro con le forze senatoriali. L'esercito di Massimino fu rimandato alle proprie guarnigioni, tranne i pretoriani e la II \"Parthica\", che si recarono a Roma. Il Senato perdon\u00f2 la legione per aver obbedito a un nemico dello Stato, e le permise di tornare al suo accampamento sui monti Albani.\nNei decenni successivi la Seconda fu utilizzata come rinforzo di diverse province, e come strumento di lotta per il trono da parte di numerosi pretendenti del terzo secolo. L'imperatore Gallieno confer\u00ec alla legione i \"cognomina\" \"V Fidelis V Pia\" e \"VI Fidelis VI Pia\", rispettivamente \"Cinque\" e \"Sei volte fedele e pia\". Nella prima met\u00e0 del III secolo met\u00e0 dei soldati della II \"Parthica\" provenivano dalla Tracia, i restanti da Italia e Pannonia.\nAll'inizio del IV secolo, la II \"Parthica\" aveva abbandonato l'Italia, e la si trova stanziata sulla frontiera del Tigri a met\u00e0 del IV secolo, subito prima della sconfitta dei Romani a Singara (Mesopotamia). Nel 360 il re sasanide Sapore II attacc\u00f2 e conquist\u00f2 l'importante citt\u00e0 fortificata di Bezabde (moderna Cizre in Turchia), difesa dalla II \"Parthica\", dalla II \"Armeniaca\" e dalla II \"Flavia Virtutis\".\nSecondo la \"Notitia dignitatum\", la II \"Parthica\" si trovava a Cepha, Turchia, attorno agli anni 420, sotto il comando del \"Dux Mesopotamiae\"."}
{"id": "798565", "revid": "827882", "url": "https://it.wikipedia.org/wiki?curid=798565", "title": "Concentrazione minima inibitoria", "text": "La concentrazione minima inibitoria (anche MIC dall'acronimo in inglese \"Minimal inhibitory concentration\") \u00e8 un termine usato in microbiologia per indicare la pi\u00f9 bassa concentrazione di una sostanza antimicrobica (come ad esempio un antibiotico) capace di inibire la crescita di un batterio. Viene determinata in vitro saggiando una concentrazione standard di microorganismi con una serie di diluizioni scalari di antibiotico. \nSi procede allestendo una serie di provette in cui, in un terreno liquido scelto opportunamente, sono aggiunte dosi scalari dell'antibiotico in esame e quindi \u00e8 inoculato il ceppo batterico in esame a concentrazione costante. Al termine del periodo di incubazione si rileva la presenza o meno della crescita batterica, ad esempio tramite torbidit\u00e0. Tra le provette senza crescita batterica quella con minore concentrazione antibiotica indica il valore della minima concentrazione inibente per la coppia ceppo batterico-antibiotico utilizzata. \nIl test pu\u00f2 essere seguito dalla determinazione della MCB, minima concentrazione battericida/batteriostatica. Dopo diluizione del brodo della MIC, si rileva se la coltura presenta o meno crescita: nel primo caso la coltura era solo inibita, (quindi l'azione dell'antibiotico \u00e8 batteriostatica), nel secondo invece uccisa, quindi l'azione dell'antibiotico \u00e8 di tipo battericida."}
{"id": "798567", "revid": "123998913", "url": "https://it.wikipedia.org/wiki?curid=798567", "title": "Pinnacolo", "text": "Il pinnacolo \u00e8 un elemento decorativo dell'architettura gotica, in antichit\u00e0 era anche usato come elemento decorativo dell'altare posto frontalmente alla navata centrale. Spesso era costituito da stoffa ricamata o da legno lavorato.\nSi tratta in genere di una guglia posizionata in particolari punti dove gli archi scaricano il peso: contribuisce infatti alla staticit\u00e0 dell'edificio perch\u00e9, aggiungendo peso, verticalizza la spinta obliqua che proviene dagli archi e dagli archi rampanti rispettivamente ai piloni e ai contrafforti sui quali solitamente \u00e8 posto.\nDal periodo tardo rinascimentale in poi i pinnacoli tesero a diventare pi\u00f9 decorativi che strutturali. Si trovano, infatti, come elementi verticali decorati in strutture non portanti come balaustre o tetti.\nSecondo alcuni testi, la parola pu\u00f2 essere usata come sinonimo di guglia."}
{"id": "798578", "revid": "729019", "url": "https://it.wikipedia.org/wiki?curid=798578", "title": "Provincia di \u00c7ank\u0131r\u0131", "text": "La provincia di \u00c7ank\u0131r\u0131 (in turco \u00c7ank\u0131r\u0131 ili) \u00e8 una provincia della Turchia.\nSuddivisione amministrativa.\nLa provincia \u00e8 divisa in 12 distretti: \nFanno parte della provincia 31 comuni e 370 villaggi."}
{"id": "798582", "revid": "409613", "url": "https://it.wikipedia.org/wiki?curid=798582", "title": "Parco regionale Fanes Sennes Braies", "text": ""}
{"id": "798585", "revid": "1522738", "url": "https://it.wikipedia.org/wiki?curid=798585", "title": "Carlos Castillo Armas", "text": "Fu Presidente del Guatemala dall'8 luglio 1954 sino alla sua morte.\nBiografia.\nGli anni giovanili.\nFiglio di un proprietario terriero del Dipartimento di Escuintla, fu abbandonato dal padre durante l'infanzia e cresciuto dalla madre in condizioni di povert\u00e0. Dopo essersi laureato alla \"Escuela Polit\u00e9cnica\" dell'accademia militare, venne inviato negli Stati Uniti per essere addestrato a Fort Leavenworth, dove divenne amico di molti ufficiali delle forze armate statunitensi.\nRientrato in patria nel 1944, partecip\u00f2 al colpo di Stato contro il presidente Jorge Ubico, in seguito al quale fu nominato direttore della \"Escuela Polit\u00e9cnica\" dell'accademia militare. Rigido oppositore delle tendenze progressiste che connotavano il Guatemala a cavallo tra gli anni quaranta e cinquanta, tent\u00f2 senza successo di rovesciare il governo di Juan Jos\u00e9 Ar\u00e9valo. Ferito ed arrestato, nel 1951 riusc\u00ec a scappare in Honduras, dove organizz\u00f2 il colpo di Stato contro il successore di Ar\u00e9valo, Jacobo Arbenz Guzm\u00e1n.\nIl colpo di Stato.\nIn tale progetto Armas ebbe il fondamentale appoggio degli Stati Uniti, che non gradivano i tentativi di liberalizzazione del governo di Arbenz Guzm\u00e1n, n\u00e9 l'acquisto da parte del Guatemala di armi provenienti da Paesi del blocco comunista, Cecoslovacchia in particolare. Grazie al supporto della CIA, Castillo Armas e le sue truppe invasero il Guatemala, costringendo Arbenz Guzm\u00e1n a dimettersi e a lasciare il potere a Carlos Enrique D\u00edaz. L'operazione fu chiamata dalla CIA \"Operation Success\" (o PBSUCCESS). Due giorni pi\u00f9 tardi, il colonnello Elfego Monz\u00f3n depose il presidente Diaz, insediando al suo posto una giunta militare da lui stesso presieduta. Il 2 luglio 1954 Castillo Armas fu invitato ad entrare nella giunta, e l'8 luglio succedette a Monz\u00f3n a capo della stessa.\nGli anni della presidenza e la morte.\nIl 1\u00ba settembre 1954 i membri della giunta militare si dimisero, e Carlos Castillo Armas fu formalmente nominato presidente. Appena assunte le funzioni, Armas tolse il diritto di voto a pi\u00f9 di met\u00e0 della popolazione guatemalteca, proibendo agli analfabeti di votare. Nel luglio del 1954 cancell\u00f2 la legge di riforma agraria, costringendo i contadini a lasciare le terre appena acquistate. Nello stesso anno, su richiesta della CIA, form\u00f2 un Comitato nazionale di difesa contro il comunismo, responsabile di molti omicidi politici nel Guatemala degli anni cinquanta.\nNel corso degli anni successivi condusse una forte repressione contro i dissidenti politici, ricorrendo anche alle forze della ricostituita polizia segreta, dapprima allontanando dagli uffici governativi e dai sindacati tutti coloro che potevano essere sospetti di simpatie di sinistra, poi mettendo al bando partiti politici ed associazioni di contadini. Verso la fine del 1954 promulg\u00f2 una legge di \"prevenzione contro il comunismo\", che introdusse sanzioni penali per molte attivit\u00e0 \"comuniste\", tra cui l'organizzazione di sindacati.\nNel 1955 Armas rinvi\u00f2 le elezioni presidenziali previste per l'anno seguente, e non autorizz\u00f2 le elezioni per il nuovo congresso. Solo il Movimento di Liberazione Nazionale, cio\u00e8 il partito del presidente, fu autorizzato a presentare candidati. Nel 1956 approv\u00f2 una nuova Costituzione e si autoproclam\u00f2 presidente per altri quattro anni. Il 26 luglio 1957 fu assassinato da una guardia del palazzo presidenziale per motivi che non furono mai chiariti. L'assassino, Romeo V\u00e1squez S\u00e1nchez, fu trovato morto poco dopo, apparentemente suicida. Ad Armas succedette Luis Arturo Gonz\u00e1lez L\u00f3pez."}
{"id": "798591", "revid": "1573940", "url": "https://it.wikipedia.org/wiki?curid=798591", "title": "Occlusiva alveolare sonora", "text": "L'occlusiva alveolare sonora \u00e8 una consonante (o pi\u00f9 precisamente un contoide), rappresentato con il simbolo [d] nell'alfabeto fonetico internazionale (IPA).\nNella lingua italiana tale fono non esiste.\nCaratteristiche.\nLa consonante occlusiva alveolare sonora presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, - nasale, -compatto, -grave, +sonoro, -continuo, -stridulo.\nNelle varie lingue del mondo.\nInglese.\nIn lingua inglese tale fono \u00e8 reso con la grafia :\nSwahili.\nIn swahili il fonema /d/ \u00e8 realizzato con un contoide occlusivo alveolare sonoro."}
{"id": "798603", "revid": "6654405", "url": "https://it.wikipedia.org/wiki?curid=798603", "title": "Vol.4", "text": ""}
{"id": "798616", "revid": "124245610", "url": "https://it.wikipedia.org/wiki?curid=798616", "title": "H\u00e1kon Sigur\u00f0arson", "text": "Biografia.\nH\u00e1kon nacque tra il 935 e il 937 nel Tr\u00f8ndelag da Sigur\u00f0r H\u00e1konarson, jarl di Lade e Berglj\u00f3t \u00de\u00f3risd\u00f3ttir. \nL'assassinio del padre.\nNel 962 i figli di Eir\u00edkr, che si erano precedentemente accordati con Sigur\u00f0r H\u00e1konarson al fine di ottenere met\u00e0 delle tasse e delle rendite del Lade, iniziarono a nutrire una certa insofferenza nei confronti del suo potere. Cos\u00ec, su suggerimento della madre, cercarono inizialmente di stringere i rapporti con lui cercando di corromperlo con ricchi doni ed invitandolo ad incontrarli ma l'accorto \"jarl\", pur trattando benevolmente i messaggeri, declin\u00f2 l'offerta. Puntarono allora su suo fratello Grj\u00f3tgar\u00f0r, sperando che, dal momento che era molto pi\u00f9 giovane e non possedeva alcun titolo di rilievo, sarebbe stato pi\u00f9 facilmente corruttibile. Grj\u00f3tgar\u00f0r in effetti si fece corrompere dai doni dei figli di Eir\u00eckr e dalla promessa di installarlo quale nuovo \"jarl\" di Lade una volta eliminato il fratello. Essi gli chiesero di tenere d'occhio Sigur\u00f0r e di avvertirli qualora si fosse presentato il momento buono per sbarazzarsene. Nell'autunno del 962 Sigur\u00f0r si rec\u00f2 a Skatval, nella Stj\u00f8rdal per un banchetto con una scorta meno nutrita del solito. Grj\u00f3tgar\u00f0r avvert\u00ec i figli di Eir\u00edkr. La notte successiva Harald ed Erlingr si imbarcarono su quattro navi insieme ad un gran numero di uomini e navigando di notte sbarcarono nella localit\u00e0 in cui si trovava lo \"jarl\", circondarono la sua residenza e le diedero fuoco uccidendo tutti coloro che vi erano all'interno.\nJarl di Lade.\nLa gente del Tr\u00f8ndelag dopo la morte di Sigur\u00f0r accett\u00f2 H\u00e1kon quale nuovo \"jarl\". Questi neg\u00f2 il pagamento di tasse e rendite ad Harald e si prepar\u00f2 a combattere contro i figli di Eir\u00edkr. Allestita la flotta, H\u00e1kon inizi\u00f2 ad effettuare scorrerie nel Nordm\u00f8re costringendo Harald e fratelli a ritirarsi prima nel Romsdal poi nel Sunnm\u00f8re. Nei successivi tre anni vi furono numerose battaglie minori tra i due schieramenti ma nessuno dei due prevalse. Si giunse infine ad un accordo secondo il quale i figli di Eir\u00edkr avrebbero concesso ad H\u00e1kon il Lade in cambio del suo riconoscimento di Harald quale re legittimo e del versamento di met\u00e0 delle tasse e delle rendite. Seguirono tre anni di pace.\nLa ripresa della guerra contro i figli di Eir\u00edkr.\nDopo essersi assicurati buona parte della Norvegia meridionale, i figli di Eir\u00edkr raccolsero uomini durante tutto il viaggio di ritorno poi riaprirono le ostilit\u00e0 contro H\u00e1kon Sigur\u00f0arson. Lo \"jarl\" di Lade non si fece trovare impreparato e anzi attacc\u00f2 per primo razziando il M\u00f8re per poi far tornare l'esercito a difendere il Tr\u00f8ndelag e proseguire con le rapine nel Romsdal. L'esercito dei figli di Eir\u00edkr era per\u00f2 troppo potente e alla fine riusc\u00ec ad occupare Trondheim e a riscuotere tutte le tasse che gli erano dovute. L'anno successivo H\u00e1kon, non appena i fratelli di Harald tornarono nel M\u00f8re, torn\u00f2 a Trondheim passando per la Svezia e riprese il controllo del suo dominio. Haraldr, Gu\u00f0r\u00f8\u00f0r ed Erlingr allora radurono un nuovo esercito nelle regioni orientali del paese e mossero contro il Tr\u00f8ndelag senza che alcuno gli opponesse resistenza poich\u00e9 H\u00e1kon si era portato con la flotta nel M\u00f8re; Erlingr venne deputato a governare quella regione. Alla difesa di quella regione i figli di Eir\u00edkr avevano posto suo fratello Grj\u00f3tgar\u00f0r. Durante la battaglia che segu\u00ec H\u00e1kon riport\u00f2 la vittoria e Grj\u00f3tgar\u00f0r venne ucciso insieme ad altri due \"jarl\". H\u00e1kon prosegu\u00ec sino in Danimarca pensando di accordarsi con re Harald \"Dente Azzurro\" per liberarsi di Harald Mantogrigio e dei suoi fratelli. Nel frattempo la popolazione del Tr\u00f8ndelag, costretta a versare tutte le tasse che aveva trattenuto negli anni precedenti e ridotta alla fame dalla carestia, diede luogo ad una rivolta armata che port\u00f2 all'uccisione di Erlingr Eir\u00edksson e della sua guardia personale. Tale azione fu concordata con H\u00e1kon che dopo la vittoria sul fratello si era rifugiato in Danimarca.\nLa congiura contro Harald Mantogrigio.\nH\u00e1kon Sigur\u00f0arson in Danimarca era stato accolto benevolmente da re Harald Dente Azzurro ed era riuscito ad ingraziarsi Harald detto \"il Dorato\" (\"Gull-Haraldr\"), figlio di Kn\u00fat e quindi nipote del re. Il ragazzo, dopo alcuni anni passati a compiere scorrerie, intendeva vivere stabilmente in Danimarca e nella sua incauta ambizione pretese dal re che gli cedesse met\u00e0 del regno. Harald Dente Azzurro si consult\u00f2 con H\u00e1kon che gli consigli\u00f2 di soppiantare Harald Mantogrigio con l'altro suo nipote. Fu cos\u00ec che il re di Danimarca invi\u00f2 messaggeri al re di Norvegia annunciando che H\u00e1kon era ormai moribondo e chiedendogli di incontrarlo nello Jutland per ricevere le rendite dei possedimenti della madre. Spinto dalle ristrettezze economiche in cui si trovava il regno a causa della carestia, Harald Mantogrigio accett\u00f2. \nNell'estate del 970 Harald salp\u00f2 dal V\u00edk con tre navi e dopo essere entrato nel Limfjord approd\u00f2 ad Hals. Harald il Dorato sbarc\u00f2 presso la citt\u00e0 con nove navi ed attacc\u00f2 subito il norvegese che cadde combattendo insieme alla maggior parte dei suoi uomini.\nRe di Norvegia.\nDopo la morte di Harald Pellegrigia, govern\u00f2 la Norvegia in qualit\u00e0 di vassallo di Harald Dente Azzurro, ma il suo regno fu di fatto indipendente da quello di Danimarca.\nNel 975 Harald Dente Azzurro fece pressioni su H\u00e1kon affinch\u00e9 iniziasse un'opera di cristianizzazione della Norvegia, il quale per\u00f2 mantenendo un credo verso il paganesimo norreno, oppose fermo rifiuto e ruppe l'alleanza con i danesi.\nNel 977 accolse Vladimir I di Kiev, esule dalla perdita di Novgorod e l'anno successivo raccolse truppe per lui per marciare contro Jaropolk I di Kiev.\nNel 986 i danesi, dopo pi\u00f9 di 10 anni dalla rottura dei rapporti, invasero la Norvegia affiancati dai mercenari di Jomsborg, ma furono sconfitti e respinti nella battaglia di Hj\u00f6rungav\u00e1gr.\nNel 995, dopo numerose rivolte da parte dei contadini del Tr\u00f8ndelag, H\u00e1kon perse rapidamente il sostegno da parte della sua gente. Venne tradito ed ucciso dal suo amico Tormod Kark, mentre era nascosto in un porcile.\nI suoi figli ripararono in Svezia presso \u00d3l\u00e1fr Sk\u00f6tkonung; sul trono gli succedette \u00d3l\u00e1fr Tryggvasson.\nDiscendenza.\nCon la moglie ebbe i seguenti figli:\nCon alcune amanti ebbe:\nFonti.\nLe fonti primarie che citano H\u00e0kon sono numerose; consistono perlopi\u00f9 in diverse sage, tra cui \"\u00c1grip af N\u00f3regskonungas\u00f6gum\" e \"Heimskringla\" di Snorri Sturluson. Secondo \"Hallfre\u00f0ar saga\", il poeta scaldo Hallfre\u00f0r vandr\u00e6\u00f0ask\u00e1ld compose un poema a lui dedicato. Diverse stanza disgiunte nel \"Sk\u00e1ldskaparm\u00e1l\" di Hallfre\u00f0r sono talvolta ritenute parte del poema perduto."}
{"id": "798618", "revid": "1494169", "url": "https://it.wikipedia.org/wiki?curid=798618", "title": "Molossi", "text": ""}
{"id": "798619", "revid": "1305772", "url": "https://it.wikipedia.org/wiki?curid=798619", "title": "MIC", "text": ""}
{"id": "798628", "revid": "101260", "url": "https://it.wikipedia.org/wiki?curid=798628", "title": "Olaf Tryggvason", "text": ""}
{"id": "798629", "revid": "1305772", "url": "https://it.wikipedia.org/wiki?curid=798629", "title": "Ayaan Hirsi Ali", "text": "Biografia.\nFiglia del signore della guerra somalo Hirsi Magan Isse, ha vissuto in Somalia, Etiopia, Kenya e Arabia Saudita. A cinque anni fu sottoposta ad infibulazione. Nel gennaio 1992 il padre conosce in moschea un giovane somalo (residente in Canada e tornato in patria per procurarsi una donna da sposare) e in un'ora decide di dargli in moglie Ayaan che aveva 22 anni. La ragazza rifiuta, ma le nozze si combinano ugualmente. Il marito appartiene al clan Osman Moussa, uno tra i pi\u00f9 in vista nella societ\u00e0 somala. Dopo le nozze organizza il viaggio in aereo alla volta del Canada, per la giovane moglie. Giunta in Germania per uno scalo intermedio, Ayaan decide di scappare. Prende un treno per i Paesi Bassi e chiede asilo politico come rifugiata. Motivo: essere stata costretta ad un matrimonio combinato che l'ha privata della libert\u00e0. Per non essere rintracciata dalla famiglia, sceglie di non usare pi\u00f9 il suo vero cognome, Magan, ed opta per Ali (il nome originario del nonno).\nOttiene lo status A, il migliore, che comprende il diritto di rimanere nei Paesi Bassi per tutta la vita e di richiedere la cittadinanza dopo cinque anni. Ayaan si iscrive all'Universit\u00e0 e consegue la laurea in Scienze politiche. Un giorno dell'estate del 2001 guardando il telegiornale apprende che in una scuola alcuni insegnanti gay sono stati molestati da allievi musulmani. Il servizio mostra anche un imam che li difende: secondo lui l'omosessualit\u00e0 \u00e8 una malattia contagiosa in grado di infettare gli studenti. Di getto scrive una lettera e la indirizza ad uno dei quotidiani pi\u00f9 letti nei Paesi Bassi, \"NRC Handelsblad\". Nella lettera sostiene che quell'atteggiamento non appartiene a un solo imam, ma \u00e8 molto diffuso nel mondo islamico e spiega che l'islam \u00e8 una religione che non accetta la libert\u00e0 individuale, fino a giustificare i soprusi contro le donne e contro i diversi.\nQuel gesto istintivo segna l'inizio del suo impegno politico. Nel 2002 diventa famosa nel paese attraverso alcune apparizioni televisive dove esprime con nettezza il suo pensiero critico sull'islam. I suoi interventi destano scalpore presso la comunit\u00e0 musulmana perch\u00e9 per la prima volta a criticare l'islam \u00e8 una di loro e, per giunta, una donna. In ottobre di quell'anno cade il governo e il paese \u00e8 chiamato alle elezioni anticipate. Neelie Kroes, importante esponente del partito liberale \"Partito Popolare per la Libert\u00e0 e la Democrazia\" (VVD), chiede a Hirsi Ali se vuole candidarsi nella sua lista. Ayaan accetta, viene collocata al numero 16 (nei Paesi Bassi si vota su liste bloccate), che le d\u00e0 la sicurezza di essere eletta. Decide che la sua missione sar\u00e0 inserire il problema delle donne musulmane nell'agenda politica del suo Paese d'adozione.\nHirsi Ali \u00e8 stata una devota musulmana fino al 28 maggio 2002 quando scelse l'ateismo. In una intervista alla rivista svizzera \"Das Magazin\" nel settembre 2006 Hirsi Ali dichiar\u00f2 di essersi resa conto di non essere pi\u00f9 musulmana quando, bevendo un bicchiere di vino in un ristorante italiano nel maggio 2002, \"mi chiesi: perch\u00e9 mai dovrei bruciare all'inferno solo per aver bevuto questo? Ma ci\u00f2 che mi spron\u00f2 ancor di pi\u00f9 fu l'osservazione che gli attentatori dell'11 settembre credevano tutti nello stesso Dio in cui io stessa credevo.\" Comunque ancora il 12 settembre 2002 nel programma televisivo \"Rondom Tien\" si rifer\u00ec all'Islam come \"la mia religione\".\nA tutti quelli che glielo chiedevano, rivelava apertamente che al suo arrivo nei Paesi Bassi si era firmata con un cognome diverso dal suo e non aveva detto tutta la verit\u00e0 sui motivi che l'avevano portata a lasciare il suo paese d'origine. La cosa per\u00f2 non crea scandalo e Hirsi Ali viene eletta il 22 gennaio 2003 al parlamento olandese. Nel 2004 scrive la sceneggiatura del film cortometraggio \"Sottomissione\" (\"Submission\"), in cui si denunciano gli abusi che subiscono le donne nel mondo islamico. Il 2 novembre dello stesso anno il regista del film Theo van Gogh viene assassinato. Da allora Hirsi Ali vive protetta da una scorta armata. In poco tempo diventa una persona scomoda. Per i suoi vicini di casa \u00e8 una persona troppo ingombrante: notano che la sua abitazione \u00e8 perennemente sorvegliata da una scorta armata. Si rivolgono al tribunale affinch\u00e9 dia ordine alla Hirsi Ali di cambiare domicilio. Nel 2006 la Corte d'appello di L'Aia, con una sentenza senza precedenti, d\u00e0 ragione ai vicini di casa della scrittrice, intimandole di cambiare quartiere.\nAli si dimette da deputata e lascia volontariamente i Paesi Bassi, per trasferirsi negli Stati Uniti, a Washington. Ritorna nei Paesi Bassi, anche se solo per brevi periodi, ma nell'ottobre del 2007 il governo olandese decide che le scorte armate debbano essere riservate ai cittadini residenti nel territorio nazionale. Immediatamente la vicina Danimarca le offre protezione, sulla base di un programma volto a sostenere gli scrittori minacciati di morte dai terroristi islamici. La scrittrice ha ringraziato ma ha affermato di voler rimanere negli Stati Uniti. Lavora nel centro di studi American Enterprise Institute.\nNel 2015 ha pubblicato il saggio \"Heretic: Why Islam Needs a Reformation Now\", pubblicato in Italia da Rizzoli come \"Eretica. Cambiare l'Islam si pu\u00f2\", in cui affronta i temi del rapporto fra Islam e libert\u00e0.\nRiconoscimenti.\nAyaan Hirsi Ali ha ricevuto numerosi riconoscimenti internazionali per il suo impegno a favore dei diritti umani. L'American Jewish Committee le ha consegnato una medaglia al \u00abCoraggio morale\u00bb. Il Reader's Digest l'ha nominata \u00abEuropea dell'anno\u00bb. Nel 2005 la rivista statunitense \"Time Magazine\" l'ha inserita nell'elenco delle 100 personalit\u00e0 pi\u00f9 influenti del mondo.\nIdee.\nOpposizione all'infibulazione e lotta all'oppressione della donna.\nOltre ad aver subito la mutilazione rituale da bambina, Ayaan Hirsi Ali \u00e8 stata messa al bando dalla sua comunit\u00e0 per avere denunciato queste pratiche, e il ruolo giocato da certe tradizioni o convinzioni religiose nell'oppressione della donna. Nel 2003, da deputata olandese, Hirsi Ali aveva presentato un progetto di legge al parlamento olandese, in cui si delineava un sistema di monitoraggio preventivo obbligatorio e annuale per le bambine a rischio.\nIn \"Infidel\", la sua autobiografia, scrive:\nHirsi Ali \u00e8 particolarmente critica in special modo verso il ruolo riservato alle donne nelle societ\u00e0 islamiche e sulle punizioni richieste dall'islam per omosessualit\u00e0 e adulterio. Nel 2007 ha fondato negli Stati Uniti la \u00abAyaan Hirsi Ali Foundation\u00bb (abbreviato in AHA Foundation) per \u201cproteggere e difendere i diritti delle donne in Occidente dall'oppressione giustificata con la religione e la cultura\u201d.\nIdee in materia di religione.\nOpposizione all'Islam.\nHirsi Ali descrive l'Islam come una \"religione retrograda\" e incompatibile con i diritti umani e la democrazia, tanto da sfidare sul canale televisivo pubblico olandese Nederland 2 gli studenti di una Scuola elementare islamica a scegliere tra il Corano e la costituzione olandese. Hirsi Ali \u00e8 contraria alla circoncisione.\nIn una intervista sul quotidiano londinese \"Evening Standard\", Hirsi Ali giudic\u00f2 l'Islam come: \nNella stessa intervista chiar\u00ec anche di non ritenere che sia solo \"una frangia di musulmani radicali ad aver deviato l'Islam e neppure che i moderati siano la maggioranza dei musulmani. [...] La violenza \u00e8 insita nell'Islam \u2014 \u00e8 un culto distruttivo e nichilista della morte. Legittima l'assassinio\". Ayaan Hirsi Ali ha espresso opinioni e giudizi molto netti su Maometto in un'intervista rilasciata al quotidiano olandese \"Trouw\" nel gennaio 2003.\nCitando gli \"hadit\" che riferiscono del matrimonio celebrato tra il cinquantaduenne Maometto con Aisha di soli sei anni, consumato dal principale profeta islamico tre anni dopo, dichiar\u00f2 che \"Maometto \u00e8, per i principi morali occidentali, un pervertito\".\nNella stessa intervista descrisse, inoltre, Maometto come\nIl 31 agosto 2006, parlando con la stampa olandese prima di partire per gli Stati Uniti e iniziare la sua collaborazione con l'American Enterprise Institute, Hirsi Ali ha detto: \"...con persone che la pensano in quel modo non si pu\u00f2 discutere. Con persone che hanno quella mentalit\u00e0 si pu\u00f2 solo partecipare a servizi religiosi e, com'\u00e8 noto, non mi piacciono i servizi religiosi.\" In un intervento a Berlino nel 2006 difese il diritto di satira in riferimento alle Caricature di Maometto sul Jyllands-Posten. Condann\u00f2, inoltre, giornalisti della stampa e della televisione che non avevano mostrato ai loro lettori le vignette, accusandoli di \"mediocrit\u00e0 intellettuale\" e di tentare di nascondersi dietro \"parole che suonano nobili quali 'responsabilit\u00e0' e 'sensibilit\u00e0'\".\nPreg\u00f2, inoltre, gli editori di tutta Europa di mostrare le vignette e di non lasciarsi spaventare da quella che chiam\u00f2 l'intolleranza di molti musulmani in tutto il mondo. Durante un discorso tenuto a Berlino nel febbraio 2006 afferm\u00f2: \"Io non cerco di offendere il sentimento religioso, ma non mi sottometter\u00f2 alla tirannia. Chiedere a chi non accetta gli insegnamenti di Maometto di astenersi dal ritrarlo non \u00e8 una richiesta di rispetto ma un ordine di sottomissione.\"\nIn una sua lezione alla \"Kennedy School of Government\" di Harvard, citata dalla rivista della scuola stessa, cos\u00ec si \u00e8 espressa:\nOpposizione a scuole confessionali o religiose.\nNei Paesi Bassi circa met\u00e0 dell'istruzione \u00e8 a carico di scuole legate a una qualche religione, in particolare, per ragioni storiche, cattoliche e protestanti. Ayaan Hirsi Ali afferm\u00f2 nel novembre 2003 che nessuna scuola religiosa dovrebbe ricevere fondi governativi scontrandosi, per questo, con Hans Wiegel, in passato un importante esponente del VVD.\nSull'argomento \u00e8 tornata in un'intervista alla rivista britannica \"Evening Standard\" del 2007, esortando\naggiungendo anche\nIdee politiche.\nPolitica interna (periodo olandese).\nDurante la sua permanenza nei Paesi Bassi, Hirsi Ali \u00e8 stata inizialmente membro del Partito Laburista Olandese (PvdA). Successivamente \u00e8 passata al \"Partito Popolare per la Libert\u00e0 e la Democrazia\" (VVD), partito che coniuga una visione conservatrice su economia, politica estera, criminalit\u00e0 ed immigrazione a posizioni libertarie su droga, aborto e omosessualit\u00e0. Per quanto la riguarda, ha affermato di essere una grande ammiratrice di Frits Bolkestein, uno degli ideologi del partito e gi\u00e0 commissario europeo.\nRiguardo alle sue idee politiche, afferma che sono per la gran parte influenzate dall'abbandono dell'Islam per l'ateismo. Hirsi Ali, infatti, \u00e8 molto critica verso l'Islam, in particolar modo verso la figura del profeta Maometto e sulla condizione delle donne. Per questa ragione Dick Pels, sociologo e pubblicista olandese direttore del partito politico di orientamento ecosocialista \u00abGroenLinks\u00bb - Sinistra Verde - la descrive come un'esponente del \"fondamentalismo liberale\", una \"ideologia che \u00e8 simile all'Islam ortodosso nel senso che reputa le proprie opinioni preminenti e che tutti dovrebbero aderirvi. Giudica, inoltre, non costruttivo il loro modo di porsi nel dibattito con l'Islam, caratterizzato com'\u00e8 da derisioni e insulti. Essi deteriorano solamente le relazioni tra immigrati e popolazione olandesi.\"\nHirsi Ali si dichiar\u00f2 favorevole alla decisione della corte olandese di non concedere sussidi al Partito Politico Riformato (\"Staatkundig Gereformeerde Partij\", SGP), un partito politico cristiano protestante, che non garantiva pari diritti di militanza alle donne e limita il diritto di voto passivo alle militanti. Sulla questione dichiar\u00f2 che \"qualsiasi partito che discrimina le donne o gli omosessuali dovrebbe essere privato di finanziamenti.\"\nHirsi Ali ha anche affermato che vorrebbe che le autorit\u00e0 belghe sciogliessero il partito Vlaams Belang, affermando che \"non \u00e8 molto diverso dall'Hofstadgroep, un'organizzazione formata soprattutto da giovani olandesi di ascendenza nordafricana che l'Interpol definisce di matrice terroristica. Sebbene gli appartenenti al VB non abbiano ancora commesso crimini violenti, stanno solo rimandandoli in attesa di avere la maggioranza assoluta. Su molte questioni hanno esattamente le stesse opinioni degli estremisti musulmani: riguardo alle donne, all'eliminazione degli omosessuali e all'aborto. Questo modo di pensare porter\u00e0 direttamente al genocidio.\"\nVlaams Belang ha risposto alle accuse negando di opporsi ai diritti delle donne o di promuovere politiche di genocidio, mettendo in evidenza invece di essere favorevole alle commemorazioni della Shoah e del genocidio armeno. In particolare Frank Vanhecke, il leader del partito, rispose direttamente con una lettera aperta indirizzata ad Hirsi Ali considerandola \"pi\u00f9 vicina al punto di vista del Vlaams Belang dei Fiamminghi liberali.\" Rifiut\u00f2 anche il paragone con l'Hofstad Group affermando che il suo partito \"mai ed in nessun luogo ha mai fatto appello alla violenza.\" Il Vlaams Belang comment\u00f2 il ritiro di Hirsi Ali dalla politica olandese affermando che il partito aveva \"rispetto per come aveva condotto e promosso il dibattito nei Paesi Bassi su Islam, oppressione femminile e fallimento dell'integrazione.\"\nI Paesi Bassi sono sempre stati uno dei paesi pi\u00f9 impegnati nell'aiuto ai paesi in via di sviluppo. In qualit\u00e0 di portavoce della VVD in parlamento sulla questione, Hirsi Ali ha affermato che l'attuale politica di aiuto allo sviluppo non riesce ad aumentare prosperit\u00e0, pace e stabilit\u00e0 nei paesi in sviluppo: \"Il VVD crede che gli aiuti internazionali olandesi finora abbiano fallito se commisurati ai risultati conseguiti nel ridurre povert\u00e0, nel ridurre la fame, nell'attesa di vita e nel promuovere la pace.\"\nSul quotidiano olandese \"De Volkskrant\" dell'8 aprile 2006 propose un controllo speciale su possibili legami con gruppi terroristi per tutti i musulmani che richiedono un lavoro.\nNel 2003 Hirsi Ali ha lavorato con il collega deputato del VVD Geert Wilders per diversi mesi al fine di presentare una interrogazione al governo in merito alla politica dell'immigrazione. In particolare i due parlamentari, prendendo spunto dal Rapporto sullo sviluppo umano arabo dell'UNDP, chiesero al Ministro degli Esteri Jaap de Hoop Scheffer e al ministro senza portafoglio per la cooperazione e lo sviluppo Agnes van Ardenne, di porre attenzione sulle conseguenze della politica olandese sulla limitazione dell'immigrazione dal mondo arabo in Europa.\nSebbene abbia sempre appoggiato in pubblico la politica del ministro del VVD Rita Verdonk sulla limitazione dell'immigrazione, in privato non era d'accordo con lei, come spieg\u00f2 in un'intervista a \"Opzij\". In parlamento appoggi\u00f2 la gestione di Verdonk del , sebbene in privato fosse dell'opinione che a Pasic si doveva permettere di rimanere. La notte prima del dibattito, telefon\u00f2 alla Verdonk per dirle che lei stessa aveva mentito quando era giunta nei Paesi Bassi, proprio come Pasic. La Verdonk rispose che se fosse stata ministro in quel momento, l'avrebbe espulsa. Ne segu\u00ec una crisi politica che port\u00f2 alla caduta del secondo governo Balkenende.\nNell'intervista ad \"Opzij\" afferm\u00f2 anche di essere favorevole a una sanatoria per garantire la cittadinanza olandese a un gruppo di 26.000 rifugiati che risiedevano nel paese da pi\u00f9 di cinque anni senza vedersi ancora riconosciuto il diritto di asilo. Il VVD comunque le viet\u00f2 di esprimere le sue idee sull'argomento. Dopo aver lasciato il parlamento olandese, Hirsi Ali ha ulteriormente precisato la sua idea restrittiva della politica di immigrazione. Il 1\u00ba novembre 2006, durante il programma televisivo della televisione tedesca ZDF \"Aspekte\", afferm\u00f2 di temere che gli immigranti musulmani, una volta maggioranza, potrebbero introdurre la sharia.\nIsraele e i palestinesi.\nHirsi Ali cos\u00ec si \u00e8 espressa su Israele:\nSul futuro di Israele ha detto\nSui palestinesi\nIn un'altra intervista concessa nel 2003 alla rivista danese \"Sappho\", citando un profilo molto negativo su Yasser Arafat pubblicato su \"The Atlantic Monthly\" nel 2002, afferma che: Su come Israele \u00e8 percepito nei Paesi Bassi: \nAgli occhi dei socialisti, chiunque non sia bianco od occidentale \u00e8 una vittima, e in questo elenco sono inclusi i musulmani, i palestinesi e gli immigrati. Io ritengo di non essere una vittima. Sono responsabile delle mie azioni come qualsiasi altra persona, e questo vale per tutti. In Somalia, la mia famiglia mi ha cresciuto nel razzismo insegnandomi che noi musulmani siamo superiori ai kenioti cristiani. Mia madre pensa che siano delle specie di scimmie. Quando ho iniziato a dire questo in un'aula di scuola, l'insegnante ha obiettato che era \u201cfalso e impossibile\u201d.\nMa io ho ribadito che era vero. Ho detto che vivevo nel centro profughi della citt\u00e0 di Ede e che ai somali da me conosciuti era stato insegnato che gli olandesi erano non circoncisi, atei e sporchi (\u2026) \u00c8 un errore fondamentale pensare a un individuo come a un'eterna vittima. La gente di colore, i musulmani e altri immigrati non occidentali non sono vittime. Sono individui, esattamente come me, che sono arrivati nei Paesi Bassi in cerca di una vita migliore. \u00c8 mia responsabilit\u00e0 migliorare le mie condizioni di vita e non pretendo che le autorit\u00e0 lo facciano al posto mio. Chiedo soltanto di poter vivere in un ambiente di pace e sicurezza. La visione del mondo dei socialisti \u00e8 diversa. Chi non \u00e8 bianco e cristiano, e non condivide gli ideali della civilt\u00e0 cristiana, \u00e8, per definizione, una vittima (\u2026) La crisi del socialismo olandese pu\u00f2 essere valutata confrontando il suo atteggiamento nei confronti dell'islam e di Israele. Se uno skinhead dipinge svastiche in un cimitero ebraico, questo \u00e8 nazismo e verr\u00e0 punito. Se un immigrato marocchino fa lo stesso, \u00e8 una espressione del suo disappunto per il conflitto israelo-palestinese. (da \"Il Foglio\" del 29 dicembre 2010)"}
{"id": "798631", "revid": "200568", "url": "https://it.wikipedia.org/wiki?curid=798631", "title": "Mesomeri", "text": "In embriologia i mesomeri, o somiti (nel caso di individui metamerici), sono masse simmetriche (tutte rispetto allo stesso piano assiale, ovvero rispetto al piano sagittale mediano) del mesoderma parassiale che si formano nell'embrione dopo la prima fase di formazione dei tre foglietti embrionali (endoderma, mesoderma, ectoderma).\nI mesomeri sono suddivisibili in tre regioni: il dermatomo, da cui si origina il derma; il miotomo, da cui si origina la muscolatura; e, infine, lo sclerotomo, da cui si origina la colonna vertebrale e la regione occipitale del cranio.\nI somiti sono organizzazioni metameriche originate dalla segmentazione del mesoderma parassiale. I somiti danno origine alle cellule che formano le vertebre e le coste, il derma cutaneo del dorso e i muscoli scheletrici della parete del corpo e degli arti."}
{"id": "798643", "revid": "6654654", "url": "https://it.wikipedia.org/wiki?curid=798643", "title": "Suzuka Circuit", "text": ""}
{"id": "798654", "revid": "339392", "url": "https://it.wikipedia.org/wiki?curid=798654", "title": "Stable", "text": ""}
{"id": "798668", "revid": "1573940", "url": "https://it.wikipedia.org/wiki?curid=798668", "title": "Occlusiva retroflessa sorda", "text": "L'occlusiva retroflessa sorda \u00e8 una consonante, rappresentata con il simbolo [\u0288] nell'alfabeto fonetico internazionale (IPA).\nNella lingua italiana tale fono non \u00e8 presente.\nCaratteristiche.\nLa consonante occlusiva retroflessa sorda presenta le seguenti caratteristiche:\nIn italiano.\nIn italiano tale fono, come detto, non \u00e8 presente a livello di fonema, ma si pu\u00f2 tuttavia trovare come allofono dell'occlusiva alveolare sorda in alcune lingue o dialetti del Sud-Italia, dove per esempio la parola \"treno\" pu\u00f2 essere pronunciata .\nAltre lingue.\nNorvegese.\nIn lingua norvegese tale fono \u00e8 presente nei dialetti orientali e centrali ed \u00e8 reso con la grafia :\nSvedese.\nIn lingua svedese tale fono \u00e8 pure reso con la grafia :"}
{"id": "798681", "revid": "287204", "url": "https://it.wikipedia.org/wiki?curid=798681", "title": "Cratere Marci", "text": "Marci \u00e8 un cratere lunare intitolato allo scienziato ceco Jan Marek Marci. Si trova a circa un diametro di cratere ad ovest del grande cratere Jackson. A nordovest di Marci \u00e8 situato il cratere Fitzgerald.\nMarci \u00e8 una formazione emisferica di forma abbastanza circolare, con dei piccoli rigonfiamenti del bordo a nord e a sud. Le pareti interne sono delle scarpate senza particolari degni di nota che scendono verso il fondale, che occupa met\u00e0 del diametro del cratere. Marci si trova nelle vicinanze della raggiera che circonda il cratere Jackson.\nCrateri correlati.\nAlcuni crateri minori situati in prossimit\u00e0 di Marci sono convenzionalmente identificati, sulle mappe lunari, attraverso una lettera associata al nome."}
{"id": "798689", "revid": "112927937", "url": "https://it.wikipedia.org/wiki?curid=798689", "title": "Netstat", "text": "In informatica netstat \u00e8 un comando utilizzato nei sistemi operativi Unix-like e Windows serie NT, per visualizzare lo stato delle connessioni instaurate sul computer locale. Il file relativo a tale comando \u00e8 un eseguibile essenziale di sistema e pertanto si trova nella cartella /bin (seguendo lo standard FHS) ed \u00e8 di propriet\u00e0 dell'utente root. Attivato come servizio di rete rimane in ascolto sulla porta 15/tcp (vedere /etc/services).\nEsempio di utilizzo.\nSe eseguito senza dare opzioni visualizza lo stato dei socket attivi, un esempio pu\u00f2 essere:\nAnalisi dell'output.\nCome si vede dal suindicato esempio, netstat classifica i tipi di socket:\nCampi importanti sono:\n\u00c8 possibile inoltre vedere il tipo del socket:\nOpzioni del comando.\nOpzioni importanti sono:\nPer ulteriori dettagli visualizzare da shell di Linux la man page di netstat tramite il comando codice_1."}
{"id": "798693", "revid": "1958640", "url": "https://it.wikipedia.org/wiki?curid=798693", "title": "Franz Ernst Neumann", "text": "Biografia.\nNeumann nacque a Joachimsthal, Prussia, non lontano da Berlino. \nNel 1815 interruppe i suoi studi a Berlino per servire l'esercito come volontario nella campagna contro Napoleone rimanendo ferito nella battaglia di Ligny. \nIn seguito a questi fatti entr\u00f2 come studente di teologia all'universit\u00e0 di Berlino, ma presto cambi\u00f2 percorso spostando i suoi interessi verso materie scientifiche.\nI suoi studi iniziali erano concentrati soprattutto sulla cristallografia, e la reputazione che vi raggiunse gli valse la nomina a Privatdozent all'universit\u00e0 di K\u00f6nigsberg, dove divenne professore di mineralogia e fisica, nel 1828 come straordinario, e nel 1829 come ordinario.\nNel 1831, da uno studio sul calore specifico dei composti, elabor\u00f2 la legge di Neumann, che spiega come il calore molecolare di un composto sia uguale alla somma del calore atomico dei suoi costituenti.\nDedicandosi in seguito all'ottica, cre\u00f2 delle memorie che gli hanno valso un posto tra i primi ricercatori di una vera teoria dinamica della luce. Nel 1832, con l'aiuto di una particolare ipotesi sulla costituzione dell'etere, raggiunse, attraverso un rigoroso calcolo dinamico, dei risultati che concordavano con quelli ottenuti da Augustin-Louis Cauchy, riuscendo a dedurre leggi di doppia rifrazione molto simili a quelle di Augustin-Jean Fresnel.\nNegli anni seguenti si dedic\u00f2 al problema di giungere ad un'espressione matematica delle condizioni di una superficie di separazione tra due mezzi cristallini, ricavando dalla teoria le leggi di doppia rifrazione nei corpi cristallini estesi.\nDiede importanti contributi alle teorie matematiche sull'elettrodinamica e, nelle pubblicazioni del 1845 e 1847, stabil\u00ec matematicamente le leggi sull'induzione di correnti elettriche.\nScopr\u00ec nelle meteoriti delle strutture chiamate in suo onore linee di Neumann .\nLa sua ultima pubblicazione, apparsa nel 1878, fu sulle armoniche sferiche (\"Beitrage zur Theorie der Kugelfunctionen\").\nCon il matematico Carl Jacobi fond\u00f2 il seminario \"mathematisch-physikalisches\", che operava in due sezioni, una per la matematica e una per la fisica matematica. \nNon tutti gli studenti frequentarono entrambe le sezioni. Nella seconda Neumann insegnava metodi matematici in aggiunta alle tecniche per eseguire un esperimento di fisica esatto, basate su un metodo di misurazione precisa perfezionato dal suo collega astronomo Friedrich Wilhelm Bessel. \nL'obbiettivo dei suoi esercizi nei seminari era quello di perfezionare l'abilit\u00e0 dello studente nella pratica di una fisica sperimentale esatta, attraverso il controllo degli errori sperimentali sia costanti che casuali.\nDegli studenti che frequentarono il seminario, solo pochi produssero ricerche. \nTra le poche eccezioni va ricordato Gustav Robert Kirchhoff, che, proprio basandosi sulle ricerche di quei seminari, formul\u00f2 le due leggi di Kirchhoff.\nNeumann si ritir\u00f2 dalla professione nel 1876 e mor\u00ec a K\u00f6nigsberg (attuale Kaliningrad, dal 1945 enclave russa), nel 1895 a 96 anni.\nI suoi figli furono altrettanto capaci. \nSuo figlio Carl Gottfried Neumann, (1832-1925), divenne Privatdozent nel 1858 e, nel 1863, professore straordinario di matematica a Halle. \nGli venne in seguito affidata la cattedra ordinaria di matematica a Basilea nel 1863, a Tubinga nel 1865 e a Lipsia nel 1868."}
{"id": "798703", "revid": "287204", "url": "https://it.wikipedia.org/wiki?curid=798703", "title": "Cratere Marco Polo", "text": "Marco Polo \u00e8 un cratere lunare intitolato all'esploratore veneziano Marco Polo. Si trova ai piedi della catena montuosa nota come Montes Appenninus, 20\u00a0km ad ovest del Mare Vaporum; nei dintorni non c'\u00e8 alcun cratere degno di nota.\nLa formazione \u00e8 allungata in direzione sud-sudest, e presenta delle pareti esterne pesantemente erose. La parte meridionale del bordo \u00e8 quasi scomparsa, e si osserva uno stretto crepaccio all'estremit\u00e0 settentrionale del cratere. Parti delle pareti sono ancora visibili lungo i lati ovest e nordest, ma sono poco pi\u00f9 che delle creste di forma circolare. Il fondale non mostra segni particolari, tranne che per un piccolo cratere lungo la parete interna sudovest.\nCrateri correlati.\nAlcuni crateri minori situati in prossimit\u00e0 di Marco Polo sono convenzionalmente identificati, sulle mappe lunari, attraverso una lettera associata al nome."}
{"id": "798715", "revid": "287204", "url": "https://it.wikipedia.org/wiki?curid=798715", "title": "Cratere Marconi", "text": "Marconi \u00e8 un cratere lunare intitolato all'inventore italiano Guglielmo Marconi. Si trova a nordovest del grande cratere Gagarin, e a sudest del cratere Chaplygin. Ad ovest-nordovest di Marconi si trova il cratere Dellinger, leggermente pi\u00f9 grande.\nIl cratere non presenta significativa erosione da impatti successivi. Il bordo esterno \u00e8 punteggiato da pochi crateri minori ed alcuni terrazzamenti sono ancora visibili lungo le pareti interne. C'\u00e8 una coppia di piccoli crateri lungo la parete interna a sud e ad est. Nelle vicinanze del punto centrale del fondale abbastanza pianeggiante si trova un'altura formata da diverse collinette. Il fondo \u00e8 punteggiato di parecchi crateri minori.\nCrateri correlati.\nAlcuni crateri minori situati in prossimit\u00e0 di Marconi sono convenzionalmente identificati, sulle mappe lunari, attraverso una lettera associata al nome."}
{"id": "798717", "revid": "126257", "url": "https://it.wikipedia.org/wiki?curid=798717", "title": "Morris 1800", "text": ""}
{"id": "798718", "revid": "6923", "url": "https://it.wikipedia.org/wiki?curid=798718", "title": "Wolseley 18/85", "text": ""}
{"id": "798720", "revid": "124789837", "url": "https://it.wikipedia.org/wiki?curid=798720", "title": "Sacramenti gnostici", "text": "Ogni setta gnostica predicava una propria variante del credo gnostico e quindi praticava un proprio culto. Alcune sette respingevano completamente i sacramenti, mentre altre accettavano quali strumenti di conoscenza solo il battesimo e l'Eucaristia, affiancandoli ad altri riti che, per mezzo di inni e formule magiche, dovevano propiziare l'ascesa al regno spirituale del principio divino imprigionato nel corpo materiale.\nBattesimo.\nTutte le sette gnostiche praticarono in qualche sua variante questo rito; nei mandei il battesimo quotidiano \u00e8 una delle grandi pratiche del sistema. Le formule usate dagli gnostici cristiani erano molto diverse da quelle usate dai cattolici. I marcosiani dicevano: \"Nel [eis] nome del Padre sconosciuto di tutti, nel nome [eis] della Verit\u00e0, Madre di tutti, nel nome di colui, che venne in Ges\u00f9 [eis ton katelthonta eis Iesoun]\". Gli elcesaiti dicevano: \"Nel [en] nome del grande ed altissimo Dio e nel nome di suo Figlio, il grande Re\". Tali formule, e molte altre, talvolta venivano pronunciate in ebraico, talvolta in aramaico.\nConfermazione.\nL'unzione del candidato con il crisma, o unguento profumato, \u00e8 un rito gnostico che oscura persino l'importanza del battesimo. Negli \"Acta Thomae\", aveva sostituito completamente il battesimo, ed era il solo sacramento di iniziazione ammesso. I Marcosiani andarono oltre, rifiutando il battesimo cristiano e sostituendolo con una mistura di olio ed acqua che versavano sulla testa del candidato. Con la confermazione, gli gnostici non intendevano tanto imporre lo Spirito Santo, quanto proteggere i candidati dagli attacchi degli arconti, o scacciarli grazie all'odore dolce che sovrastava tutto (tes uter ta hola euodias). Il balsamo, si credeva, che fosse in qualche modo fluito dall'Albero della Vita, e questo albero era misticamente legato alla Croce, per questo negli \"Acta Thomae\" il crisma viene chiamato \"il mistero ignoto nel quale la Croce ci \u00e8 mostrata.\"\nEucaristia.\nIn un certo numero di passi si trovano riferimenti alla rottura del pane, ma non \u00e8 facile determinare in cosa consisteva. L'uso di sale in questo rito sembra essere stato importante (Clem., Hom. XIV), a tal proposito si legge chiaramente come San Pietro spezz\u00f2 il pane dell'Eucaristia e \"mettendovi sopra del sale, lo diede prima alla madre e poi a noi\". C'\u00e8, inoltre, una grande probabilit\u00e0, sebbene nessuna certezza, che l'Eucaristia descritta negli \"Acta Thomae\" consistesse soltanto nella rottura del pane senza l'uso del calice. Questo punto \u00e8, comunque, molto controverso. Non ci sono dubbi che spesso gli gnostici sostituivano l'acqua con il vino (Acta Thomae, Battesimo di Mygdonia, capitolo. CXXI), ma non sappiamo quale formula di consacrazione fosse usata, anche se \u00e8 probabile che il pane venisse segnato con la Croce. Nei Libri copti (Pistis Sophia, 142; II Je\u00fb, 45-47) si trova una lunga descrizione di alcune cerimonie apparentemente Eucaristiche officiate da Ges\u00f9 stesso. In queste vengono usati fuoco ed incenso, due fiasche e due calici, uno con acqua l'altro con vino, e tralci di vite. Cristo, inoltre, corona gli Apostoli con ghirlande di ulivo, implora Melchisedech di venire e cambiare il vino in acqua per il battesimo e mette erbe nella bocca e nelle mani degli Apostoli. Fino a che punto queste azioni riflettano il rituale gnostico, o siano solamente immaginate dell'autore, non pu\u00f2 essere stabilito.\nNymph\u00f4n.\nIl nymphon era uno speciale sacramento gnostico nel quale, attraverso delle azioni simboliche, le loro anime venivano sposate ai loro angeli nel Pleroma. I dettagli di questi riti sono ancora sconosciuti. Tertulliano, senza dubbio, vi alluse nelle parole \"Eleusinia fecerunt lenocinia\".\nVocali Magiche.\nVeniva tributata una prominenza straordinaria all'espressione delle vocali: alfa, epsilon, eta, iota, omicron, ipsilon, omega. Gli gnostici credevano che il Salvatore ed i suoi discepoli, nel mezzo delle loro frasi, prorompessero in un farfugliamento interminabile di sole vocali; ci sono pervenuti incantesimi magici formati solo di vocali; le sette vocali, ripetute con tutti i generi di artifici, formavano un'iscrizione molto comune sugli amuleti. Secondo studi fatti da Ruelle, Poir\u00e9e, e Leclercq, ogni vocale rappresenta uno dei sette pianeti, o arconti; i sette, insieme, rappresentano l'Universo, ma senza consonanti rappresentano l'Ideale e l'Infinito non ancora imprigionato e limitato dalla materia."}
{"id": "798724", "revid": "114468545", "url": "https://it.wikipedia.org/wiki?curid=798724", "title": "Heinrich Lenz", "text": "\u00c8 famoso per la legge di Lenz che afferma che la forza elettromotrice indotta ha segno tale da opporsi alla causa che l'ha generata, nonch\u00e9 per il vettore di Lenz nel moto dei pianeti.\nBiografia.\nLenz \u00e8 nato a Tartu in quella che oggi \u00e8 l'Estonia.\nDopo aver completato l'istruzione secondaria nel 1820, Lenz studi\u00f2 chimica e fisica all'Universit\u00e0 di Tartu. Viaggi\u00f2 con Otto von Kotzebue nella sua terza spedizione intorno al mondo dal 1823 al 1826. Durante il viaggio Lenz studi\u00f2 le condizione climatiche e le propriet\u00e0 fisiche dell'acqua di mare.\nDopo il viaggio, Lenz inizi\u00f2 a lavorare all'Universit\u00e0 di San Pietroburgo, dove successivamente divenne preside della facolt\u00e0 di Matematica e Fisica. Inizi\u00f2 a studiare l'elettromagnetismo nel 1831 e la legge da lui enunciata venne chiamata col suo nome in suo onore. Lenz, inoltre, scopr\u00ec indipendentemente l'effetto Joule nel 1842; per onorare i suoi lavori sul problema, i fisici russi utilizzano sempre il nome di \u201ceffetto Joule-Lenz\u201d.\nMor\u00ec a Roma a causa di un infarto."}
{"id": "798725", "revid": "123942487", "url": "https://it.wikipedia.org/wiki?curid=798725", "title": "Letteratura gnostica", "text": "La letteratura gnostica \u00e8 il \"corpus\" dei testi che esprimono il pensiero dello gnosticismo. Nei secoli II-IV gli gnostici svolsero un'intensa attivit\u00e0 letteraria, di cui ne \u00e8 il riflesso la (supposta) ampia produzione, che doveva superare per estensione quella della letteratura cristiana coeva. I tre quarti degli antichi scritti cristiani su Ges\u00f9 (e i suoi discepoli) provengono infatti da ambienti gnostici: in particolare la produzione letteraria gnostica comprende opere narrative, trattati di teosofia, e opere a carattere rivelatorio intrise di misticismo.Lo studio della letteratura gnostica \u00e8 essenziale per capire il contesto nel quale si svilupp\u00f2 l'elaborazione teologica cristiana. Delle opere di questa letteratura, che un tempo dovevano formare una vasta produzione, tuttavia, non ci rimane che un esiguo numero di frammenti: possediamo soltanto alcune traduzioni copte e alcune versioni siriache rivedute.\nPer secoli la conoscenza delle dottrine gnostiche si \u00e8 basata quasi esclusivamente sulle citazioni, spesso incomplete e parziali, di scrittori cristiani non gnostici come Ippolito di Roma, Ireneo di Lione, Clemente Alessandrino e Origene di Alessandria, i quali riportavano il pensiero degli gnostici con l'intenzione di confutarlo.\nPer questo il rinvenimento dei manoscritti di Nag Hammadi \u00e8 stato della massima importanza: esso ha reso possibile l'accesso alle fonti originali del pensiero gnostico. Infine esistono raccolte di frammenti (specie quelli provenienti da Ossirinco in Egitto) che contengono altri testi, i quali, sebbene spesso incompleti per via della loro natura, sono stati di grande utilit\u00e0 nel raffronto con gli scritti di Nag Hammadi.\nIl \"corpus\".\nNel \"corpus\" letterario dei nicolaiti esistevano i \"libri di Jaldabaoth\", un libro chiamato \"N\u00f4ria\" (la mitica moglie di No\u00e8), la profezia di Barcabbas, che per i Basilidiani era un indovino, un \"Vangelo del Completamento\" (Vangelo di Basilide), e un'opera in stile apocalittico chiamata \"Vangelo di Eva\" (Epifanio di Salamina, \"Panarion adversus omnes haereres\", XXV, XXVI; Filastro, 33).\nGli Ofiti utilizzavano, secondo Epifanio, \"migliaia\" di apocrifi; fra questi egli ricord\u00f2 specialmente: \"Domande di Maria, grandi e piccole\" (alcune di queste, forse, si trovano nel Pistis Sophia), molti libri dedicati a \"Seth\", l'\"Apocalisse di Adamo\", vari vangeli apocrifi attribuiti agli Apostoli, una Apocalisse di Elia, e un libro chiamato \"Genna Marias\".\nI Cainiti leggevano un \"Vangelo di Giuda\", un'\"Ascensione di Paolo\" (\"anabatikon Paulou\") e altri libri di cui non conosciamo il titolo.\nI Prodiciani, secondo Clemente Alessandrino, usavano apocrifi dedicati a Zaratustra (Strom., I, XV, 69).\nI Naaseni utilizzavano un libro, spesso citato da Ippolito ma il cui titolo \u00e8 sconosciuto, che conteneva un commentario su testi della Bibbia, inni, e salmi.\nI Perati avevano un libro simile. I Sethiani leggevano un \"Paraphrasis Seth\", consistente in sette libri ed esplicativo del loro sistema, un libro chiamato Allogenes (\"Stranieri\"), una \"Apocalisse di Adamo\", un libro ha attribuito a Mos\u00e8, e altri.\nGli Arcontici usavano un libro intitolato \"Symphonia\".\nOpere di attribuzione gnostica.\nOltre a questi scritti, i seguenti apocrifi sono di chiara attribuzione gnostica:\nIl \"Vangelo dei Dodici\", che fu citato per la prima volta da Origene di Alessandria (\"Hom. I, in Luc.\"), \u00e8 identico al \"Vangelo degli Ebioniti\" ed \u00e8 chiamato anche il \"Vangelo dello pseudo-Matteo\", perch\u00e9 in lui Cristo si riferisce a Matteo in seconda persona, e l'autore parla degli altri apostoli e di se stesso come \"noi\". Questo vangelo fu scritto prima del 200, e non ha collegamenti con il cosiddetto \"Vangelo degli Ebrei\".\nIl \"Vangelo copto degli Egiziani\", proveniente dalla zona cristiana d'Egitto (non quella alessandrina), fu scritto intorno al 150 e fu largamente usato nei circoli non cristiani. Ne esistono solamente dei piccoli frammenti in Clemente Alessandrino (\"Stromata\" ed \"Excerp. ex Theod\".).\nIl \"Vangelo di Pietro\" fu scritto intorno al 140 ad Antiochia in Siria.\nIl \"Vangelo di Mattia\" fu scritto intorno al 125 e usato nei circoli basilidiani.\nIl \"Vangelo secondo Filippo\" e il \"Vangelo di Tommaso\". Secondo il \"Pistis Sophia\" i tre apostoli Matteo, Tommaso, e Filippo ricevettero il comando divino di riportare tutte rivelazioni di Cristo dopo la sua risurrezione. Il \"Vangelo di Tommaso\" dovrebbe essere stato di considerevole lunghezza (1300 righe); parte di esso, in una recensione rivista, si trova probabilmente nelle \"Storie dell'Infanzia di Nostro Signore, di Tommaso, un filosofo israelita\", di cui esistono due versioni greche, due latine, una siriaca, e una slavonica.\nGli \"Atti di Pietro\" (\"Praxis Petrou\"), scritto intorno al 165, di cui si sono conservati ampi frammenti nell'originale greco e in una traduzione latina dal titolo \"Martirio dell'apostolo san Pietro\" al quale i latini aggiungono, \"a Lino episcopo conscriptum\". Questi frammenti sono stati raggruppati da Lipsius e Bonnet negli \"Acta apostolorum apocriphorum\" (Lipsia, 1891, I). Sebbene queste recensioni degli \"Atti di Pietro\" siano state piuttosto cristianizzate, il loro carattere gnostico \u00e8 inconfondibile, e sono di grande valore per la comprensione del simbolismo gnostico.\nStrettamente connessi agli \"Atti di Pietro\", sono gli \"Atti di Andrea\" e gli \"Atti di Giovanni\", che forse hanno lo stesso autore, un certo Leucio Carino e furono scritti prima del 200. Essi si sono conservati in un certo numero di antologie cristiane e in diverse versioni.\nGli \"Atti di Tommaso\" si sono conservati nella loro interezza e contengono la descrizione dei pi\u00f9 antichi rituali gnostici sono di importanza fondamentale per la comprensione dello gnosticismo. Ne esistono due versioni, una greca e l'altra siriaca. Sembra molto probabile, sebbene non certo, che l'originale fosse siriaco. Probabilmente furono scritti intorno al 232, quando le reliquie di Tommaso furono traslate a Edessa. Di grandissimo valore sono le due preghiere della Consacrazione, l'\"Ode alla Saggezza\" e l'\"Inno dell'Anima\", che si trovano nella versione siriaca e che mancano in quella greca.\nOmelie Pseudo Clementine.\nLegati ai testi apocrifi, indubbiamente gnostici, di cui sopra, si deve parlare delle Omelie Pseudo Clementine. \u00c8 vero che queste sono spesso classificate come giudaistiche e non come gnostiche, ma la loro affinit\u00e0 alle speculazioni gnostiche \u00e8, almeno a prima vista, cos\u00ec grande e il loro collegamento con il Libro di Elxai (Elcesaiti) cos\u00ec generalmente riconosciuta che non possono essere omesse da un elenco di scritti gnostici.\nI codici Askew, Bruce e Akhmim.\nUn gran parte della letteratura gnostica che si \u00e8 salvata dalla distruzione generale degli scritti gnostici ci \u00e8 giunta in tre codici copti, conosciuti comunemente come Askew, Bruce, e Akhmim.\nIl Codice Askew, del V o VI secolo, contiene il lungo trattato \"Pistis Sophia\", un lavoro in quattro libri, scritto fra il 250 e il 300. I primi due libri descrivono la caduta dell'eone Sophia e la sua salvezza grazie all'Eone Soter, gli ultimi due libri descrivono l'origine del peccato e del male e il bisogno del pentimento gnostico. L'opera consiste in un certo numero di domande e risposte tra Cristo e i Suoi discepoli maschi e femmine, in cui si inseriscono cinque \"Ode a Salomone\", seguite da mistici adattamenti della stessa. Dato che le domande vengono principalmente poste da Maria Maddalena, il Pistis Sophia \u00e8 probabilmente identico alle \"Domande di Maria\". Il codice contiene anche estratti dal \"Libro del Salvatore\".\nIl papiro Bruce contiene due trattati:\nIl Codice Akhmim, del V secolo, scoperto nel 1896, e conservato al Museo Egizio di Berlino, contiene\nScritti gnostici non cristiani.\nLo gnosticismo orientale non Cristiano ci ha lasciato I libri sacri dei Mandei:\nLo gnosticismo Alessandrino non cristiano \u00e8 percepibile nella letteratura Trismegistica. Lo gnosticismo giudaico non lasci\u00f2 scritti, ma le sue speculazioni riecheggiano in molte opere giudaiche, quali il Libro di Enoch, il Zohar e il trattato Talmudico Chagiga XV.\nRefutazione dello gnosticismo.\nPaolo di Tarso.\nFin dall'inizio lo gnosticismo si scontr\u00f2 con l'opposizione pi\u00f9 decisa dalla Chiesa cristiana. Le ultime parole di Paolo di Tarso nella Prima lettera a Timoteo si pensa siano riferite allo gnosticismo. Molto probabilmente anche l'uso che Paolo fa dei termini pleroma, eone di questo mondo, arconte del potere dell'aria, in Efesini e Colossesi \u00e8 stato suggerito dall'abuso di questi termini da parte degli gnostici.\nGiustino e i primi antignostici.\nIl primo scrittore antignostico della Chiesa fu Giustino (morto intorno al 165). Il \"Syntagma\" (\"Syntagma kata pason ton gegenemenon aireseon\"), \u00e8 da lui citato nella \"Prima Apologia\" 26, 8. ma l'opera non \u00e8 stata conservata. Del trattato antignostico di San Giustino sulla Risurrezione (\"Perianastaseos\") esistono considerevoli frammenti nel \"Trattato sulla Risurrezione\" di Metodio di Olimpo e nei \"Sacra Parallela\" di Giovanni Damasceno. Il \"Compendium contro Marcione\", citato da Ireneo (IV, vi, 2; V, xxvi, 2), probabilmente coincide con il \"Syntagma\".\nImmediatamente dopo Giustino, Tertulliano e Ippolito (Adv. Valent., v, ed Eus., H.E., V., xxviii, 4) citano, come oppositore degli gnostici e specialmente dei Valentiniani, Milziade, un filosofo cristiano dell'Asia Minore. I suoi scritti sono per\u00f2 andati persi. San Teofilo di Antiochia (morto intorno al 185) scrisse contro l'eresia di Ermogene, e un eccellente trattato contro Marcione (\"kata Markionos Logos\"). Il libro contro Marcione \u00e8 probabilmente contenuto nel \"Dialogus de rect\u00e2 in Deum fide\" dello pseudo Origene. Egesippo, un palestinese, viaggi\u00f2 sulla via da Corinto a Roma, dove arriv\u00f2 durante il regno di papa Aniceto (155-166), per accertare il suono e la fede ortodossa della tradizione Apostolica. Sulla strada incontr\u00f2 molti vescovi e tutti gli trasmisero la stessa fede. A Roma redasse un elenco dei papi da Pietro ad Aniceto. In seguito scrisse cinque libri di Memorie (\"Upomnemata\") \"nello stile pi\u00f9 semplice, riportando la vera tradizione della dottrina Apostolica\", divenendo \"un campione della verit\u00e0 contro le eresie senza Dio\" (Eus., H.E., IV, vii sqq., xxi sqq.). Di questo lavoro restano solamente alcuni frammenti, e questi sono storici piuttosto che teologici. Anche Rodone, un discepolo di Tatiano, Filippo, vescovo di Gortina a Creta, e un certo Modesto scrissero contro Marcione, ma le loro opere sono perse. Ireneo (Adv., Haer., I, xv 6) ed Epifanio (xxxiv, 11) citano un corto poema contro il Valentinianismo Orientale e il congiuratore Marco di \"un anziano\", ma ignoto, autore. Anche di Zaccheo, vescovo di Cesarea marittima, si dice che abbia scritto contro i Valentiniani, e specialmente contro Tolomeo.\nIreneo di Lione, Clemente Alessandrino e Origene.\nIl pi\u00f9 importante lavoro anti-gnostico \u00e8 l'opera di Ireneo, \"Elegchos kai anatrope tes psudonymou gnoseos\", solitamente conosciuto come \"Adversus Haereses\". Consiste di cinque libri, evidentemente non scritti di getto; i primi tre libri intorno al 180, gli ultimi due una dozzina di anni pi\u00f9 tardi. La maggior parte del primo libro ci \u00e8 giunta nel greco originale, il resto in una traduzione latina molto antica e alcuni frammenti in siriaco. Ireneo conobbe gli gnostici di persona e attraverso le loro scritture, pertanto fu in grado di fornire descrizioni minute dei loro sistemi, specialmente dei Valentiniani e dei Barbelognostici. Oltre al suo grande lavoro, Ireneo scrisse anche una lettera aperta al prete romano Florino che meditava di diventare Valentiniano; e quando lo sfortunato prete cadde nell'apostasia, Ireneo scrisse sul suo conto un trattato \"Sull'Ogdoad\", e una lettera a papa Vittore I, implorandolo di usare la sua autorit\u00e0 contro lui. Esistono solamente alcuni passaggi di questi scritti.\nClemente Alessandrino (morto intorno al 215) combatt\u00e9 lo gnosticismo indirettamente, difendendo la vera gnosis cristiana, specialmente con il \"Paedagogos\", Libro I, lo \"Stromateis\", Libri II, III, V e con il cosiddetto ottavo libro o \"Excerpta ex Theodoto\".\nOrigene non dedic\u00f2 il suo lavoro esclusivamente alla confutazione dello gnosticismo ma i suoi quattro libri \"Sui primi Principi\" (\"Peri archon\"), scritti intorno all'anno 230, e conservati solamente in alcuni frammenti greci e una traduzione libera latina di Rufino, sono praticamente una confutazione del dualismo gnostico, del docetismo, e dell'emanazionismo. Intorno all'anno 300 un ignoto autore siriano, qualche volta erroneamente identificato con Origene, e spesso chiamato con lo pseudonimo letterario di \"Adamantius\", o \"Uomo d'Acciaio\", scrisse un lungo dialogo, del quale si \u00e8 perso il titolo, ma che \u00e8 solitamente individuato dalle parole \"De rect\u00e2 in Deum fide\". Questo dialogo, di solito diviso in cinque libri, contiene discussioni con i rappresentanti di due sette Marcionite, di un Valentiniano e di un seguace di Bardesane. Lo scrittore plagia ampiamente Teofilo di Antiochia e Metodio di Olimpo, specialmente il dialogo antignostico dell'ultimo \"Sul Libero Arbitrio\" (\"Peri tou autexousiou\").\nTertulliano e Ippolito di Roma.\nIl pi\u00f9 grande controversialista anti-gnostico della Chiesa cristiana dei primordi fu Tertulliano (nato 169) che dedic\u00f2 praticamente tutta la sua vita a combattere lo Gnosticismo. C'e appena bisogno di ricordare i titoli dei suoi lavori antignostici: \"De Praescriptione haereticorum\", \"Adversus Marcionem\", \"Adversus Valentinianos\", \"Scorpiace\", \"De Carne Christi\", \"De Resurrectione Carnis\" e, infine \"Adversus Praxeam\".\nIl grande lavoro di Ippolito, una volta chiamato \"Philosophoumena\", scritto qualche tempo dopo il 234 e inizialmente attribuito a Origene, ma dopo la scoperta di Libri IV-X, nel 1842, conosciuto con il nome del suo vero autore e con il suo vero titolo, \"Confutazione di tutte le Eresie\" (\"katapason aireseon elegchos\"), \u00e8 una raccolta di informazioni piuttosto che una confutazione. Ippolito intese dimostrare come ogni gnosticismo derivasse dalla filosofia pagana; il valore della sua opera, per\u00f2, non risiede nelle sue argomentazioni. Ippolito era in possesso di un gran numero di scritti gnostici, dai quali prendeva citazioni: sono le sue informazioni su tali scritti che fanno acquisire un valore inestimabile alla sua opera. Poich\u00e9 scrisse quasi cinquanta anni dopo Ireneo, di cui fu discepolo, Ippolito descrisse uno sviluppo pi\u00f9 tardo della gnosi rispetto a quello studiato dal vescovo di Lione. Oltre al suo pi\u00f9 grande lavoro Ippolito scrisse, molti anni prima (prima del 217), un piccolo compendio contro tutte le eresie, dandone un elenco, composto da trentadue elementi, da Dositeo a Noeto e un trattato contro Marcione.\nTardi lavori di confutazione.\nPoich\u00e9, dall'inizio del IV secolo, lo gnosticismo era in rapida decadenza, c'era meno bisogno di campioni dell'ortodossia, da cui un lungo intervallo tra il dialogo di Adamantius e il \"Panarion\" di Epifanio di Salamina, cominciato nel 374. Epifanio, che durante la sua giovent\u00f9 ebbe stretti contatti con le sette gnostiche egiziane, specialmente i Fibioniti, e forse, come sostiene qualcuno, appartenne a questa setta, \u00e8 un'autorit\u00e0 di prima categoria. Questi raccolse informazioni da tutti i fronti con somma industriosit\u00e0.\nFilastrio vescovo di Brescia, alcuni anni pi\u00f9 tardi (383), diede alla Chiesa latina quello che Epifanio aveva dato ai greci. Cont\u00f2 e descrisse non meno di centoventotto eresie, ma prese la parola in senso piuttosto largo e vago. Sebbene dipendente dal \"Syntagma\" di Ippolito di Roma, il suo conteggio \u00e8 completamente indipendente da quello di Epifanio.\nUn altro scrittore latino che probabilmente visse a met\u00e0 del V secolo in Gallia Meridionale e che probabilmente coincide con Arnobio il giovane, lasci\u00f2 un lavoro, comunemente chiamato \"Praedestinatus\", consistente in tre libri. Nel primo egli descrisse novanta eresie, da Simone Mago ai predestinazionisti. Questo lavoro, sfortunatamente, contiene molte affermazioni dubbie e favolose. Qualche tempo dopo il Concilio di Calcedonia (451) Teodoreto di Cirro scrisse un \"Compendio di Favole Eretiche\" che \u00e8 di considerevole valore per la storia dello gnosticismo, perch\u00e9 contiene in maniera molto concisa e obiettiva la storia delle eresie fin dai tempi di Simone Mago. Il libro di Agostino d'Ippona \"De Haeresibus\" (scritto intorno al 428) \u00e8 troppo influenzato da Filastrio ed Epifanio per essere di qualche valore."}
{"id": "798737", "revid": "198277", "url": "https://it.wikipedia.org/wiki?curid=798737", "title": "Gino Stacchini", "text": "Biografia.\nNegli anni 1960 la cronaca rosa si occup\u00f2 di lui per la relazione, durata otto anni, con Raffaella Carr\u00e0. Ha una figlia, Sabina, avuta dalla moglie Lora, morta dopo quarant'anni di matrimonio a causa di una malattia fulminante.\nCaratteristiche tecniche.\nGiocatore.\nEra una guizzante ala ambidestra, dotato di buon dribbling e ottima velocit\u00e0. Era solito scendere su tutta la fascia per arrivare al fondo e crossare alto al centro per il compagno John Charles.\nCarriera.\nGiocatore.\nClub.\nArriva alla nell'estate del 1955. Per l'esordio in Serie A deve attendere la trasferta del 1\u00ba aprile 1956 sul campo dell', in una partita terminata 1-1. Inizialmente Stacchini fatica a farsi largo, perch\u00e9 l'allenatore gli preferisce Giorgio Stivanello, divenuto presto il titolare nel suo ruolo. Anche nella stagione successiva le cose non migliorano, totalizzando solo 3 presenze, tant'\u00e8 che la dirigenza bianconera pare intenzionata a cederlo definitivamente.\nTuttavia nel campionato 1957-1958 il nuovo allenatore juventino, lo slavo Ljubi\u0161a Bro\u0107i\u0107, gli concede la propria fiducia, cominciando a schierarlo spesso titolare. Sono intanto arrivati a Torino fuoriclasse del calibro di Omar S\u00edvori e John Charles; la consacrazione definitiva di Stacchini avviene il 17 novembre 1957 a Bologna: l'ala romagnola gioca una partita eccellente, siglando un gol e servendo due assist. La strada per Stacchini \u00e8 finalmente in discesa, divenendo ben presto un elemento imprescindibile nel ciclo di successi del Trio Magico.\nRimane in Piemonte per dodici stagioni, mettendo a referto 279 presenze e 55 gol, di cui rispettivamente 236 e 44 in campionato; in maglia bianconera vince quattro scudetti, nel 1958, 1960, 1961 e 1967, e tre Coppe Italia, nel 1959, 1960 e 1965.\nAll'inizio della stagione 1967-1968 finisce fuori dai piani del club bianconero, che lo dirotta alla squadra riserve e gli concede la \"lista condizionata\" in attesa di un prossimo trasferimento; dapprima vicino al passaggio ai concittadini del , a loro offerto dal presidente juventino Vittore Catella dopo la morte di Luigi Meroni, viene infine ceduto in novembre al dove concluder\u00e0 l'annata.\nTrascorre quindi gli ultimi anni della carriera agonistica nel , ritirandosi nel 1970.\nNazionale.\nCon la maglia della nazionale italiana esordisce il 13 dicembre 1958 nella partita interna contro la , terminata col punteggio di 1-1. In azzurro conta 6 presenze e 3 reti, tutte nel periodo bianconero.\nAllenatore.\nHa allenato l' nella stagione 1982-1983, in Serie C2, venendo esonerato e sostituito a campionato in corso da Armando Rosati.\nNel 1992 Mauro Sandreani, tecnico in seconda del , viene promosso alla guida della prima squadra; non possedendo il patentino di prima categoria per allenare in Serie B, gli viene affiancato Stacchini."}
{"id": "798743", "revid": "767487", "url": "https://it.wikipedia.org/wiki?curid=798743", "title": "Terrorizer", "text": "I Terrorizer sono un gruppo grindcore statunitense nato nella met\u00e0 degli anni '80.\nBiografia.\nFormati nel 1986 a Los Angeles dal cantante Oscar Garcia, dal bassista Alfred \"Garvey\" Estrada, dal chitarrista Jesse Pintado e dal batterista Pete Sandoval, l'anno successivo registrarono due demotape (\"Nightmares\" e \"Demo\") nei quali la band inizi\u00f2 a formare il proprio stile unendo elementi crust punk, death metal e liriche politicizzate e dissacranti.\nDopo l'entrata di Pete Sandoval nei Morbid Angel alla fine del 1988 la band si scioglie: Oscar Garcia torna nei Nausea e Jesse Pintado l'anno successivo viene chiamato a far parte dei Napalm Death. Grazie all'interessamento di Shane Embury bassista di questi ultimi la Earache propone il contratto per un album, cos\u00ec Jesse Pintado e Oscar Garcia raggiungono i famosi Morrisound Recordings di Tampa, Florida dove i Morbid Angel stanno registrando l'album di debutto; il bassista e cantante David Vincent prende il posto di Garvey, che si trovava in prigione e cos\u00ec il gruppo registr\u00f2 nel 1989 l'album di debutto \"World Downfall\" praticamente postumo, infatti la band non pu\u00f2 avere futuro visti gli impegni di Pintado con gli inglesi Napalm Death e di Sandoval e Vincent con i Morbid Angel. Questo album verr\u00e0 considerato seminale per tutto il genere grindcore e death metal.\nMentre queste ultime due band nello scorso decennio crescevano in popolarit\u00e0, anche il nome dei Terrorizer lasciava un'enorme eredit\u00e0 influenzando con quell'unico album una generazione di gruppi a venire che trarranno ispirazione da quel sound violento e 'in your face' e da quelle liriche che denunciavano il degrado del sistema e l'accidia dello status quo.\nNel 2005, dopo l'abbandono di Pintado dai Napalm Death, i Terrorizer riprendono forma e lo stesso Pintado richiama gli amici Pete Sandoval e Oscar Garcia. Oscar ormai sposato e padre, occupato in un lavoro comune si vede impossibilitato a pensare di andare in tour cos\u00ec declina l'offerta. Cos\u00ec si aggiungono il chitarrista Tony Norman e il cantante Anthony Rezhawk. Viene cos\u00ec registrato nel 2006 il secondo capitolo dopo 17 anni, \"Darker Days Ahead\" si presenta con un sound cupo e molto pi\u00f9 vicino al death metal, anche se le parti prettamente grind saranno ancora presenti. I testi saranno ancora concentrati sul paradosso della realt\u00e0 quotidiana, disegnando scenari infernali: la schiavizzazione degli uomini e degli animali, la follia del processo tecnologico e la concentrazione del potere nelle mani delle corporazioni internazionali tutte intente a creare i \"giorni oscuri\". Dopo la pubblicazione dell'album, nell'agosto del 2006 il chitarrista Jesse Pintado muore per un arresto cardiaco in un ospedale olandese.\nA tutt'oggi rimane incerto il futuro della band."}
{"id": "798754", "revid": "253269", "url": "https://it.wikipedia.org/wiki?curid=798754", "title": "Matthew Garber", "text": "Biografia.\nMatthew Garber nacque a Londra e studi\u00f2 presso il St Paul's Primary School (Winchmore Hill) e nel Highgate School. Fece il suo debutto sul grande schermo nel 1964, all'et\u00e0 di sette anni, nel film della Disney \"Le tre vite della gatta Tomasina.\" In quello stesso anno, lui e la co-star Karen Dotrice furono scelti per interpretare la parte di Michael e Jane, i bambini di George Banks (David Tomlinson), nel film \"Mary Poppins\". Il film vinse cinque premi Oscar e rese famosi i due piccoli protagonisti. Garber e Dotrice fecero un altro film insieme, \"La gnomo mobile\" (1967), dove interpretarono i nipoti di un arcigno miliardario che si occupava del settore del legname, interpretato da Walter Brennan.\nGarber mor\u00ec il 13 giugno 1977 nel Royal Free Hospital di Hampstead, Londra, per una pancreatite emorragica alla prematura et\u00e0 di 21 anni, bench\u00e9 la causa della sua morte non sia certa; riposa nel cimitero di East Finchley, nel quartiere londinese di Barnet. Il 24 ottobre 2004, in un programma televisivo inglese, Fergus Garber, il fratello minore di Matthew, disse ai reporter che il fratello aveva contratto l'epatite a causa di un pezzo di carne infetta che aveva mangiato in India e che la causa della sua morte non era dovuta a nessuna droga. Nel 2004 venne proclamato Disney Legend, unitamente a Karen Dotrice."}
{"id": "798755", "revid": "400694", "url": "https://it.wikipedia.org/wiki?curid=798755", "title": "Guglielmo di Ockham", "text": ""}
{"id": "798773", "revid": "1299641", "url": "https://it.wikipedia.org/wiki?curid=798773", "title": "Scuole gnostiche", "text": ""}
{"id": "798781", "revid": "123709706", "url": "https://it.wikipedia.org/wiki?curid=798781", "title": "Fulvio Muzio", "text": "Biografia.\nHa iniziato il suo percorso musicale studiando pianoforte con i professori Lino Santinelli e Nicoletta Boselli, e chitarra con il maestro Pino Bifano al Centro Teatro Attivo di Milano. Interessato soprattutto alle espressioni musicali contemporanee, fa parte, con Enrico Ruggeri e Silvio Capeccia, dei Decibel, la band che, tra le prime, ha introdotto in Italia il sound punk e new wave. Ha contribuito al successo del gruppo componendo la musica di \"Contessa\" (con testo di Enrico Ruggeri), Festival di Sanremo 1980. Agli interessi musicali ha affiancato quelli scientifici: laureatosi con lode in Medicina all'Universit\u00e0 degli Studi di Milano, dopo la pubblicazione del terzo album dei Decibel \"Novecento\", ha lasciato l'Italia per lavorare alcuni anni come medico negli Stati Uniti (Bell Memorial Hospital di Kansas City e The University of Kansas Hospital). Le sue ricerche in campo nutrizionale, in particolare sul metabolismo degli omega-3 gli hanno valso una biografia permanente nella directory Who's Who in the World. Sempre nel periodo americano, gli interessi congiunti per l'informatica e la nutrizione clinica lo hanno portato a porre le basi dei software nutrizionali della serie \"Easydiet\", commercializzati in Italia a partire dal 1997. \u00c8 tornato in Italia negli anni novanta per collaborare alla realizzazione di colonne sonore per documentari geografici e produzioni discografiche ambient e new Age. Nel 1998 ha realizzato insieme a Silvio Capeccia il quarto album dei Decibel dal titolo \"Desaparecida\", ancora una volta con produzione di Shel Shapiro. Negli anni duemila si rinnovano alcune collaborazioni musicali con Enrico Ruggeri sia in veste individuale, (concerto al Teatro Blu di Milano, 2008), sia in veste Decibel (ospite al Festival di Sanremo 2010; concerto-reunion alla Scighera di Milano, 2014).\nNegli stessi anni Fulvio Muzio focalizza i suoi interessi musicali sull'effetto terapeutico prodotto dai suoni, diplomandosi presso la Scuola di specializzazione in musicoterapia \"Musica Prima\u201d. Il suo campo di interesse si concentra quindi sulla psicoacustica e lo porta alla realizzazione, insieme al compositore Silvio Capeccia, di una serie di CD dal titolo \"Psychoacoustic Brain Power\". Una costante di questi prodotti, sostanzialmente unica nel panorama musicale, \u00e8 la validazione scientifica che accompagna ogni realizzazione, grazie agli studi svolti da organi di ricerca come la Facolt\u00e0 di Psicologia dell'Universit\u00e0 Cattolica di Milano e la Scuola di Specializzazione in Neurologia dell'Universit\u00e0 degli Studi di Milano.\nNel 2016 avviene la reunion ufficiale dei Decibel (Enrico Ruggeri, Silvio Capeccia, Fulvio Muzio) con l'effettuazione negli anni successivi di tour nazionali e la pubblicazione nel 2017 dell'album \"Noblesse_oblige_\", nel 2018 dell'album \"L'anticristo\" e nel 2019 dell'album \"Punksnotdead\". Con i Decibel ha partecipato per la terza volta al Festival di Sanremo nel 2018 con il brano \"Lettera dal Duca\" (musica di Fulvio Muzio e Silvio Capeccia, testo di Enrico Ruggeri)"}
{"id": "798782", "revid": "124123", "url": "https://it.wikipedia.org/wiki?curid=798782", "title": "Giovanni Martino Portogalli", "text": "Biografia.\nLavor\u00f2 a Modena, al servizio del duca Rinaldo d'Este, e soprattutto a Firenze, dove si immatricol\u00f2 all'Accademia delle arti del disegno nel 1705 e vi ricopr\u00ec vari incarichi per tutta la vita.\nA Firenze cre\u00f2 i suoi capolavori, come gli angioletti a stucco della tribuna nella basilica della Santissima Annunziata, dove, assieme a Benedetto Fortini, nel 1702, ide\u00f2 la soluzione decorativa di alcune cappelle. Nel Santuario di Monte Senario altri importanti stucchi ed altre opere per privati, come a palazzo Valori-Altoviti, palazzo Rinuccini, palazzo Marucelli e villa di Murlo.\nChiamato dall'arcivescovo di Firenze Giuseppe Maria Martelli, realizz\u00f2 gli stucchi della sala da ballo di Palazzo Martelli."}
{"id": "798784", "revid": "865956", "url": "https://it.wikipedia.org/wiki?curid=798784", "title": "Swisscom", "text": "Swisscom SA (SMI: SCMN) \u00e8 la principale societ\u00e0 di telecomunicazioni elvetica. Il 51% delle sue azioni \u00e8 nelle mani della Confederazione Svizzera, il 39,7% \u00e8 posseduta da istituzioni e il restante 9,3% da privati.\nLa Swisscom copre tutto il territorio della Svizzera e le enclavi tedesca di B\u00fcsingen am Hochrhein e italiana di Campione d'Italia. Secondo le proprie fonti, Swisscom detiene in Svizzera una quota di mercato del 56% per la telefonia mobile, del 50% per la banda larga e del 37% per la televisione. La sua affiliata italiana Fastweb si attribuisce il 16% della quota dei clienti privati e il 34% della quota dei clienti aziendali nella banda larga italiana ed \u00e8 attiva anche sul mercato della telefonia mobile. Anche nel 2019 Swisscom sar\u00e0 di nuovo nella lista Forbes delle \"pi\u00f9 grandi aziende pubbliche del mondo\".\nStoria.\nI precursori: il governo e le PTT.\nL'esordio dell'era delle telecomunicazioni in Svizzera si ha nel 1851, quando venne approvata la legge che conferiva al governo il controllo per lo sviluppo di una rete telegrafica nazionale, che inizialmente prevedeva la creazione di tre linee telegrafiche principali e alcune secondarie. Al fine di procedere con la costruzione di tale sistema, il governo fond\u00f2 l'\"Atelier F\u00e9d\u00e9ral de Construction des T\u00e9l\u00e9graphs\".\nGi\u00e0 nel luglio 1852 fu inaugurato il primo servizio telegrafico pubblico tra San Gallo e Zurigo ed entro la fine dell'anno le maggiori citt\u00e0 svizzere erano connesse al sistema telegrafico. Nel 1855 venne invece creata la prima rete sottomarina che collegava Winkel a Stansstad e Bauen a Fl\u00fcelen.\nIl successo del servizio telegrafico svizzero inizi\u00f2 tuttavia a scemare nel decennio 1870. Nel 1877, a seguito dell'invenzione del telefono, venne creata la prima linea telefonica sperimentale che collegava l'ufficio postale al Palazzo Federale. Attraverso l'uso della linea telegrafica esistente, in seguito venne anche creato un collegamento tra Berna e Thun. Nel 1878 il governo approv\u00f2 una legge che stabiliva il monopolio sulla rete telefonica nazionale.\nI primi numeri telefonici vennero introdotti solamente nel 1890 e il numero di abbonati continu\u00f2 a crescere, soprattutto dopo l'inaugurazione di una nuova centrale telefonica in grado di connettere 4.000 linee. Nel 1896 il telefono era ormai presente in tutta la Svizzera e all'inizio del 1900 era anche stata creata la prima connessione internazionale tra Basilea e Stoccarda, in Germania. Nel 1917 entr\u00f2 invece in funzione la prima centrale telefonica semiautomatica a Zurigo-Hottingen e nel 1959 la rete telefonica elvetica, che contava ormai un milione di abbonati, divent\u00f2 la prima rete completamente automatica del mondo.\nLe PTT (amministrazione delle poste, dei telefoni e dei telegrafi) vennero create dal governo svizzero nel 1920 per combinare in una singola entit\u00e0 controllata dal governo stesso i servizi postali, il telegrafo e il telefono.\nNel 1931, l\u2019Amministrazione federale confer\u00ec il compito all\u2019allora PTT di costruire i trasmettitori nazionali a onde medie per la Societ\u00e0 svizzera di radio-televisione SRG SSR, fondata da poco. Tra il 1931 e il 1933 vennero costruiti tre trasmettitori nelle tre grandi regioni linguistiche svizzere: a Sottens per la Svizzera Francese, a Berom\u00fcnster per la Svizzera tedesca e sul Monte Ceneri per la Svizzera Italiana. Dopo l'installazione di questi trasmettitori, nel 1940 \u00e8 nata la radio a onde corte, nel 1951 la televisione analogica e nel 1952 sono iniziate le trasmissioni radio FM. \nRivoluzione digitale.\nNel 1975 le PTT introdussero una rete nazionale di telefonia mobile per i veicoli (Natel = rete telefonica nazionale per le auto). Nel giro di 12 anni entrarono in funzione ben tre reti Natel: la Natel A (1978), la Natel B (1983) e la Natel C (1987). Nel 1988 Telecom PTT mise in funzione la prima rete digitale (ISDN) della Svizzera e nel 1992 venne digitalizzata anche la rete di telefonia mobile.\nLa divisione Swisscom Broadcast SA si \u00e8 sviluppata negli anni soprattutto grazie alle nuove tecnologie digitali, che portavano con s\u00e9 grandi cambiamenti. Nel 2004, le trasmissioni radiofoniche a onde corte vennero sostituite dalle nuove tecnologie digitali DAB (\"Digital Audio Broadcasting\") per la radiodiffusione e DVB (\"Digital Video Broadcasting\") per la trasmissione televisiva. Tre anni dopo, anche la televisione analogica venne sostituita con la digitale e nel 2010 l\u2019ultima emittente a onde medie venne pure sostituita.\nOggigiorno Swisscom possiede oltre 500 trasmettitori con torri radio. Si occupa della copertura locale, regionale e nazionale per conto di SwissMediaCast SA (per la Svizzera tedesca), Romandie M\u00e9dias SA. I servizi che Swisscom Broadcast SA offre non includono solamente la radiodiffusione, ma anche la radiocomunicazione, la Web TV, il \"telehousing\" e la videosorveglianza.\nSviluppo della banda ultra larga.\nEntro la fine del 2017 Swisscom prevede di eliminare tutti gli abbonamenti di rete fissa analogica per passare alla telefonia internet (IP). Tale migrazione, avviata gi\u00e0 nel 2013, ha previsto il passaggio di ben 40'000 clienti privati ogni mese. Tuttavia, le prestazioni offerte dalla tecnologia di quarta generazione (4G) stanno diventando insufficienti per soddisfare le esigenze dei clienti. Ci sarebbe infatti bisogno di un potenziamento della rete 5G e quindi della costruzione di pi\u00f9 antenne, la cui costruzione \u00e8 per\u00f2 contestata ovunque dalla popolazione. Nel frattempo, grazie al sostegno della Commissione dei trasporti e delle telecomunicazioni del Consiglio nazionale, Swisscom sta anche lavorando per garantire i servizi di banda ultra larga su tutto il territorio svizzero.\nSwisscom SA.\nA partire dal 1993 la PTT si divise in \"Post PTT\" e \"Telecom PTT\". Il 1\u00ba ottobre 1997 Telecom PTT divent\u00f2 Swisscom e un anno dopo venne trasformata in una societ\u00e0 anonima (di diritto speciale). Il 5 ottobre dello stesso anno Swisscom SA fu quotata in borsa. L'attuale Swisscom SA, negli anni, ha subito un processo di privatizzazione ed al 31 dicembre 2014 la Confederazione svizzera detiene la maggioranza (il 51,22 %) del suo capitale azionario, conformemente a quanto prescritto dalla legge. Nel suo messaggio del 5 aprile 2006, il Consiglio federale propose al Parlamento di privatizzare completamente Swisscom e di vendere in varie fasi il pacchetto azionario della Confederazione, ma il 10 maggio 2006 il Consiglio nazionale non entr\u00f2 in materia sul progetto di privatizzazione. Il 20 maggio 2006 la Commissione consultiva del Consiglio degli Stati raccomand\u00f2 allo stesso di entrare in materia, ma soltanto per rinviare il dossier al Governo affinch\u00e9 fosse rielaborato.\nNel 2007 \u00e8 stata riacquistata la partecipazione del 25% in Swisscom Mobile SA, che era stata venduta a Vodafone sei anni prima, e le attivit\u00e0 di telefonia mobile, rete fissa e soluzioni sono state riunite in modo organizzativo e fuse nella nuova societ\u00e0 Swisscom (Svizzera) SA. Nel primo semestre 2007 Swisscom ha acquisito una partecipazione di maggioranza nella societ\u00e0 italiana Fastweb. L'operazione \u00e8 ammontata complessivamente a 4,2 miliardi di euro, pari a 6,9 miliardi di CHF. Fastweb \u00e8 la seconda rete in Italia. Il 14 dicembre 2007 Swisscom present\u00f2 la sua nuova immagine aziendale. I precedenti sottomarchi Swisscom Fixnet, Swisscom Mobile e Swisscom Solutions furono aboliti il 1\u00ba gennaio 2008. L'adeguamento dell'immagine comprendeva anche un nuovo logo con un elemento grafico mobile. Nel giugno 2018, l'azienda danese di software Nordija ha collaborato con Swisscom per lo sviluppo della nuova piattaforma TV-as-a-Service, TVaaS 2.0. Nel 2019 Swisscom ha versato a TX Group 240 milioni di CHF per l'acquisizione della quota del 31% di Swisscom Directories SA. Alla fine di novembre 2019, le ultime linee telefoniche residenziali erano state convertite in All IP. \nRete.\nNel 2012, Swisscom \u00e8 stato il primo operatore di telefonia mobile a lanciare il 4G/LTE. Il 17 aprile 2019 Swisscom ha iniziato a realizzare la pianificazione della rete 5G per estendere la copertura entro la fine del 2019 al 90% della popolazione. Nel giugno 2019 Swisscom, SK Telecom ed Elisa hanno lanciato insieme il primo servizio di roaming 5G al mondo. Dal 17 luglio 2019, i clienti di Swisscom con un cellulare 5G hanno avuto accesso alla nuova rete dati 5G in Finlandia ed entro la fine di luglio nella Corea del Sud. La banca dati dei clienti di Swisscom ha superato i 6 milioni di abbonamenti di telefonia mobile.\nNel 2021, come l'anno precedente, Swisscom \u00e8 stata nominata dalla rivista specializzata \"Connect\" il fornitore di telefonia mobile con la migliore rete e si \u00e8 classificata al primo posto anche nel test di velocit\u00e0 Ookla. In un confronto tra 94 operatori di telefonia mobile europei, Swisscom si \u00e8 piazzata al terzo posto dietro a Telia e Vodafone Netherlands.\nTecnologia e innovazione.\nCopertura a banda larga.\nA fine giugno 2016 Swisscom aveva collegato oltre 3,3 milioni di abitazioni e attivit\u00e0 commerciali con la banda ultralarga, di cui oltre 2,2 milioni con le pi\u00f9 moderne tecnologie in fibra ottica. Swisscom definisce le pi\u00f9 recenti tecnologie in fibra ottica come tecnologie basate sulla fibra ottica come Fibre to the Curb (FTTC) con vettorializzazione, Fibre to the Street (FTTS), Fibre to the Building (FTTB) e Fibre to the Home (FTTH). Per portare avanti lo smantellamento della vecchia infrastruttura, Swisscom ha deciso di gestire la rete fissa esclusivamente tramite il protocollo Internet (IP).\nInternet delle cose.\nPer l'Internet delle cose, Swisscom ha messo in funzione una rete radio basata su LoRa, accessibile quasi su tutto il territorio nazionale. LPN di Swisscom utilizza la banda di frequenza da 863 a 870 MHz (banda SRD Europa). I gateway LoRaWAN della LPN di Swisscom trasmettono con una potenza di trasmissione massima di 500 mW (27 dBm).\nStruttura aziendale.\nSwisscom Svizzera.\nDopo una riorganizzazione, il 1\u00ba gennaio 2008 l'azienda si \u00e8 presentata sul mercato come Swisscom (Svizzera) SA. Attualmente, Swisscom opera attraverso tre divisioni: Swisscom Switzerland, Fastweb e altri segmenti operativi. Swisscom Switzerland si occupa di clienti privati, piccole e medie imprese, clienti aziendali, vendita all'ingrosso e IT, Network &amp; Innovation. Le societ\u00e0 del Gruppo Fixnet, Mobile e Solutions sono state sciolte e sostituite dalle divisioni operative:\nLe piattaforme informatiche e le infrastrutture di rete fissa e mobile delle societ\u00e0 del Gruppo sono state trasferite alla divisione \"IT, Network &amp; Innovation\". Swisscom \"IT, Network &amp; Innovation\" si occupa della realizzazione, gestione e manutenzione della rete fissa capillare, disponibile anche a terzi tramite Wholesale, e dell'infrastruttura mobile di Swisscom. La divisione operativa \u00e8 inoltre responsabile delle relative piattaforme IT e promuove la migrazione delle reti verso una piattaforma IT integrata e basata su IP (All-IP). In Svizzera Swisscom gestisce 24 centri di calcolo. La divisione IT, Network &amp; Innovation nel 2016 ha registrato un fatturato annuo di 129 milioni di franchi.\nFastweb.\nNel primo semestre del 2007 Swisscom acquist\u00f2 una partecipazione maggioritaria nella societ\u00e0 italiana Fastweb. Durante il periodo dell'offerta, dal 10 aprile al 15 maggio 2007, Swisscom propose di versare 47\u20ac per ogni azione Fastweb cedutale, portando gli investitori a venderle l'80,7% del capitale azionario di Fastweb. Il 22 maggio 2007, giorno del perfezionamento della transazione, Swisscom, gi\u00e0 titolare dell'1,7% di azioni Fastweb, deteneva titoli azionari pari all'82,4% dell'intero capitale. I costi per l'acquisto della partecipazione ammontarono a 4.2 miliardi di euro, rispettivamente 6.9 miliardi di franchi.\nIl 23 ottobre 2009 le azioni scesero per\u00f2 a 20,190\u20ac, con una perdita per Swisscom del 57% in due anni e mezzo. Il 23 febbraio 2010 la procura di Roma fece richiesta formale di commissariamento di Fastweb per \"mancata vigilanza\" (in base alla legge 231 del 2001 che prevede sanzioni per quelle societ\u00e0 che non predispongono misure idonee ad evitare danni all'intero assetto societario) nell'ambito dell'operazione Phuncards-Broker (riciclaggio internazionale e associazione a delinquere) che vide coinvolti, tra gli altri, funzionari ed ex-amministratori Fastweb.\nL'8 settembre 2010 Swisscom comunic\u00f2 che sottopose alla Consob una richiesta di OPA avente ad oggetto la totalit\u00e0 delle azioni Fastweb. Acquisendo la propriet\u00e0 dell'intera Fastweb, Swisscom mirava ad ottenere la revoca del titolo Fastweb dalla quotazione presso la borsa di Milano. Considerando il dinamico andamento del mercato italiano, Swisscom intendeva assicurarsi, con questa operazione, maggiore flessibilit\u00e0 sia sul piano strategico che su quello operativo.\nPartecipazioni.\nIl portafoglio di Swisscom Partecipazioni comprende diversi settori d'attivit\u00e0, quali \"broadcasting\", servizi a pagamento, costruzione e manutenzione di reti, gestione dell'energia e soluzioni per la salute.\nIn particolare, essa partecipa alle seguenti aziende:\nGoverno d'impresa.\nLa direzione aziendale di Swisscom \u00e8 affidata al Consiglio di amministrazione e alla Direzione del gruppo.\nIl CdA \u00e8 anche costituito da tre commissioni specialistiche permanenti: \nLa commissione Finanze, presieduta da Frank Esser, detiene il potere decisionale finale nello stabilire norme e linee guida in materia di fusioni ed acquisizioni e di corporate venturing. Essa si occupa quindi della fondazione e dissoluzione delle societ\u00e0 importanti del gruppo, dell'acquisizione e della cessazione delle partecipazioni e della conclusione o revoca di alleanze strategiche. Gestisce inoltre la realizzazione di investimenti e di disinvestimenti.\nI membri della commissione Revisione, il cui presidente \u00e8 Roland Abt, al contrario di quelli della commissione Finanze, non possiedono nessun potere esecutivo. Essi non mantengono relazioni commerciali n\u00e9 con Swisscom SA n\u00e9 con il Gruppo Swisscom. Questa commissione, nota anche come \"Audit Committee\", tratta tutti gli argomenti di gestione finanziaria (contabilit\u00e0, controllo finanziario, pianificazione finanziaria e finanziamenti), assicurazioni (gestione del rischio, sistema di controllo interno, gestione della conformit\u00e0 e audit interno) e revisione esterna. Essa assume quindi posizioni su questioni riguardanti la competenza decisionale del Consiglio di Amministrazione e decide su quelle per i quali essa ha la competenza necessaria.\nLa commissione Retribuzioni, presieduta da Barbara Frei, si occupa di questioni e proposte riguardanti i compensi e decide la remunerazione dei membri della Direzione del Gruppo, tranne quella del CEO. Infine, c'\u00e8 una quarta commissione, denominata Nomina e presieduta da Hansueli Loosli (presidente del CdA), che prepara la scelta dei nuovi membri del CdA e della Direzione del Gruppo.\nCorporate governance.\nAttualmente la strategia di responsabilit\u00e0 aziendale di Swisscom prevede la promozione di partnership di lunga data nei settori della protezione del clima e dell'ambiente, della vita e del lavoro sostenibili, della responsabilit\u00e0 sociale e della competenza mediatica. Swisscom \u00e8 stata insignita del Sustainability Award 2020 da World Finance come l'organizzazione pi\u00f9 sostenibile al mondo nel settore delle telecomunicazioni. \nCuriosit\u00e0.\nSwisscom \u00e8 la detentrice del marchio Natel che \u00e8 entrato nel linguaggio comune di tutte le regioni linguistiche della Svizzera al posto di \"cellulare\".\n\u00c8 la prima azienda svizzera a dotarsi di un logo animato."}
{"id": "798785", "revid": "729019", "url": "https://it.wikipedia.org/wiki?curid=798785", "title": "Midna", "text": " \u00e8 un personaggio immaginario della serie di videogiochi \"The Legend of Zelda\". Debutta in \"\" e come Navi o Tael aiuta il giocatore con preziosi consigli. Il suo obiettivo \u00e8 distruggere Zant, usurpatore del trono nel regno del crepuscolo. Ha una natura maliziosa e oscura, ed ha una risatina malvagia che usa frequentemente. Il nome Midna deriva da \"midnight\" (mezzanotte). Appare come assistente in \"Super Smash Bros. per Nintendo 3DS e Wii U\" e in \"Super Smash Bros. Ultimate\"; come personaggio giocabile in \"Hyrule Warriors\".\nBiografia.\nMidna appartiene alla razza dei Twili proprio come Zant. In tempi recenti \u00e8 stata trasformata in un demonietto dall'oscuro signore Zant. In seguito, Midna rivela essere la Principessa del Regno del Crepuscolo, tramutata dal potente Zant in una creatura dell'oscurit\u00e0. Esso usa il potere oscuro del suo signore Ganondorf per mantenerla in questa forma. Link incontra Midna per la prima volta nel regno del crepuscolo, in una prigione del castello di Hyrule, trasformato in lupo. Da qui in poi, essa rimarr\u00e0 in groppa al lupo per tutto il tempo. Dopo aver superato il tempio degli Zora, Link e Midna trovano Zant proprio di fronte a loro. Esso infligge un grave danno a Midna, esponendola direttamente al mondo della luce. Link, dunque, porta Midna dalla principessa Zelda, la quale dice all'eroe di trovare la Spada Suprema. Dopodich\u00e9, Zelda salva la piccola creatura donandole tutto il suo potere e diventando un tutt'uno con lei, salvandola da una quasi certa morte. Dopo questa esperienza, Midna assume un comportamento pi\u00f9 serio e, sempre cavalcando Link, parte alla ricerca della Spada Suprema e, in seguito, dei frammenti di specchio che potranno riportarla al suo regno d'origine. Dopo la battaglia contro Zant, Midna recupera quasi tutti i suoi poteri, con i quali d\u00e0 il colpo di grazia al malvagio signore. Dopo la morte di Ganondorf, Midna riassume il suo originale aspetto. Alla fine del gioco, Midna saluta Link e Zelda mentre torna al Regno del Crepuscolo e, sorprendendo i due, rompe lo specchio che permette di raggiungere quel mondo (con una sola lacrima).\nCaratteristiche.\nIl \"concept\" di Midna proveniva da un altro gioco su cui Nintendo stava lavorando prima di \"Twilight Princess\", che alla fine fu per\u00f2 abbandonato. Il personaggio \u00e8 stato illustrato da Yusuke Nakan e doppiato da Akiko K\u014dmoto. Nel descrivere il personaggio, il \"director\" di \" Eiji Aonuma l'ha definita \"tsundere\"\", ovvero un personaggio che appare snob e sfacciato, ma che diviene pi\u00f9 gentile e disponibile nel tempo. Quando fu chiesto dal giornalista di \"Game Informer\" Billy Berghammer se Midna avrebbe fatto un'apparizione in giochi successivi a \"Twilight Princess\", Aonuma ha ritenuto improbabile che sarebbe tornata a causa degli eventi del finale, ma ha aggiunto che se ci fosse abbastanza richiesta, gli sviluppatori avrebbero potuto prendere in considerazione la proposta.\nLa forma originale di Midna \u00e8 una donna dalla pelle turchese con tatuaggi sugli arti, capelli arancioni e occhi rossi. Come affermato in \"The Legend of Zelda: Hyrule Historia\", il suo design ha \"un'aria del mediorientale\" in contrasto con il design occidentalizzato della Principessa Zelda. Indossa un abito tipico dell'Asia meridionale, ovvero gagra choli nero con un velo nero. Tuttavia, dopo essere stata maledetta da Zant, Midna divenne un piccolo \"diavoletto\". Oltre alla sua mancanza di vestiti, salvo un frammento usato come maschera, Midna porta con s\u00e9 elementi della sua forma originale. Mentre \u00e8 nella sua forma da folletto, Midna parla spesso in modi sinistri e sarcastici, spesso ostentando disinteresse per la situazione di Link a meno che non soddisfi i suoi bisogni. I suoi capelli arancioni sono il suo principale metodo di controllo fisico mentre \u00e8 in forma di diavoletto e spesso li usa per infliggere danni fisici o controllare Link mentre \u00e8 nella sua forma di lupo. I suoi dialoghi sullo schermo sono spesso accompagnati da un balbettio, che \u00e8 stato realizzato da K\u014dmoto campionando frasi in lingua inglese.\nAccoglienza.\nMidna \u00e8 stata rivelata per la prima volta nel trailer dell'E3 2005 di \"Twilight Princess\", che ha anche mostrato per la prima volta il Reame del Crepuscolo e Link Lupo. Il suo sesso era sconosciuto all'epoca, causando una certa confusione tra i giornalisti. L'editor di IGN Matt Casamassina ha infatti affermato che il \"personaggio colorato\" si era scontrato con l'allora mondo in bianco e nero del Reame del Crepuscolo, anche se era entusiasta di vedere come avrebbero funzionato le meccaniche del lupo e del cavaliere.\nMidna ha ricevuto un'accoglienza per lo pi\u00f9 positiva sia dalla stampa dei videogiochi che dal pubblico per il suo ruolo in \"Twilight Princess\". Il giornalista di Game Informer Andrew Reiner ha dichiarato che lei, insieme alla trasformazione in lupo di Link, avevano avuto effetti incredibili sul gameplay di \"Twilight Princess\". Sempre per Game Informer, Billy Berghammer ha dichiarato di amare Midna, descrivendola come un personaggio interessante a causa di come avesse incasinato Link durante il gioco. Il giornalista di 1UP.com Jeremy Parish ha dichiarato che i personaggi secondari di \"Twilight Princess\" compensassero la natura laconica di Link, Midna pi\u00f9 di altri. Dave Arey' lha infatti descritta come sarcastica e premurosa, oltre che come un personaggio intricato che porta avanti la trama per i propri mezzi. Sebbene Dave Arey di \"America's Intelligence Wire\" la descrivesse come intrigante, sentiva che avrebbe potuto esserlo di pi\u00f9 se Nintendo l'avesse sviluppata ulteriormente. GamesRadar l'ha elencata tra i 25 migliori nuovi personaggi del decennio, affermando che prima di Midna, gli unici personaggi con cui potevano ci si poteva relazionare erano Link, la Principessa Zelda e Ganon. Matthew Rickert di RPGamer ha dichiarato di non aver trovato nulla di intrigante o simpatico in lei, lamentandosi di quanto tempo le fosse dedicato nonostante ci\u00f2, sostenendo che offrisse poco aiuto a Link e che sembrava aver sostituito Zelda in \"Twilight Princess\".\n\u00c8 stata anche elogiata per il suo ruolo generale nella serie e come personaggio Nintendo. Si \u00e8 classificata al quinto posto nella \"top ten\" dei migliori personaggi femminili dei videogiochi stilata dai membri del forum di \"Official Nintendo Magazine\". Lo staff di ONM ha aggiunto che era molto amata dai fan di Nintendo e la sua storia precedente avesse reso difficile non amarla. L'editore di G4TV Michael Leffler l'ha definita una meravigliosa aggiunta alla serie, aggiungendo che bilanciasse Link. \"Nintendo Power\", nel discutere il finale di \"Twilight Princess\", descrisse la relazione tra Link e Midna come una delle pi\u00f9 avvincenti nella storia di \"The Legend of Zelda\". L'editore di IGN Lucas M. Thomas si riferisce a lei come essenzialmente il secondo personaggio giocabile in \"Twilight Princess\".\nMidna \u00e8 stata paragonata a diversi personaggi immaginari, il pi\u00f9 delle volte al personaggio della serie \"The Legend of Zelda\" Navi. Anche Jonathan Metts, redattore di \"Nintendo World Report\", ha paragonato Midna a Navi, definendoli analoghi tra loro ma differiva nel dire che non la trovava minimamente fastidiosa. Ha aggiunto che, a differenza di Navi, aveva una vera personalit\u00e0 e un ambiguo senso della moralit\u00e0. Un'anteprima di \"Twilight Princess\" sulla rivista GameAxis Unwired ha anche paragonato Midna a Navi, sebbene criticasse la sua incapacit\u00e0 di identificare i nomi e le debolezze dei nemici come poteva fare Navi. David Craddock di Shacknews ha paragonato Midna a Tatl di \"\", un personaggio fisicamente simile a Navi, definendola \"molto sarcastica\" e \"molto divertente\". Per questo motivo, l'ha trovata molto pi\u00f9 interessante di Navi. Nel libro \"Il significato dei videogiochi: giochi e studi testuali\", l'autore Steven Edward Jones, trattando vari personaggi non giocabili che assistono il personaggio giocabile durante il gioco, ha paragonato Midna a un altro assistente a cavallo di lupi di nome Issun del gioco d'azione \"\u014ckami\", aggiungendo che entrambi sembrano essere basati su Navi. \u00c8 andato oltre suggerendo che questo tipo di personaggi potrebbe essere basato su Trilli di \"Peter Pan\".\nPrima dell'uscita di \"Super Smash Bros. Brawl\", l'inclusione di Midna come personaggio giocabile era un suggerimento popolare tra i fan. In un articolo che descrive in dettaglio i primi dieci personaggi pi\u00f9 richiesti per \"Brawl\", i redattori di IGN Phil Pirrello e Richard George hanno classificato Midna al terzo posto, citando la sua personalit\u00e0 autoritaria e i poteri basati sull'ombra, che avrebbero aggiunto un gameplay non convenzionale tanto necessario alla serie \"Super Smash Bros.\". Midna \u00e8 stata anche descritta in due editoriali di Smash It Up di IGN; prima come Reader's Choice e poi tra gli altri doppi personaggi. Entrambi erano stati scritti da Lucas M. Thomas, che ha anche elogiato il personaggio per il suo potenziale come combattente di \"Super Smash Bros.\" di qualit\u00e0. In risposta alla loro lista dei dieci personaggi pi\u00f9 ricercati, un gruppo di fan di Midna ha iniziato a inviare molte e-mail a IGN, costringendo i membri dello staff di IGN Stars a creare un articolo che menzionasse il loro forum e la loro causa per far apparire Midna in pi\u00f9 videogiochi."}
{"id": "798797", "revid": "116388785", "url": "https://it.wikipedia.org/wiki?curid=798797", "title": "Conserve alimentari", "text": "Le conserve alimentari sono ogni variet\u00e0 di ortaggio conservato in vari modi per poter essere mangiato anche fuori stagione. Sin dai tempi antichi venivano preparati in casa dalle massaie e conservati per essere consumati quando non esistevano freschi.\nCon l'avvento dell'industria alimentare, dalla met\u00e0 del XIX secolo, si inizi\u00f2 la produzione industriale di conserve alimentari. Fra le prime in assoluto si possono considerare le conserve di pomodoro nella versione di: passata, pelati e concentrati di pomodoro. Successivamente vennero prodotte le confetture di frutta e quindi ogni tipo di prodotto conservato, a seconda del tipo, sott'olio o in salamoia.\nFra le conserve alimentari possono essere considerati anche altri tipi di alimenti come ad esempio il pesce sott'olio o al naturale e la carne in gelatina.\nDalla met\u00e0 del XX secolo, con la diffusione dei frigoriferi domestici con surgelatore e la catena del freddo, si diffusero i prodotti surgelati che resero molto pi\u00f9 veloce la preparazione dei pasti, specialmente in quelle famiglie, sempre pi\u00f9 numerose, nelle quali entrambi i coniugi espletavano un'attivit\u00e0 lavorativa fuori casa.\nOggi questo genere di alimenti \u00e8 molto diffuso e si prevede lo sar\u00e0 sempre di pi\u00f9, via via che l'industria alimentare andr\u00e0 affinando la sua tecnologia per la produzione di alimenti conservati sempre pi\u00f9 numerosi e pronti all'uso."}
{"id": "798798", "revid": "287204", "url": "https://it.wikipedia.org/wiki?curid=798798", "title": "Il Cammino di Santiago", "text": "Il Cammino di Santiago (\"O di\u00e1rio de um mago\" in portoghese) \u00e8 un romanzo scritto da Paulo Coelho e pubblicato nel 1987. Dopo aver compiuto il pellegrinaggio a Santiago di Compostela nel 1986, l'autore decide di scrivere il racconto del suo viaggio.\nIl successo di questo libro \u00e8 considerato una delle cause che ha contribuito a ridare popolarit\u00e0 a questo pellegrinaggio, essendo uscito nel periodo in cui il numero di persone che lo ha compiuto iniziava a crescere vertiginosamente.\nIl libro, per la sua rilettura del \"Camino\" in chiave spiritistica ed esoterica, \u00e8 considerato pi\u00f9 vicino a certa religiosit\u00e0 New Age piuttosto che a quella cristiana.\nTrama.\nNello scritto, l'autore racconta il motivo della sua esperienza, ovvero il ritrovamento della \"Spada\": Il brasiliano infatti scrive di essere un accolito di un ordine massonico che prende il nome di R.A.M. Quest'ordine, costituito da un insieme di circoli con a capo un maestro, si occupa di riti magici chiamati dall'autore \"riti della Tradizione\". Egli \u00e8 giunto al termine del cammino e della serie di prove per divenire mago dell'ordine ma gli manca la ricerca della propria Spada di stregone, necessaria per raggiungere la cerimonia finale.\nLa spada, affidata dal maestro alla moglie dello scrittore, si trova al termine del Cammino di Santiago di Compostela che Coelho avrebbe dovuto percorrere a partire da Saint Jean Pied de Port fino a Santiago di Compostela, attraversando a piedi i Pirenei e una vasta fetta di Spagna.\nAssieme al brasiliano v'\u00e8 una guida, Petrus, un personaggio che ha gi\u00e0 compiuto il Cammino con la stessa missione. Durante il viaggio Paulo Coelho dovr\u00e0 affrontare il Cane nero, che \u00e8 figura del Demonio, e dovr\u00e0 sconfiggerlo. Ad aiutarlo in questo vi saranno alcuni esercizi insegnati dalla guida, che fanno parte dei rituali della Tradizione.\nIncongruenze religiose.\nNel romanzo vengono mescolate in pi\u00f9 occasioni la devozione a figure appartenenti alla fede cristiana, come Ges\u00f9 e San Giacomo, con pratiche esoteriche, rituali magici e concezioni religiose di natura antitetica e ossimorica rispetto a quella cristiana, ad esempio quando nel romanzo Petrus afferma che vi sia una forte correlazione tra la magia e il cristianesimo, oppure il modo in cui viene descritto il rapporto con i \"demoni\"."}
{"id": "798802", "revid": "729019", "url": "https://it.wikipedia.org/wiki?curid=798802", "title": "Kandholhudhoo (Ari)", "text": "Kandholhudhoo (pron. \"kandoluduu\", senz'accenti tonici) \u00e8 un'isola delle Maldive, che si trova nella zona centro-orientale dell'Atollo di Ari, a 8 miglia dalla barriera esterna dell'atollo. L'isola, sede del resort turistico di \"Kandholhu\", manca completamente di laguna, essendo circondata da un anello quasi perfetto di corallo; la barriera corallina di Kandholhudhoo, sebbene colpita pesantemente dallo sbiancamento dei coralli avvenuto nel 1998, \u00e8 una delle poche ad aver recuperato completamente e annovera ogni genere di corallo ramificato proprio del luogo."}
{"id": "798806", "revid": "1793900", "url": "https://it.wikipedia.org/wiki?curid=798806", "title": "Blacksburg (Virginia)", "text": "Blacksburg \u00e8 una citt\u00e0 degli Stati Uniti d'America, nella Contea di Montgomery nel sud-ovest della Virginia, situata nella New-River Valley nei monti Appalachi.\nDal 1872 sede di un'importante Universit\u00e0 pubblica, il Virginia Polytechnic Institute and State University, meglio nota come \"Virginia Tech\"."}
{"id": "798808", "revid": "93270", "url": "https://it.wikipedia.org/wiki?curid=798808", "title": "Kanduludu", "text": ""}
{"id": "798812", "revid": "729019", "url": "https://it.wikipedia.org/wiki?curid=798812", "title": "Provincia di \u00c7orum", "text": "La provincia di \u00c7orum (in turco \u00c7orum ili) \u00e8 una provincia della Turchia.\nSuddivisione amministrativa.\nLa provincia \u00e8 divisa in 14 distretti: \nFanno parte della provincia 38 comuni e 732 villaggi."}
{"id": "798814", "revid": "298055", "url": "https://it.wikipedia.org/wiki?curid=798814", "title": "Rufus Shinra", "text": ""}
{"id": "798816", "revid": "101260", "url": "https://it.wikipedia.org/wiki?curid=798816", "title": "Fabula Milesia", "text": ""}
{"id": "798821", "revid": "93270", "url": "https://it.wikipedia.org/wiki?curid=798821", "title": "Alif Alif Atoll", "text": ""}
{"id": "798824", "revid": "16066", "url": "https://it.wikipedia.org/wiki?curid=798824", "title": "A Day's Pleasure", "text": ""}
{"id": "798825", "revid": "34971", "url": "https://it.wikipedia.org/wiki?curid=798825", "title": "Route (informatica)", "text": "Nei sistemi GNU/Linux, route \u00e8 un comando che permette di vedere e modificare la tabella di routing.\nIl file relativo al comando \u00e8 un file essenziale per l'amministrazione di sistema e pertanto si trova nella directory /sbin (secondo lo standard FHS) ed \u00e8 di propriet\u00e0 dell'utente root.\nUn esempio dell'output di tale comando pu\u00f2 essere:\nPrincipali campi sono:\nNell'esempio indicato, il computer dove \u00e8 stato lanciato il comando si connette tramite l'interfaccia eth0 direttamente alle reti 192.168.102.0 e 192.168.12.0 (il campo gateway \u00e8 indicato con 0.0.0.0) mentre si connette alle reti 192.168.101.0 e 192.168.103.0 tramite il gateway 192.168.102.102; per tutte le altre destinazioni (0.0.0.0) si connette mediante il gateway 192.168.12.1.\nPrincipali opzioni sono:\nPer ulteriori dettagli visualizzare la man page di route tramite il comando codice_1.\nO meglio, si pu\u00f2 fare utilizzando interfacce virtuali.\nEsempi.\ncodice_2\nAggiunge la route 192.168.101 alla routing table indicando la maschera di rete 255.255.255.0 e il gateway 192.168.101.102\ncodice_3\nAggiunge l'host 192.168.12.1 come gateway di default\ncodice_4\nAggiunge una route alla destinazione 10.41.0.0 con la subnet mask 255.255.0.0, l'indirizzo di hop successivo 10.27.0.1 e utilizza l'indice di interfaccia 0x3"}
{"id": "798829", "revid": "44638", "url": "https://it.wikipedia.org/wiki?curid=798829", "title": "Achille Maiocchi", "text": ""}
{"id": "798830", "revid": "767487", "url": "https://it.wikipedia.org/wiki?curid=798830", "title": "L'et\u00e0 della pace", "text": "L'et\u00e0 della pace \u00e8 un film del 1974 diretto da Fabio Carpi.\n\u00c8 stato presentato nella Settimana internazionale della critica al Festival di Cannes 1975.\nTrama.\nUn uomo ricco e ultraottantenne sta morendo lentamente, guardato con indifferenza dal figlio e dagli altri familiari. Infelice per non essere pi\u00f9 utile si consola da solo col ricordo di quanto \u00e8 stato e vivendo un'esistenza parallela, in un \"Altrove fantastico\", dove dialoga con un altro s\u00e9 stesso regredito ad una vita primitiva."}
{"id": "798833", "revid": "92723", "url": "https://it.wikipedia.org/wiki?curid=798833", "title": "Semen di Guascogna", "text": "Biografia.\nFiglio primogenito del duca di Guascogna, Adelrico (ca. 742- ca. 800) e della moglie di cui non si conosce n\u00e9 il nome n\u00e9 gli ascendenti.\nDopo la creazione del regno di Aquitania, Carlomagno lo nomin\u00f2 conte di Bordeaux.\nAlla morte dello zio, Sancho I, nell'812, gli succedette nel titolo di duca di Guascogna e Semen, dopo la morte di Carlomagno, si ribell\u00f2 a Ludovico il Pio, il re d'Aquitania, ora anche imperatore che, secondo lo storico del IX secolo, Eginardo stronc\u00f2 la rivolta.battendo Semen a Dax e secondo la \"Charte d'Alaon\", l'imperatore, Ludovico il Pio, lo depose, sostituendolo, per un breve periodo, con \"Totilo\".\nDopo che Jimeno era tornato a governare il ducato, in Vasconia vi fu un'altra ribellione, che obblig\u00f2 Ludovico il Pio ad intervenire, per la seconda volta e che dovette attraversare i Pirenei (ci\u00f2 probabilmente implica che il ducato di Semen era divenuto transpirenaico) ed a Pamplona chiuse la partita coi rivoltosi. Nell'816, il re d'Aquitania e imperatore, Ludovico il Pio, lo depose.\nSemen mor\u00ec nello stesso anno lasciando il ducato al figlio, Garcia.\nDiscendenza.\nSemen ebbe dalla moglie Onneca, figlia di un guascone di nome Garcia [un'altra fonte dice che fosse Leodegunda di Asturia, figlia del re Ordono I delle Asturie (820-866)], due figli:"}
{"id": "798834", "revid": "120012741", "url": "https://it.wikipedia.org/wiki?curid=798834", "title": "Universit\u00e0 di Losanna", "text": "L\u00b4Universit\u00e0 di Losanna (UNIL) \u00e8 un'universit\u00e0 di lingua francese e si trova nella citt\u00e0 svizzera di Losanna.\nL'UNIL \u00e8 divisa in tre sedi. La maggior parte delle infrastrutture si trovano a Dorigny, sulle rive del lago Lemano\nL'universit\u00e0 \u00e8 divisa in sette facolt\u00e0 (Lettere, Diritto e Scienze criminali, Scuola di Alti Studi Commerciali, Scienze sociali e politiche, Teologia, Biologia e Medicina, Scienze geologiche e ambientali).\nCollabora e condivide alcune infrastrutture con l'Scuola politecnica federale di Losanna (EPFL). Dal 2014 comprende l'Istituto superiore di studi in amministrazione pubblica."}
{"id": "798837", "revid": "44516", "url": "https://it.wikipedia.org/wiki?curid=798837", "title": "UNIL", "text": ""}
{"id": "798838", "revid": "289247", "url": "https://it.wikipedia.org/wiki?curid=798838", "title": "Nicotinammide adenin dinucleotide", "text": ""}
{"id": "798839", "revid": "44516", "url": "https://it.wikipedia.org/wiki?curid=798839", "title": "Universit\u00e9 de Lausanne", "text": ""}
{"id": "798858", "revid": "114070259", "url": "https://it.wikipedia.org/wiki?curid=798858", "title": "Monte Cinque", "text": "Monte Cinque \u00e8 un romanzo dello scrittore e poeta brasiliano Paulo Coelho, scritto nel 1996, ma pubblicato in Italia nel 1998.\nTrama.\n\"Monte cinque\" parla della storia del profeta Elia, di come sia stato costretto ad abbandonare Israele a causa della persecuzione della regina Gazabele, rifugiandosi ad Akbar, dove sopravviver\u00e0 all'invasione da parte dell'esercito assiro. Il profeta Elia esprime la volont\u00e0 indomabile di chi non si rassegna al fato, ma \u00e8 pronto a sfidare se necessario la volont\u00e0 divina, per riprendere le redini della propria vita. Il profeta decide di vivere senza rassegnazione e di combattere per essere artefice del proprio destino, come poi voleva il Signore causandogli diverse disgrazie.\nCommenti dell'autore.\nPaulo Coelho dice, in una nota, \u00abl'inevitabile ha sfiorato la vita di ogni essere umano su questa terra. Alcuni si sono ripresi, altri hanno ceduto\u00bb."}
{"id": "798860", "revid": "115849827", "url": "https://it.wikipedia.org/wiki?curid=798860", "title": "Pass", "text": "Si definisce pass (dall'inglese \"pass\" = \"passaggio, valico, gola\"; in italiano la parola \u00e8 femminile) un canale sottomarino che permette lo scambio delle acque interne di un atollo con quelle dell'oceano aperto. Ogni atollo \u00e8 delimitato da una barriera corallina esterna che limita l'afflusso delle acque oceaniche e protegge quelle interne dalle mareggiate; la barriera s'interrompe in vari punti, sede di canali subacquei che possono raggiungere i 50-60 metri di profondit\u00e0, a seconda delle caratteristiche topologiche e morfologiche del fondo. Durante le maree, si ha uno scambio tra l'acqua interna dell'atollo e quella dell'oceano, con apporto di ossigeno e plancton necessari all'ecosistema dell'atollo.\nLe pass costituiscono il luogo ideale per osservare la fauna ittica, specie di grandi dimensioni, perch\u00e9 sono un punto di scambio vitale fra l'oceano e l'atollo, e quindi una zona di conflitto fra innumerevoli specie.\nLe pass sono in genere mete ambite dei subacquei perch\u00e9 al loro interno transitano grandi quantit\u00e0 di pesce pelagico in cerca di cibo (plancton). Le isole situate sulle pass sono in genere soggette a forti correnti che ne erodono le spiagge, determinando una forma generalmente allungata dell'isola stessa nonch\u00e9 della barriera che la circonda; per praticare in sicurezza lo snorkelling e la subacquea intorno a tali isole (nonch\u00e9 nelle pass stesse), evitando rischi di deriva, \u00e8 pertanto necessario conoscere accuratamente i tempi delle maree."}
{"id": "798861", "revid": "785863", "url": "https://it.wikipedia.org/wiki?curid=798861", "title": "Tillie's Punctured Romance", "text": ""}
{"id": "798864", "revid": "22475", "url": "https://it.wikipedia.org/wiki?curid=798864", "title": "Surgelazione", "text": "La surgelazione \u00e8 un trattamento che consente la conservazione di derrate alimentari per lungo tempo portando le temperature inferiori o uguali a -18\u00a0\u00b0C. Si differenzia dal \"congelamento\" sia per temperature che tempi d'applicazione del trattamento.\nIl surgelamento rallenta, pur senza arrestarlo, il deterioramento del cibo (in accordo alla Prima Legge di Parisi della Degradazione Alimentare); sebbene esso possa fermare il proliferare di microorganismi, non necessariamente li uccide. Molti processi enzimatici sono soltanto rallentati dal freddo. Quindi \u00e8 consuetudine interrompere l'attivit\u00e0 enzimatica prima del surgelamento, attraverso blanching (scottatura) oppure con additivi e non con i conservanti.\nLa tecnica.\nQuando si scalda un alimento e si applica il raffreddamento veloce ad un alimento, un ortaggio o un filetto di pesce cio\u00e8 ad un tessuto vegetale o animale, si osserva una diminuzione della temperatura dalla superficie del prodotto al suo interno. Ad un certo punto l'acqua contenuta nel prodotto cambia di stato trasformandosi in cristalli di ghiaccio.\nSe il processo di raffreddamento \u00e8 lento i cristalli iniziali si dilatano e crescono (congelazione lenta) cos\u00ec il tessuto cellulare e l'alimento si danneggia e provoca una perdita di turgidit\u00e0 dei tessuti e una perdita di liquido tissutale e dei nutrienti in esso solubilizzati.\nInvece un'elevata velocit\u00e0 di raffreddamento (processo di surgelamento) promuove nel tessuto la cristallizzazione uniforme di piccoli e omogenei cristalli; tanto pi\u00f9 \u00e8 veloce il raffreddamento tanto pi\u00f9 si riducono i danni al tessuto del prodotto, vegetale o animale, che si intende trattare, con il risultato che allo scongelamento il prodotto sar\u00e0 molto simile al prodotto fresco in termini di turgidit\u00e0, valori nutrizionali ed organolettici.\nLa storia.\nNel 1928 C. Birdseye svilupp\u00f2 negli USA il primo sistema industriale di surgelamento a contatto, un processo che permetteva di ridurre drasticamente i tempi di surgelamento. La tecnica si svilupp\u00f2 rapidamente e fu subito chiaro che pi\u00f9 veloce era il congelamento degli alimenti migliore risultava la qualit\u00e0 del cibo all'atto del suo utilizzo, anche molto tempo dopo il processo di surgelazione, addirittura fino a sei mesi. Questo \u00e8 stato possibile per via della disponibilit\u00e0 diffusa della catena del freddo dal luogo di produzione fino al momento del consumo.\nLegislazione.\nI processi produttivi sono regolati in Italia dal decreto legislativo n\u00b0 110 del 27 gennaio 1992 che recepisce una direttiva europea valida in tutti i paesi dell'Unione (la 89/108/CEE). Questo Decreto Legislativo regola minuziosamente la produzione, la distribuzione e la vendita degli alimenti surgelati. In particolare il Decreto Legislativo prescrive che il prodotto surgelato sia confezionato e che la confezione in particolare garantisca:\ne che riporti\nIl Decreto legislativo 110/1992 definisce nell'art. 2 cos'\u00e8 il Surgelato:\nPer alimenti surgelati si intendono i prodotti alimentari:\nValori nutritivi.\nGli alimenti surgelati vanno incontro a trasformazioni delle qualit\u00e0 nutritive e organolettiche."}
{"id": "798865", "revid": "729019", "url": "https://it.wikipedia.org/wiki?curid=798865", "title": "Georges Guynemer", "text": "Fu un asso dell'aviazione francese della Prima guerra mondiale.\nCapitano d'aviazione, ha riportato cinquantatr\u00e9 vittorie omologate e almeno trenta non ufficiali. Ha pilotato vari tipi di Morane-Saulnier e soprattutto lo SPAD VII, ha conosciuto successi e sconfitte (fu abbattuto sette volte), si leg\u00f2 fino alla fine alla \"Escadrille 3\", ribattezzata \"Le cicogne\" per l'immagine di tale uccello dipinta sulle fiancate degli aerei. Fra il 1914 e il 1918, le cicogne furono l'unit\u00e0 che riport\u00f2 il maggior numero di successi per l'aviazione francese.\nPrimi anni.\nGeorges Marie Ludovic Jules Guynemer nacque in una famiglia di Compi\u00e8gne . Fu inizialmente rifiutato al servizio militare, ma fu accettato per l'addestramento come meccanico alla fine del 1914. Con determinazione ottenne in seguito di essere accettato alla scuola per piloti e fu poi assegnato alla Squadriglia MS.3 l'8 giugno 1915. Rimase nella stessa unit\u00e0 per tutta la durata del servizio.[1] Ebbe esperienza sia di vittorie, sia di sconfitte sul primo aereo da lui pilotato, un monoplano Morane Saulnier Tipo L precedentemente guidato da Charles Bonnard, battezzato Vieux Charles (Vecchio Charles). Guynemer mantenne il nome e continu\u00f2 ad usarlo anche su altri aerei.\n\"La pi\u00f9 brillante cicogna\".\nIl 5 dicembre 1915 la Squadriglia MS.3 fu rinominata Squadriglia N.3, dopo essere stata riequipaggiata con i nuovi biplani Nieuport 10. Volando con pi\u00f9 aerei, Guynemer rapidamente fu considerato il pi\u00f9 bravo pilota da caccia francese. Divenne ufficialmente un asso dopo la sua quinta vittoria nel febbraio 1916 e fu promosso tenente nel marzo dello stesso anno. \nIl 28 luglio 1916 Guynemer su Nieuport 17 abbatte un LVG C su Gandau ottenendo la sua undicesima vittoria.\nAlla fine dell'anno il suo numero di vittorie era pari a 25. Il capitano Brocard, comandante della Squadriglia N.3 (ribattezzata \"Le cicogne\"), descrive Guynemer come \"... la pi\u00f9 brillante Cicogna.\"[1] Meno di un anno dopo, Guynemer fu promosso capitano e comandante dello Squadrone Cicogne.\nPi\u00f9 di 50 vittorie.\nL'8 febbraio 1917, pilotando uno SPAD S.VII, Guynemer divenne il primo pilota alleato ad aver abbattuto un bombardiere pesante Gotha G.III ottenendo la sua trentunesima vittoria.[2] Il suo grande momento fu nel Maggio 1917, quando abbatt\u00e9 sette aerei avversari. Alla fine di Luglio divenne il primo asso dell'aviazione francese ad ottenere 50 vittorie. Guynemer fu prescelto dalla stampa francese e divenne un eroe nazionale. D'altronde il governo francese ne incoraggi\u00f2 la pubblicit\u00e0 per alzare il morale e stornare l'attenzione dalle terribili perdite nelle trincee. Guynemer fu imbarazzato da tanta attenzione, ma il suo essere schivo aument\u00f2 la curiosit\u00e0 su di lui. Questa rimase ancora anni dopo quando nel 1918 l'asso francese Ren\u00e9 Fonck, raggiunse le 75 vittorie confermate, ma la sua arroganza gli fece cattiva pubblicit\u00e0.\nCaduto in azione.\nGuynemer cadde nel ritorno da una missione di combattimento l'11 settembre 1917. Alle ore 8:30, con il giovane Bozon-Verduraz, Guynemer era uscito con il suo Spad XIII. La sua missione era il bombardamento dell'area di Langemark. Alle 09:25, vicino a Poelkapelle, Guynemer avvist\u00f2 un Rumpler, un aereo da osservazione tedesco e cos\u00ec si diresse contro di esso. Bozon-Verduraz si accorse di alcuni Fokker che si stavano avvicinando e che il pilota non aveva visto, ma non fece in tempo ad avvertirlo. Cos\u00ec egli rientr\u00f2 da solo mentre Guynemer fu abbattuto dal capitano Kurt Wissemann, schiantandosi sulla terra di nessuno. Lo stesso Wissemann, a sua volta, fu ucciso in azione 17 giorni dopo.\nLa morte del capitano Guynemer, forse volutamente, \u00e8 avvolta nel mistero. Alcuni testimoni oculari sostennero che il corpo del capitano fu sepolto vicino al luogo ove era caduto, ma la versione ufficiale annunci\u00f2 che non fu possibile ritrovare n\u00e9 il corpo n\u00e9 l'aereo, in quanto accidentalmente disintegrati da un colpo di sbarramento dell'artiglieria inglese. Furono svolte tutte le ricerche: non si trov\u00f2 traccia dello SPAD. Collaborarono anche i tedeschi incuriositi dalla misteriosa scomparsa dell'asso rivale.\nAl momento della sua morte aveva ottenuto 53 vittorie omologate, oltre a una trentina di probabili, ed era sopravvissuto a sette abbattimenti, nonostante l'assenza di paracadute.\nIl 19 ottobre 1917, per volere del parlamento francese, venne decretata la collocazione di Guynemer nel mausoleo del Pantheon, con la motivazione che \u00absolo quella cupola era abbastanza grande per ospitare le sue ali.\u00bb\nLa morte di Guynemer fu un profondo \"shock\" per la Francia; ciononostante, egli rimase un'icona per tutta la durata della guerra. Continu\u00f2 a ispirare la nazione con il motto: \u00abFino a quando non si \u00e8 dato tutto, ci\u00f2 che si \u00e8 dato \u00e8 nulla\u00bb.\nSulle imprese di Guynemer la scrittrice statunitense Marion Polk Angellotti ha scritto un romanzo, \"The Firefly of France\"."}
{"id": "798868", "revid": "44638", "url": "https://it.wikipedia.org/wiki?curid=798868", "title": "Agostinho Antonio Neto", "text": ""}
{"id": "798871", "revid": "339392", "url": "https://it.wikipedia.org/wiki?curid=798871", "title": "Regioni Sconosciute", "text": ""}
{"id": "798876", "revid": "599013", "url": "https://it.wikipedia.org/wiki?curid=798876", "title": "Toq", "text": ""}
{"id": "798892", "revid": "729019", "url": "https://it.wikipedia.org/wiki?curid=798892", "title": "Carlo d'Asburgo-Teschen", "text": "Rinomato comandante militare nel periodo compreso tra la Rivoluzione francese e le Guerre Napoleoniche, fu uno dei principali generali austriaci che si opposero ai francesi di Napoleone nel corso di quattro guerre. Divenne particolarmente noto anche per aver condotto una capillare opera di riforma dell'esercito austriaco dopo il crollo del Sacro Romano Impero.\nFine e competente stratega, alcuni storici l'hanno definito \"il duca di Wellington austriaco\" per il suo conservatorismo, per le precauzioni sul campo di battaglia e per la sua competenza militare. Carlo fu per\u00f2 in questo una continua contraddizione: a livello pratico fu in netto contrasto coi propri scritti, dirigendo spesso manovre rischiose ed ottenendo la vittoria di fronte a una sconfitta data ormai quasi per certa. Da teorico, la sua devozione al campo della cautela gli procur\u00f2 delle critiche anche dal contemporaneo Carl von Clausewitz che ne contest\u00f2 la rigidit\u00e0 dei movimenti e l'estrema aderenza a una strategia meramente geografica.\nBiografia.\nI primi anni.\nNato a Firenze nel 1771 come terzogenito, il padre di Carlo era il granduca Pietro Leopoldo di Toscana della dinastia degli Asburgo-Lorena (futuro imperatore), mentre sua madre era l'Infanta di Spagna Maria Ludovica di Borbone-Spagna (1745-1792), figlia del re Carlo III di Spagna. Suo zio paterno era l'imperatore Giuseppe II, mentre sua nonna paterna era la celebre imperatrice Maria Teresa d'Austria. Suo fratello maggiore fu l'imperatore Francesco II del Sacro Romano Impero.\nInizialmente destinato alla carriera ecclesiastica a causa delle salute malferma, minata da frequenti crisi epilettiche, manifest\u00f2 ben presto uno spiccato interesse per la vita militare e i fatti d'arme.\nNel 1792, dopo la morte prematura dei suoi genitori, fu adottato da sua zia l'arciduchessa Maria Cristina e dal di lei marito Alberto di Sassonia-Teschen, coppia priva di figli, che favorirono le sue inclinazioni e lo resero erede del loro immenso patrimonio, fra cui il celebre palazzo di Vienna. Assunse pertanto da allora il cognome di Asburgo-Teschen che ebbe poi il privilegio di trasmettere ai suoi eredi.\nLa prima coalizione.\nCarlo trascorse la sua giovinezza tra la Toscana, Vienna ed i Paesi Bassi austriaci da dove effettivamente inizi\u00f2 il proprio servizio militare a favore dell'Impero. Con lo scoppio della Rivoluzione francese, infatti, egli ottenne da subito il comando di una brigata di fanteria con cui prese parte alla Battaglia di Jemappes (1792) e l'anno successivo ebbe modo di distinguersi dapprima nell'azione di Aldenhoven ed il 18 marzo 1793 partecip\u00f2 alla Battaglia di Neerwinden (1793). Il 10 maggio dello stesso anno venne sconfitto dal generale francese Moreau a Ettlingen e il 14 luglio a Rastatt.\nNel periodo 1793/1794 fu governatore generale per l'Austria dei Paesi Bassi, perdendo l'incarico quando i francesi occuparono tale territorio. In quell'anno ottenne anche il rango di Feldmaresciallo Luogotenente e poco dopo divenne \"Feldzeugmeister\", grado con cui prese partre alla Battaglia di Fleurus del 1794.\nDal 1796 al 1800 fu comandante in capo delle armate dell'esercito austriaco in Germania, in Svizzera e nel Nord Italia. Il 19 settembre 1796 sconfisse ad Altenkirken il generale francese Jourdan, costringendolo a riattraversare il Reno. Sconfisse anche il generale Moreau nella Battaglia di Emmendingen nell'ottobre di quello stesso anno, distinguendosi cos\u00ec come uno dei migliori ufficiali sul campo dell'epoca in tutta Europa. Nel 1797 venne inviato ad arrestare la vittoriosa marcia del generale Napoleone Bonaparte in Italia ma venne costretto a limitarsi ad organizzare la ritirata degli austriaci, operazione che ad ogni modo condusse con estrema professionalit\u00e0 grazie alle proprie doti.\nLa seconda coalizione.\nNella campagna militare del 1799, l'arciduca si trov\u00f2 ancora una volta contrapposto al generale Jourdan che era entrato in Germania al comando dell'Armata del Danubio. Carlo sconfisse i francesi nelle battaglie di Ostrach e Stockach, dopo il suo successo nell'invasione Svizzera, e sconfisse anche il generale Massena nella prima battaglia di Zurigo. Dopo questi fatti rientr\u00f2 in Germania e respinse le truppe francesi ancora una volta sul Reno.\nLa terza coalizione.\nLe sue precarie condizioni di salute, ad ogni modo, lo costrinsero a ritirarsi in Boemia ma solo per breve tempo: erano i suoi stessi soldati ad acclamarlo nuovamente sul campo di battaglia e pertanto egli venne richiamato in servizio per intercettare l'avanzata del generale Moreau su Vienna. Il risultato fu la Battaglia di Hohenlinden che comunque non riusc\u00ec a fermare i francesi e costrinse l'arciduca all'armistizio che venne firmato a Steyr. La sua popolarit\u00e0, ad ogni modo, era al proprio apogeo tanto che la Dieta imperiale, riunitasi a Ratisbona nel 1802, vot\u00f2 per erigergli una statua e concedergli il titolo di \"Salvatore della Patria\", onori che Carlo rifiut\u00f2 entrambi.\nDal 1801 al 1809 presiedette il Consiglio Aulico e, supportato dalla propria figura militare, si dedic\u00f2 alla riorganizzazione dell'esercito imperiale, provvedendo a svecchiare una serie di consuetudini ormai considerate obsolete e consentendo l'abolizione del servizio militare inteso come mestiere vero e proprio e provvedendo al suo posto all'istituzione del servizio di leva, della difesa territoriale (1808) e dei corpi d'armata: provvedette inoltre al miglioramento dell'artiglieria, dal punto di vista sia della dotazione di mezzi sia dell'addestramento. Nel 1801 divenne anche Gran Maestro dell'Ordine Teutonico.\nSubito dopo la battaglia di Austerliz (1805) fu nominato Generalissimo dal fratello imperatore.\nLa quinta coalizione.\nContrario all'entrata in guerra dell'Austria, che non riteneva ancora preparata militarmente ad affrontare Napoleone, fu chiamato \"capo del partito della pace\", ma non riusc\u00ec a dissuadere il fratello dall'entrare in guerra con la coalizione. Cos\u00ec si trov\u00f2 a capo dell'offensiva contro i francesi il 9 aprile 1809.\nNella prima fase della guerra, l'arciduca pass\u00f2 all'offensiva in Baviera ma in pochi giorni Napoleone assunse il comando delle truppe francesi e con una serie di abili manovre disgreg\u00f2 e sconfisse ripetutamente l'esercito austriaco. L'arciduca non fu in grado di contrastare il nemico, si trov\u00f2 in grave difficolt\u00e0 e alla battaglia di Eckm\u00fchl in aprile rischi\u00f2 di essere accerchiato. Egli riusc\u00ec tuttavia a ripiegare in due gruppi verso est, abbandonando Vienna.\nIn maggio l'arciduca riusc\u00ec a respingere un primo tentativo di Napoleone di superare il Danubio nella battaglia di Aspern-Essling, ma venne poi definitivamente sconfitto dall'imperatore nella battaglia di Wagram (5-6 luglio 1809); il 12 luglio riusc\u00ec a concludere l'armistizio a Znaim. L'imperatore Francesco gli tolse avventatamente il comando il 18 luglio.\nGli ultimi anni.\nQuando l'Austria si un\u00ec ai suoi alleati nel corso della Sesta Coalizione, Carlo non ottenne alcun comando e l'incarico di comandante in capo delle forze austriache pass\u00f2 al principe di Schwarzenberg. Carlo decise cos\u00ec di ritirarsi a vita privata nel castello di Weilburg nel Baden, ad eccezione dell'anno 1815 quando venne nominato governatore della fortezza di Magonza. Durante questo periodo di ritiro, si dedic\u00f2 alla scrittura in ambito militare e per questo ancora oggi \u00e8 considerato uno dei migliori autori di letteratura militare del XIX secolo.\nNel 1822 succedette al padre adottivo nella reggenza del Ducato di Teschen.\nCarlo mor\u00ec a Vienna il 30 aprile 1847. \u00c8 sepolto nella tomba n. 122 della Cripta Imperiale di Vienna. Una statua equestre in suo onore \u00e8 stata eretta nella \"Heldenplatz\" di Vienna nel 1860.\nIl giudizio storico e militare.\nLa cautela con cui l'arciduca condusse la sua riforma dell'esercito austriaco durante gli anni della sua presidenza del Consiglio Aulico di stato, unitamente alle sue indiscusse capacit\u00e0 militari che furono chiaramente visibili sul campo ed alla sua popolarit\u00e0 in patria come all'estero, contribuirono a fare di Carlo d'Asburgo-Teschen una delle figure pi\u00f9 importanti della storia militare austriaca d'inizio Ottocento e del periodo delle Guerre Napoleoniche.\nSecondo l'Encyclopedia Britannica (11\u00aa edizione) la sua campagna militare condotta nel 1796 \u00e8 considerata essere quella migliore sotto l'aspetto militare per la sua figura. Con la medesima forza fu in grado di sostenere le sconfitte del 1809 in parte per l'evidente superiorit\u00e0 numerica dei francesi e dei loro alleati, ed in parte per le condizioni delle truppe austriache da lui da poco riorganizzate.\nCome scrittore militare, la sua posizione nell'evoluzione dell'arte della guerra \u00e8 considerata particolarmente rilevante. Nei suoi scritti, in pi\u00f9 punti, viene ripetuto il consiglio militare di non commettere azzardi e di mantenere la propria armata completamente al sicuro per quanto possibile, strategia che egli stesso applic\u00f2 con straordinari risultati nella campagna del 1796. Egli evidenzi\u00f2 come il punto strategico fondamentale di una battaglia non sia da considerarsi la sconfitta dell'esercito avversario, ma il concepire che la vittoria dell'avversario possa rappresentare in un modo o nell'altro una minaccia alla sicurezza del proprio paese e pertanto questa massima deve essere sempre presente nella tesa del generale in comando di un'operazione.\nL'efficienza delle nuove strategie introdotte dall'arciduca si vide chiaramente anche molti anni dopo la morte dell'arciduca stesso, nella Battaglia di K\u00f6niggr\u00e4tz del 1866 come pure nella Battaglia di Montebello del 1859.\nSul campo di battaglia, l'arciduca Carlo ebbe competenze militari comparabili a quelle del duca di Wellington per gli inglesi. Il fatto che Wellington abbia ottenuto maggiore popolarit\u00e0, va probabilmente ricercato nel fatto che egli si scontr\u00f2 nel celebre faccia a faccia con Napoleone a Waterloo, la battaglia \"che salv\u00f2 l'Europa\" e che per di pi\u00f9 fu a capo di un'intera coalizione alleata. Al contrario, l'arciduca Carlo si scontr\u00f2 pi\u00f9 volte con Napoleone ma la sua pur utile tattica e la fervida immaginazione sul campo si dimostrarono insufficienti a battere decisivamente Napoleone. Con tutto ci\u00f2, Carlo pu\u00f2 essere compreso a giusto merito nel \"pantheon\" dei personaggi famosi dell'epoca napoleonica assieme a Napoleone, al generale Louis Nicolas Davout, al principe Karl Philipp Schwarzenberg, al generale russo Aleksandr Suvorov, al generale prussiano Gebhard Leberecht von Bl\u00fccher ed al gi\u00e0 menzionato duca di Wellington.\nLa creazione dello staff dell'esercito.\nQuando Karl Mack von Leiberich divenne capo dello staff dell'esercito sotto il comando del principe Giosia di Sassonia-Coburgo-Saalfeld nei Paesi Bassi, egli distribu\u00ec le \"Instruktionspunkte fur die gesamte Herren Generals\", un documento dove, in 19 punti, veniva descritto il ruolo degli ufficiali dello staff. Nel 1796, l'arciduca Carlo approfond\u00ec questa tematica pubblicando le \"Observationspunkte\" scritte di suo pugno al punto che il suo capo dello staff scrisse: \u201cSua Eccellenza si concentra nel considerare tutte le possibilit\u00e0 correlate alle operazioni e non semplicemente allo svolgimento delle operazioni\u201d.\nMatrimonio e figli.\nDopo il Congresso di Vienna spos\u00f2 la principessa di religione protestante Enrichetta di Nassau-Weilburg (17 settembre 1815). Fu un matrimonio felice nonostante la differente fede e ne nacquero sette figli. La moglie mor\u00ec il 29 dicembre 1829 di scarlattina all'et\u00e0 di soli 32 anni. \nDalla propria moglie, Carlo d'Austria-Teschen ebbe i seguenti eredi:\nPubblicazioni.\nCarlo d'Asburgo-Teschen fu, come si \u00e8 detto, anche importante teorico e scrittore militare, pubblicando nella sua carriera alcune opere sul tema:"}
{"id": "798894", "revid": "1048993", "url": "https://it.wikipedia.org/wiki?curid=798894", "title": "Fabio Carpi", "text": "Biografia.\nCarpi inizi\u00f2 la sua carriera negli anni '40 come critico cinematografico per i quotidiani \"Libera Stampa\" e \"L'Unit\u00e0\". Nel 1951 si trasfer\u00ec in Brasile, dove intraprese l'attivit\u00e0 di sceneggiatore, attivit\u00e0 che continu\u00f2 anche una volta ritornato in Italia nel 1954, e che lo port\u00f2 a collaborare con registi quali Antonio Pietrangeli, Dino Risi e Vittorio De Seta. Nel 1971 vinse un Nastro d'argento per la sceneggiatura del film di Nelo Risi \"Diario di una schizofrenica\". Dopo un esordio dietro la macchina da presa nel 1968 per un breve documentario televisivo, il suo debutto ufficiale alla regia avvenne nel 1972 con il film drammatico \"Corpo d'amore\".\nFu anche saggista e si ciment\u00f2 nella narrativa. Il suo romanzo \"Patchwork\" vinse il Premio Bagutta nel 1998.\nMor\u00ec sul finire del 2018 a Parigi."}
{"id": "798902", "revid": "1983896", "url": "https://it.wikipedia.org/wiki?curid=798902", "title": "Giuseppe Malatesta Garuffi", "text": "Biografia.\nLa sua vocazione allo studio convince il padre, che avrebbe preferito destinarlo alla professione di orafo, a consentirgli di trasferirsi a Roma per studiare giurisprudenza, filosofia e teologia. Durante il soggiorno romano frequenta gli ambienti letterari e aristocratici della citt\u00e0, scrive i suoi primi componimenti poetici, successivamente raccolti in \"Rime e poesie\" (Rimini, 1682) ed entra nell'Accademia degli Infecondi e in quella dell'Arcadia ove assume il nome di \"Agamede Sciatio\". \nTerminati gli studi, torna a Rimini ove dal 1678 al 1694 opera come \"conservatore\" della locale Biblioteca Civica Gambalunga e nel 1687 ottiene una cattedra di filosofia per le scuole pubbliche.\nNel 1698 Malatesta Garuffi, del quale non sappiamo l'anno di ordinazione sacerdotale, \u00e8 nominato arciprete della chiesa dei Santi Biagio ed Erasmo a Misano Adriatico, (localit\u00e0 dell'odierna provincia di Rimini). Due anni dopo, tornato nella citt\u00e0 natale, diviene parroco prima nella chiesa di Santa Maria a Mare, poi, nel 1712, in quella di Santa Maria in Argumine.\nTra il 1705 e il 1708 \u00e8 il curatore della rivista \"Il Genio de' letterati\", edita a Forl\u00ec nella stamperia di G. Felice Dandi.\nMalatesta Garuffi \u00e8 autore di numerose pubblicazioni, fra le quali si ricorda \"L'Italia Accademica\", una storia delle accademie italiane. Di essa apparve a stampa (Rimini, 1688) soltanto la prima parte. La seconda \u00e8 conservata manoscritta presso la Biblioteca Civica Gambalunga."}
{"id": "798904", "revid": "712828", "url": "https://it.wikipedia.org/wiki?curid=798904", "title": "Accademia dell'Ombra", "text": ""}
{"id": "798910", "revid": "20090", "url": "https://it.wikipedia.org/wiki?curid=798910", "title": "Rocca (torre)", "text": ""}
{"id": "798914", "revid": "5296", "url": "https://it.wikipedia.org/wiki?curid=798914", "title": "Fermo Mino Martinazzoli", "text": ""}
{"id": "798924", "revid": "767487", "url": "https://it.wikipedia.org/wiki?curid=798924", "title": "Frase (musica)", "text": "Nella teoria musicale, una frase \u00e8 una raggruppamento di motivi o nuclei melodici di senso musicale compiuto (analogamente a quello che sintatticamente \u00e8 una frase all'interno di un discorso).\nLa sua conclusione \u00e8 generalmente sancita da una cadenza.\nNella comune pratica musicale moderna le frasi hanno una durata tipica di otto misure, ma a seconda del periodo storico possono essere anche di quattro misure.\nPi\u00f9 frasi compongono un periodo musicale, che terminer\u00e0 con una cadenza."}
{"id": "798934", "revid": "466539", "url": "https://it.wikipedia.org/wiki?curid=798934", "title": "Golden Globe 1993", "text": "La 50\u00aa edizione della cerimonia di premiazione di Golden Globe si \u00e8 tenuta il 24 gennaio 1993 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "798936", "revid": "20090", "url": "https://it.wikipedia.org/wiki?curid=798936", "title": "Montale (torre)", "text": ""}
{"id": "798937", "revid": "13102", "url": "https://it.wikipedia.org/wiki?curid=798937", "title": "Teatro Gaspare Spontini", "text": "Il Teatro \"Gaspare Spontini\" \u00e8 il teatro di Maiolati Spontini (AN).\nStoria.\nSotto il portico del palazzo comunale, costruito nel 1934, si trova l'ingresso del teatro comunale \"Gaspare Spontini\" all'interno del quale si svolse il 30 ottobre 1995 la cerimonia di conferimento della cittadinanza onoraria al maestro Riccardo Muti, grande interprete della musica spontiniana e benefattore delle Opere Pie Spontini."}
{"id": "798939", "revid": "78273", "url": "https://it.wikipedia.org/wiki?curid=798939", "title": "Bafta", "text": ""}
{"id": "798940", "revid": "104485", "url": "https://it.wikipedia.org/wiki?curid=798940", "title": "TOS", "text": ""}
{"id": "798950", "revid": "121838415", "url": "https://it.wikipedia.org/wiki?curid=798950", "title": "Zampeschi", "text": "Gli Zampeschi furono una nobile famiglia principesca romagnola che govern\u00f2 la citt\u00e0 di Forlimpopoli nel XVI secolo, estintasi nel 1578. \nArma.\n\"D'azzurro, a due spade d'argento, guernite d'oro, passate in croce di Sant'Andrea, accompagnate in capo da una stella di otto raggi d'oro\"."}
{"id": "798952", "revid": "12109", "url": "https://it.wikipedia.org/wiki?curid=798952", "title": "Tot", "text": ""}
{"id": "798965", "revid": "339392", "url": "https://it.wikipedia.org/wiki?curid=798965", "title": "Arnie Pie", "text": ""}
{"id": "798967", "revid": "765341", "url": "https://it.wikipedia.org/wiki?curid=798967", "title": "Do You Wanna Go Party", "text": "Do You Wanna Go Party \u00e8 il sesto album dei KC and the Sunshine Band."}
{"id": "798968", "revid": "599013", "url": "https://it.wikipedia.org/wiki?curid=798968", "title": "Tou", "text": ""}
{"id": "798974", "revid": "767487", "url": "https://it.wikipedia.org/wiki?curid=798974", "title": "David Paich", "text": "Figlio di un compositore/arrangiatore di colonne sonore, Marty Paich (il quale collaborer\u00e0 in maniera attiva ai primi album dei Toto), nel 1970 presso la High School di Los Angeles, nella sessione per musicisti, ha i primi contatti con quelli che diventeranno poi i Toto: Steve Lukather, Bobby Kimball, Steve e Jeff Porcaro e David Hungate.\nInsieme a Hungate e Porcaro registra \"Silk Degrees\", un disco che ottiene buoni riscontri di vendita, con chiare influenze musicali pop/rock, ma racchiudendo anche elementi disco.\nNell'ottobre del 1978 prende forma la band Toto che all'uscita dell'omonimo album di debutto ottiene un ottimo successo.\nDavid ha scritto non solo i pezzi che sono poi diventati i maggiori successi dei Toto, ma anche molte altre canzoni degli anni settanta e ottanta collaborando con altri artisti, ad esempio Cheryl Lynn, \"Got to be Real\", o con Bryan Adams, \"Please Forgive Me\", con Michael Jackson e con gli USA for Africa nel pezzo \"We Are the World\"."}
{"id": "798976", "revid": "247222", "url": "https://it.wikipedia.org/wiki?curid=798976", "title": "Who's Laughing Now (L.A.P.D.)", "text": "Who's Laughing Now \u00e8 un album della band L.A.P.D., conosciuta per essere la band di esordio della maggior parte degli attuali musicisti dei Korn."}
{"id": "798979", "revid": "107697019", "url": "https://it.wikipedia.org/wiki?curid=798979", "title": "Bandini 1000 turbo", "text": "La Bandini 1000 turbo, nota anche come \"Bandini Berlinetta\", \u00e8 un'autovettura stradale finita di costruire artigianalmente nel 1992 dallo stesso Ilario Bandini a Forl\u00ec.\nL'ingegner Ilario Bandini defin\u00ec quest'auto \"il mio fiore all'occhiello\". La \"berlinetta\" fu l'ultima creazione nata dalle sue mani e rappresenta l'ultimo passo evolutivo della sua lunga carriera di \"inventore d'auto\" come fu definito dalla rivista Autosprint nel 1981. \nLa progettazione e costruzione della \"berlinetta\" impegn\u00f2 gli ultimi sei anni di vita di Ilario Bandini il quale, pur ottantenne, diede prova ancora una volta del suo impegno nel miglioramento tecnico e stilistico delle proprie invenzioni. La \"Bandini Berlinetta\" fu l'ultima dimostrazione del suo genio creativo, delle sue capacit\u00e0 tecniche e artigianali.\nIl telaio.\nIl telaio, costruito alla met\u00e0 degli anni ottanta, si basa sul collaudato disegno, caratteristiche e sistemi sospensivi che garantiscono efficienza, solidit\u00e0 e stabilit\u00e0 unite alla proverbiale leggerezza che da quasi mezzo secolo caratterizza le Bandini.\nMotore.\nIl motore di intera realizzazione Bandini, \u00e8 stato sottoposto ad un lungo collaudo prima di essere deliberato, \u00e8 infatti la prima volta che un motore Bandini viene dotato di turbocompressore. Il Bandini 1000 turbo si avvale di iniezione indiretta con pompa meccanica, accensione elettronica, una distribuzione a catena con due alberi a camme su cuscinetti a rulli che comandano quattro valvole verticali per cilindro, pistoni a testa piatta, bielle in titanio e un sistema di lubrificazione a carter secco. Caratteristiche che permettono di superare i 10000 rpm. Il cambio in fusione unica col differenziale \u00e8 5 marce.\nLa carrozzeria.\nLa carrozzeria biposto in alluminio \u00e8 sintesi di molte Bandini del passato risultando tuttavia originale e moderna. Nell'anteriore spiovente, nella griglia ad elementi orizzontali e verticali dell'anteriore vi sono richiami alle siluro e soprattutto alle Bandini 750 sport internazionale i fari sono a scomparsa come sulla prima Bandini ma posti sui passaruota anteriori proprio sopra a sottili gruppi ottici sagomati e arretrati rispetto alla presa d'aria centrale contribuendo cos\u00ec a richiamare alla mente le auto a ruote scoperte. \nSotto la linea \"d'orizzonte\" che taglia a met\u00e0 la presa d'aria ovale, appaiono aperture triangolari che hanno la funzione di portare aria ai freni a disco anteriori.\nLe linee tese dei fianchi della vettura ricordano la prima 1000 a motore posteriore ma sono inedite le griglie orizzontali sulle minigonne, gli sportelli nella loro parte superiore copiano i montanti del tettuccio, la cui larghezza \u00e8 dettata dalle morbide linee guida originatesi ai margini del cofano anteriore e nella parte inferiore non modificano la linea data dalla larghezza delle ruote anteriori.\nIl parabrezza, molto convesso, \u00e8 pi\u00f9 inclinato rispetto alla precedente \"saloncino\" e leggermente pi\u00f9 contenuto, in modo da migliorarne la penetrazione aerodinamica. Sui montanti posteriori, di notevole dimensione, sono integrate due lunghe pinne trapezoidali il cui compito d'armonizzazione delle altezze tra tettuccio e parte posteriore \u00e8 svolto anche da otto aperture a branchia di squalo di dimensione e inclinazione che a mano a mano diminuiscono. \nIl lunotto \u00e8 piano e verticale mentre un'appendice aerodinamica a \"becco di papero\" conferisce grinta e carattere alla parte posteriore, che fonde in una misteriosa armonia convessit\u00e0 molto accentuate che assorbono l'ingombro delle ruote posteriori e geometrie molto rigide come la modanatura sulla parte inferiore e le generose griglie che lasciano vedere il cuore della Berlinetta: il motore Bandini 1000 turbo.\nIl fregio con la firma Bandini campeggia sulle pinne posteriori, sui cerchi in alluminio scomponibili, sul volante tagliato, sul cruscotto decentrato, sulla carrozzeria, sul telaio e sull'intero motore."}
{"id": "798988", "revid": "767487", "url": "https://it.wikipedia.org/wiki?curid=798988", "title": "Space Cadet (album)", "text": "Space Cadet \u00e8 il settimo album dei KC and the Sunshine Band."}
{"id": "798990", "revid": "30794", "url": "https://it.wikipedia.org/wiki?curid=798990", "title": "Porto di Catania", "text": "Il porto di Catania (in sigla CTA) \u00e8 un porto artificiale prospiciente la citt\u00e0 nell'omonimo golfo. La sua attuale struttura risale al XX secolo.\nStoria.\nLe prime testimonianze di un porto sono gi\u00e0 presenti in epoca romana tramite alcuni scritti in latino che riferivano di un porto legato al commercio del grano e dei cereali. Ad oggi l'ubicazione del porto \u00e8 sconosciuta.\nNel X secolo i Saraceni costruirono un porticciolo che fungeva da approdo per piccole imbarcazioni e per i commerci.\nIl primo porto vero e proprio a Catania venne costruito su iniziativa del re Alfonso V d'Aragona nel 1438, nello stesso luogo di quello saraceno. Il porto venne dotato di attrezzature adeguate all'attracco di grossi vascelli da trasporto e da guerra, il caricatore del porto divenne ben presto uno dei pi\u00f9 importanti dell'isola ed elimin\u00f2 la concorrenza delle citt\u00e0 pi\u00f9 piccole nelle vicinanze. Le violente mareggiate del golfo di Catania distrussero pi\u00f9 volte i moli artificiali che venivano costruiti. L'evento pi\u00f9 drammatico si verific\u00f2 nel 1601, quando una mareggiata di inaudita violenza cancell\u00f2 ogni struttura lasciando soltanto un mucchio di pietre.\nAll'inizio del XVIII secolo, si realizz\u00f2, da parte dei Borbone, quello che possiamo vedere ancora oggi. Il porto venne realizzato con tecniche moderne e la diga foranea fu realizzata con grande attenzione alla robustezza del manufatto, facendo attenzione a quanto avvenuto nei secoli precedenti. Nel corso del secolo vennero apportati miglioramenti ed agli inizi del XIX secolo, sempre dietro l'impulso borbonico, il porto miglior\u00f2 le sue strutture.\nDopo la costruzione della Ferrovia Messina-Catania, il 1\u00ba luglio 1869 la Stazione di Catania Centrale venne collegata al porto mediante un raccordo in discesa lungo 914 metri costruendovi inoltre un fascio di binari e la Stazione di Catania Marittima. Intorno al 1898 anche la Ferrovia Circumetnea raggiunge il porto costruendovi una stazione di testa.\nIntorno agli anni trenta del XX secolo, il regime fascista decise di ristrutturare il porto apportandovi notevoli modifiche; venne eseguito l'interramento e la costruzione delle banchine, denominate \"Molo Crispi\", ad est degli Archi della Marina che vennero attrezzate per l'attracco delle navi. Fino ad allora il mare lambiva le mura della citt\u00e0 in prossimit\u00e0 della Porta Uzeda. Ci\u00f2 gli fece raggiungere la struttura attuale e lo rese uno dei porti pi\u00f9 moderni dell'Italia meridionale. Venne prolungata la diga foranea di altri 600 metri ed irrobustite le difese dei moli; sulla diga foranea venne inoltre costruita una grandissima gru a sbalzo per le operazioni di carico e scarico.\nDurante il secolo la struttura \u00e8 stata sensibilmente modificata tanto da spostare le banchine di circa 100 metri verso il mare guadagnando cos\u00ec degli spazi per l'ampliamento delle banchine stesse e della viabilit\u00e0 interna al porto. Alla met\u00e0 del secolo scorso gran parte della diga foranea venne fortemente danneggiata da una mareggiata di grandi proporzioni e poi ricostruita.\nIl traffico.\nIl porto \u00e8 essenzialmente di tipo mercantile, anche se da alcuni decenni sono state attivate delle linee di traghettamento di veicoli industriali verso porti del centro e nord Italia, consentendo cos\u00ec ai camion di evitare l'autostrada Salerno - Reggio Calabria non adeguata ad un traffico snello con il nord Italia.\nEsiste anche un traffico passeggeri anche se limitato a navi da crociera e di alcuni traghetti; le destinazioni dei traghetti passeggeri sono:\nNel Settembre 2020, Mercitalia Logistics del Gruppo Trenitalia ha avviato una tratta di trasporto intermodale solo merci, che collega il porto di Catania all'interporto di Bologna."}
{"id": "798992", "revid": "599013", "url": "https://it.wikipedia.org/wiki?curid=798992", "title": "Tov", "text": ""}
{"id": "799000", "revid": "125616324", "url": "https://it.wikipedia.org/wiki?curid=799000", "title": "BRIT Award", "text": "I BRIT Awards (spesso abbreviati in BRITs) sono dei premi musicali che annualmente vengono conferiti nel Regno Unito ad artisti di musica popolare dalla British Phonographic Industry. Considerati i premi musicali pi\u00f9 prestigiosi del Paese, per importanza sono paragonabili ai Grammy Awards statunitensi.\nStoria.\nLa prima edizione dei cosiddetti \"Brits\" risale al 1977 sotto gli auspici del BPI, l'associazione di categoria dell'industria discografica britannica. Dopo una pausa di 4 anni, dal 1982 la cerimonia ha ripreso con cadenza annuale. Dall'edizione del 2011, i BPI Awards si svolgono presso la O2 Arena di Londra. Nel 1989 sono stati rinominati \"Britannia Awards\", o \"Brit Awards\". MasterCard \u00e8 lo sponsor di lunga data di questo evento annuale.\nBRIT \u00e8 anche l'acronimo di British Record Industry Trust che aiuta i giovani nelle arti e nell'insegnamento principalmente alla BRIT School di Londra.\nLe massicce sponsorizzazioni e il coinvolgimento dell'industria musicale determinano l'assegnazione dei premi senza un processo molto democratico e, molti sospettano, per motivi fortemente commerciali. Questi sono premi assegnati dall'industria musicale all'industria musicale. Robbie Williams lo precis\u00f2 accettando un premio alcuni anni fa. Pi\u00f9 recentemente, i premi hanno maggiormente seguito i gusti del pubblico che acquista musica, con gli artisti che devono dimostrare di essere popolari e di raggiungere le vette delle classifiche prima di poter essere premiati.\nI Brit Awards vennero trasmessi in diretta fino al 1989, quando Samantha Fox e Mick Fleetwood presentarono uno spettacolo caotico dove quasi tutto and\u00f2 storto - papere durante le presentazioni, entrate sbagliate dei gruppi e silenzi imbarazzanti durante la diretta. Dopo ci\u00f2 lo spettacolo viene registrato e trasmesso la sera successiva, parte di un rinnovamento voluto da Jonathan King nel 1990.\nLa differita si \u00e8 dimostrata essere una buona idea quando, durante una performance di Michael Jackson nel 1996, Jarvis Cocker del gruppo dei Pulp invase il palco in una improvvisa protesta sulla performance \"messianica\" di Jackson. Ci sono state molte altre situazioni degne di nota, compresi diversi politici inglesi che hanno annunciato i premi e sono stati bruscamente interrotti (e, nel caso di John Prescott, gli \u00e8 stata rovesciata acqua addosso, ai premi del 1998, dal cantante dei Chumbawamba Danbert Nobacon) ed una notevole esibizione dei The KLF nel 1992.\nPer i Brit Awards del 2007 lo spettacolo venne di nuovo trasmesso in diretta dalla TV inglese il 14 febbraio 2007 su ITV1. Per l'occasione, Russell Brand present\u00f2 l'evento. Tre premi vennero esclusi dalla cerimonia del 2007 - Migliore Gruppo Rock Inglese, Migliore Gruppo Urban Inglese e Migliore Gruppo Pop. \nOgni maggio si svolge una cerimonia di premi equivalente per la musica classica, chiamata \"Classical Brit Awards\".\nMomenti particolari.\nPresentazione di Russell Brand (2007).\nAlla cerimonia del 2007 il presentatore dello show, il comico Russell Brand, ha causato non pochi problemi con le sue continue battute sull'attualit\u00e0, incluso l'ingresso in clinica di Robbie Williams per la sua dipendenza da farmaci ed un incidente di fuoco amico che caus\u00f2 la morte di un soldato inglese per mano delle forze armate americane in Iraq. L'emittente ITV1 ha ricevuto pi\u00f9 di trecento telefonate da parte degli spettatori indignati dalle battute di dubbio gusto del presentatore che non hanno risparmiato nemmeno la Regina Elisabetta II con allusioni sessuali.\nScontro tra Ron Wood e Brandon Block (2000).\nDopo aver consumato ingenti quantit\u00e0 di alcool il disc jockey Brandon Block fu vittima di uno scherzo da parte dei suoi amici, che gli dissero di andare sul palco a ritirare un fantomatico premio. A causa del suo stato di ubriachezza credette allo scherzo e sal\u00ec sul palco, accanto a due scioccati Ron Wood e Thora Birch che stavano per consegnare il premio per la miglior colonna sonora. Portato via dal palco dalla sicurezza, Ron Wood gli url\u00f2 contro qualcosa e Block, liberatosi, torn\u00f2 indietro di corsa dando inizio ad uno scambio di pesanti insulti, udibili da tutti a causa di un microfono lasciato acceso. Wood rovesci\u00f2 il suo drink in faccia a Block e quest\u2019ultimo fu infine portato via dal palco. Qualche tempo dopo l'incidente, Block ha dichiarato di aver fatto le sue scuse a Wood, ricevendo da parte sua un secco rifiuto.\nProvocazione di Robbie Williams a Liam Gallagher (2000).\nQuando Robbie Williams lasci\u00f2 i Take That, inizi\u00f2 un'amicizia complicata con i fratelli Gallagher della band Oasis in occasione del Festival di Glastonbury. L'amicizia dur\u00f2 ben poco per lasciare il posto agli insulti a mezzo stampa con la famosa battuta di Noel Gallagher che definiva Williams come \u00abil ballerino grasso dei Take That\u00bb. Vincitore di due premi, come miglior singolo e miglior video britannico, Williams lanci\u00f2 il guanto di sfida a Liam dicendo: \u00abDunque, qualcuno di voi vorrebbe vedermi fare a botte con Liam? Paghereste per venirci a vedere? Liam, centomila sterline tue contro centomila mie: saliremo sul ring, faremo a botte e tutti potrete vederlo in diretta tv\u00bb. All'epoca Gallagher si trovava in Giappone per il tour degli Oasis, ma quando venne a sapere dell'accaduto rifiut\u00f2 dicendo che \u00abnon aveva voglia di sprecare il suo tempo con un fallito che non faceva altro che farsi dalla mattina alla sera\u00bb.\nBelle &amp; Sebastian battono gli Steps come miglior artista esordiente (1999).\nNel 1999, il gruppo musicale dei Belle &amp; Sebastian ricevette una candidatura come miglior artista esordiente britannico. Qualcuno sollev\u00f2 qualche dubbio, dato che la band aveva ormai pubblicato il terzo album in quell'anno. Il premio era sponsorizzato da Radio One ed il vincitore votato dai radioascoltatori. All'epoca gli Steps erano una delle band pi\u00f9 famose in Regno Unito e ricevettero anche loro una nomination. A sorpresa, per\u00f2, vinsero il premio i Belle &amp; Sebastian. Il sabato successivo alla premiazione, per\u00f2, la stampa accus\u00f2 i Belle &amp; Sebastian di aver truccato i voti convincendo gli studenti di due universit\u00e0 a votare per loro online. Il gruppo si difese dicendo di essere noto perlopi\u00f9 agli studenti universitari e che la cantante Isobel Campbell aveva frequentato una delle due universit\u00e0 in questione.\nI Chumbawamba tirano un secchio d'acqua a John Prescott (1998).\nNel 1998, Danbert Nobacon della band politicamente attiva Chumbawamba tir\u00f2 un secchio di acqua ghiacciata al ministro laburista John Prescott. Nonostante le scuse rivolte al ministro dalla EMI Europe per conto della band, i Chumbawamba hanno continuato a dichiarare che \u00abse John Prescott ha la faccia di presentarsi ad eventi simili nell'impresa vana di far sembrare i laburisti fighi e giovanili, allora si merita di ricevere in faccia qualsiasi cosa sia a portata di mano\u00bb.\nInvasione di palco di Jarvis Cocker durante la performance di \"Earth Song\" di Michael Jackson (1996).\nNel 1996 Michael Jackson esegu\u00ec durante la cerimonia il suo brano \"Earth Song\". Alcuni trovarono che la presentazione del pezzo, con Jackson vestito da redentore dell'umanit\u00e0, circondato da bambini adoranti (gli stessi usati per il video del singolo precedente, \"Will You Be There\"), fosse inappropriata e di cattivo gusto. Tra questi, il cantante Jarvis Cocker (\ndella band Pulp che invase il palco come segno di protesta. Una volta sul palco, Jarvis si sollev\u00f2 correndo lungo il palcoscenico e indicando a Jackson il proprio posteriore. Cocker fu poi interrogato dalla polizia ma non ci fu nessun processo penale.\nI KLF, una mitragliatrice e una pecora morta (1992).\nNel 1992 il gruppo musicale dei The KLF fu premiato come miglior gruppo britannico ed era previsto che aprissero lo show. I The KFL si presentarono sul palco con gli Extreme Noise Terror (per eseguire una versione death metal del pezzo dance \"3 a.m. Eternal)\" armati di mitragliatrici a salve, ed il direttore d'orchestra Sir Georg Solti si dette alla fuga. La performance si concluse con Bill Drummond che sparava a salve sul pubblico e l'annunciatore Scott Piering che diceva: \u00abSignori e signore, i KLF lasciano ora il music business\u00bb. Gli organizzatori dello show si rifiutarono poi di far ritirare il premio da un motociclista per conto della band. Pi\u00f9 tardi, ad un party, alcune persone videro la band portare con s\u00e9 una pecora morta con un cartello appeso al collo con su scritto: \u00abSono morta per voi pecorelle - bon appetite\u00bb. I KLF si sciolsero tre mesi dopo.\nConduzione di Samantha Fox e Mick Fleetwood (1989).\nNel 1989, nel tentativo di svecchiare lo spettacolo, gli organizzatori ebbero l'idea di far presentare i BRIT Awards a Mick Fleetwood dei Fleetwood Mac e Samantha Fox. L'inesperienza dei conduttori, un gobbo rotto e la poca preparazione crearono insieme una delle performance pi\u00f9 simboliche della TV britannica. I presentatori continuavano a sbagliare battute, un messaggio pre-registrato di Michael Jackson non fu mai mandato in onda e vari ospiti della serata arrivarono in ritardo. \nLo show di Samantha Fox e Mick Fleetwood si dimostr\u00f2 per\u00f2 l'evento pi\u00f9 importante nella storia dei BPI/Brit Awards. Fu un \"disastro\" tale che per\u00f2 risvegli\u00f2 l'interesse del pubblico inglese e la TV locale fu associata al rischio della diretta. Gli organizzatori dello show avrebbero poi utilizzato per scopi pubblicitari questa dubbia fama, anche se fino al 2007 non sono mai pi\u00f9 andati in onda in diretta.\nArtisti pi\u00f9 premiati.\nCi sono numerosi artisti, sia gruppi che solisti, ad essere stati pluripremiati durante il corso della manifestazione. La tabella riportata in basso mostra coloro i quali hanno vinto pi\u00f9 di tre premi."}
{"id": "799001", "revid": "486946", "url": "https://it.wikipedia.org/wiki?curid=799001", "title": "Brit awards", "text": ""}
{"id": "799007", "revid": "1318658", "url": "https://it.wikipedia.org/wiki?curid=799007", "title": "Zack", "text": ""}
{"id": "799010", "revid": "1305772", "url": "https://it.wikipedia.org/wiki?curid=799010", "title": "TOX", "text": ""}
{"id": "799012", "revid": "196390", "url": "https://it.wikipedia.org/wiki?curid=799012", "title": "Museo Diocesano (Salerno)", "text": ""}
{"id": "799013", "revid": "827882", "url": "https://it.wikipedia.org/wiki?curid=799013", "title": "Colin Thurston", "text": "Biografia.\nGrazie all'amicizia con Tony Visconti si fa notare come tecnico del suono su \"Lust for Life\" di Iggy Pop, e la successiva co-produzione per \"Heroes\" di David Bowie, guadagnandosi la cabina di regia per il seminale album d'esordio degli Human League, \"Reproduction\" ed il seguente \"Travelogue\", oltre che dei Magazine di \"Secondhand Daylight\" ed altri.\nLa vera e propria notoriet\u00e0 arriva nel 1980, quando viene chiamato alla produzione dell'omonimo primo album dei Duran Duran e poi dell'acclamato \"Rio\".\nTra i suoi ulteriori lavori ci sono quelli per i Kajagoogoo (il singolo \"Too Shy\" e l'album \"White Feathers\"), i Talk Talk (\"The Party's Over\"), Howard Jones (\"Human's Lib\") e Gary Numan (\"The Fury\")."}
{"id": "799019", "revid": "767487", "url": "https://it.wikipedia.org/wiki?curid=799019", "title": "The Painter", "text": "The Painter \u00e8 l'ottavo album dei KC and the Sunshine Band."}
{"id": "799026", "revid": "46291", "url": "https://it.wikipedia.org/wiki?curid=799026", "title": "Sorghum", "text": "Il sorgo (Sorghum ) \u00e8 un genere di piante della famiglia delle Poaceae (o Gramineae).\nIl genere \"Sorghum\" \u00e8 costituito da specie coltivate per la produzione di foraggio o di granella utilizzata soprattutto come nutrimento per il pollame e altri uccelli (\"Sorghum vulgare\") o esclusivamente di foraggio (\"Sorghum gentile\"); sono in commercio anche ibridi tra le due specie, adatti alla produzione di foraggio, oppure di fibra a scopo industriale.\nIl sorgo \u00e8 un cereale privo di glutine.\nEtimologia.\nL'origine del nome \u00e8 incerta. Potrebbe derivare da una parola indiana oppure, pi\u00f9 probabilmente, da una deformazione medievale della parola \"syriacum\" (siriaco, della Siria).\nDescrizione.\nIl sorgo \u00e8 una pianta annuale di altezza 1-1,5\u00a0m nelle variet\u00e0 da granella e oltre 2\u00a0m in quelle da foraggio, con foglie spesse e rivestite di cera. Il culmo porta una pannocchia compatta o spargola a seconda della variet\u00e0; la cariosside \u00e8 arrotondata nei sorghi da granella, affusolata in quelli gentili.\nIl sorgo viene utilizzato da secoli soprattutto da parte di alcune popolazioni africane come primo alimento nella loro dieta, il suo sapore neutro e corposo lo rende adatto ad una grande variet\u00e0 di piatti.\nPu\u00f2 essere consumato integrale, oppure decorticato per la preparazione di zuppe, oppure macinato per la produzione di farine per ottenere polente o porridge, piadine, focacce, pane e prodotti da forno, grissini, torte, biscotti, ecc. In alcune zone \u00e8 utilizzato per la produzione di birra. La granella di sorgo pu\u00f2 essere arrostita, fioccata, bollita, e servita come il riso o il couscous. Il sorgo ha un contenuto di grassi molto basso e dopo averlo mangiato lascia un piacevole senso di saziet\u00e0 e di leggerezza. Grazie ad alcune ditte specializzate, che hanno intrapreso, da diversi anni, la lavorazione del sorgo bianco, \u00e8 possibile trovare il sorgo bianco decorticato e in farina da agricoltura biologica per alimentazione umana e per celiaci anche negli Stati Uniti e in Italia.\nEsistono diverse variet\u00e0 di sorgo: non tutte sono adatte all'alimentazione umana, solo alcune variet\u00e0 sono destinate a diventare sorgo alimentare, per questo vengono scelte variet\u00e0 testate gradevoli con gusto leggermente dolce. Una caratteristica del sorgo \u00e8 la sua piacevole gommosit\u00e0 che lo distingue da tutti gli altri cereali.\nUn'alimentazione a base di sorgo porta un notevole benessere ambientale. Il sorgo infatti \u00e8 un cereale che resiste molto bene alla siccit\u00e0, in caso di lunghi periodi di siccit\u00e0 infatti la sua attivit\u00e0 vegetativa si riduce al minimo arrivando ugualmente alla maturazione finale della pianta; a differenza degli altri cereali che non avrebbero nessuna possibilit\u00e0 di sopravvivenza, non richiede un forte dispendio di acqua e tanta energia come ad esempio riso e mais. I terreni non devono subire forti concimazioni e interventi di diserbi, in quanto la pianta sovraster\u00e0 le malerbe prendendo il sopravvento, inoltre dopo la coltivazione il sorgo lascer\u00e0 un buon arricchimento di sostanze nutritive sul terreno per il raccolto successivo.\nDistribuzione e habitat.\nMolte delle variet\u00e0 coltivate sono di origine africana. Alcune specie si trovano anche spontanee in India.\nTra l'VII e il XIII secolo il genere vede un'amplissima diffusione, ad opera dei popoli arabi, in Medio Oriente, Nordafrica ed Europa.\nTassonomia.\nComprende una ventina di specie:\nLe specie di \"Sorghum\" presenti in Italia sono: il \"Sorghum halepense\" (L.) Pers. o sorgo selvatico, presente e comune in tutto il territorio nazionale ed il \"Sorghum vulgare\" (L.) (sin.:\"Sorghum bicolor\") che \u00e8 la specie coltivata soprattutto nelle zone collinari dell'Emilia-Romagna ed in Toscana.\nLa sottospecie \"Sorghum bicolor bicolor\" \u00e8 di grande importanza per i paesi tropicali e sub sahariani, in quanto viene impiegata nell'alimentazione umana. Appartengono a questa sottospecie sia il sorgo rosso che quello giallo.\nNel IX secolo si diffonde la coltivazione anche in Europa, soprattutto Francia e Italia (Pianura Padana, Veneto e Toscana) con variet\u00e0 rosse, bianche e rosate. Le variet\u00e0 di sorgo bianco sono preferite perch\u00e9 presentano valori nutrizionali pi\u00f9 interessanti.\nColtivazione.\nIl sorgo non \u00e8 particolarmente esigente in fatto di terreni, anche se preferisce quelli ricchi di sostanza organica e di elementi minerali. La tecnica colturale \u00e8 simile a quella del mais.\nIl sorgo viene seminato nella prima decade di maggio, essendo pi\u00f9 del mais suscettibile ai ritorni di freddo. Si distribuiscono 15\u201325\u00a0kg/ha di seme, con investimenti che vanno da 25-30 piante/m\u00b2 in ambienti asciutti a 30-40 in zone in cui si pu\u00f2 intervenire con l'irrigazione.\nLa distanza di semina \u00e8 di 45\u201350\u00a0cm tra le file e di 4-4,5\u00a0cm sulla fila.\nLa raccolta si effettua con mietitrebbia in settembre-ottobre, ottenendo produzioni variabili da 4-6 t/ha di granella, nei terreni collinari e asciutti, fino a 8-9 t/ha e oltre nelle migliori condizioni.\nIl sorgo rappresenta una valida alternativa al mais, nella produzione di granella e foraggi insilati, in quelle aree non irrigue e con scarse precipitazioni estive in cui \u00e8 arduo condurre una buona coltura di mais."}
{"id": "799029", "revid": "124123", "url": "https://it.wikipedia.org/wiki?curid=799029", "title": "Oreste Pipolo", "text": "Curatore di seminari di fotografia, \u00e8 considerato uno dei fotografi che meglio ha ritratto, in tempi recenti, il capoluogo partenopeo - la Napoli di Eduardo, citt\u00e0 \"a rischio\" e della \"perenne emergenza\" - visto tuttavia, attraverso l'obiettivo fotografico, nei suoi momenti di festa.\nSpecializzato fin dall'inizio della sua attivit\u00e0 in servizi matrimoniali - Ferdinando Scianna lo defin\u00ec \"lo sciamano delle spose\" - \u00e8, per i napoletani, il \"fotografo delle spose\", soprattutto per il suo stile personale che ha costituito la base per una vera e propria \"fotografia di genere\". Il rotocalco televisivo Speciale Tv7 di Raiuno gli ha dedicato un servizio curato dalla giornalista Emma D'Aquino. \n, ha lavorato per personaggi dello spettacolo come Peppe Alario, Mimmo Jodice e Giancarlo Giannini. \nNel 1998 Matteo Garrone ha girato \"Oreste Pipolo fotografo di matrimoni\", documentario sulla sua vita da cui Marco Bellocchio ha tratto il film Il regista di matrimoni con Sergio Castellitto.\nOreste Pipolo muore il 15 febbraio 2015 a Napoli, dopo una breve malattia, all'et\u00e0 di 65 anni."}
{"id": "799032", "revid": "767487", "url": "https://it.wikipedia.org/wiki?curid=799032", "title": "Golden Globe 1992", "text": "La 49\u00aa edizione della cerimonia di premiazione di Golden Globe si \u00e8 tenuta il 18 gennaio 1992 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "799035", "revid": "767487", "url": "https://it.wikipedia.org/wiki?curid=799035", "title": "Differenza media assoluta", "text": "La differenza media assoluta \u00e8 una misura di variabilit\u00e0, ovvero una misura che mette in evidenza la disuguaglianza dei dati tra loro, indipendentemente da qualsiasi valore medio. \u00c8 chiamata anche differenza media (semplice) di Gini, si indica con \u0394 ed \u00e8 data dalla media aritmetica dei moduli degli scarti di ciascun valore da tutti i rimanenti. Si calcola come segue:\nMetodo diretto:\nformula_1\ncon i\u2260j\nMetodo alternativo:\nformula_2"}
{"id": "799041", "revid": "135224", "url": "https://it.wikipedia.org/wiki?curid=799041", "title": "Collirio", "text": "Il collirio (dal greco \u03ba\u03bf\u03bb\u03bb\u03cd\u03c1\u03b9\u03bf\u03bd, \"coll\u0233rion\" \u00abunguento, collirio\u00bb) \u00e8 un liquido contenente varie sostanze medicamentose che si applica a gocce in sede oculare per curare le patologie dell'occhio.\nIl collirio pu\u00f2 contenere eccipienti:\nQueste sostanze non devono:\nLe preparazioni acquose fornite in contenitori multidose contengono un adatto antimicrobico compatibile con altri componenti della preparazione.\nSe i colliri sono formulati senza antimicrobico, vengono forniti in contenitori a dose unica.\nI colliri costituiti da una soluzione, esaminati in adatte condizioni di visibilit\u00e0, sono praticamente limpidi e privi di particelle.\nI veicoli non acquosi si impiegano raramente: Per es. quando il farmaco si scioglie solo negli oli o si altera in presenza di acqua. In questi casi l'olio da impiegare \u00e8 \u201colio per preparazioni iniettabili\u201d. La tetraciclina cloridrato si utilizza come sospensione all'1% in olio di vaselina e vaselina.\nLe preparazioni multidose sono fornite in contenitori che consentono di somministrare in successione gocce della preparazione. Se non diversamente giustificato e autorizzato, i contenitori contengono al massimo 10 ml della preparazione.\nL'etichetta indica che per i contenitori multidose i contenuti non devono essere usati dopo un periodo massimo di 4 settimane dall'apertura del contenitore.\nSi ricorre alle sospensioni per somministrare farmaci poco solubili in acqua (es. farmaci antinfiammatori di tipo steroideo).\nLe sospensioni possono mostrare un sedimento, facilmente disperso per agitazione per dare una sospensione sufficientemente stabile per consentire l'applicazione della corretta dose. Inoltre le sospensioni devono soddisfare al saggio per il controllo delle dimensioni delle particelle:\nintrodurre una quantit\u00e0 opportuna della sospensione in una cella di conteggio o con una micropipetta su un portaoggetti, secondo il caso, ed esaminare al microscopio un'area corrispondente a 10 microg di fase solida. Per motivi pratici, si raccomanda di osservare prima l'intero campione a basso ingrandimento (per es.50 x) e di identificare le particelle pi\u00f9 grandi di 25 micrometri. Queste particelle pi\u00f9 grandi possono poi essere misurate a forte ingrandimento (per es. da 200 x a 500 x). Non pi\u00f9 di venti particelle hanno una dimensione massima maggiore di 25 micrometri e non pi\u00f9 di due di queste hanno una dimensione maggiore di 50 micrometri. Nessuna delle particelle ha una dimensione massima maggiore di 90 micrometri.\nNel collirio sospensione di idrocortisone acetato e neomicina solfato, il 99 per cento delle particelle di idrocortisone acetato deve avere dimensioni non superiori a 20 micrometri.\nDal punto di vista tecnologico i requisiti essenziali dei colliri acquosi riguardano:\nPer mantenere la sterilit\u00e0 nel tempo e soprattutto dopo la prima apertura, \u00e8 necessario l'impiego di conservanti, non privi di attivit\u00e0 chimica e di alcuni effetti collaterali. Per questo motivo, si preferiscono i colliri monodose, \"usa e getta\", che consentono a parit\u00e0 di costo l'impiego di conservanti meno attivi (e con minori effetti collaterali) e in dosi pi\u00f9 contenute.\nUno dei conservanti pi\u00f9 utilizzati \u00e8 il Cloruro di benzalconio, i cui effetti collaterali noti sono cheratopatia puntata e tossica, che lo rendono controindicato nei pazienti affetti da secchezza oculare e con problemi corneali.\nAltri conservanti sono il Timerosal, a base di mercurio, clorexidina (sostanza cationica), clorobutanolo (alcale, contiene un atomo di cloro che aumenta la solubilit\u00e0 dello strato lipidico, che quindi diviene instabile).\nDi pi\u00f9 recente impiego: l'idrossimetilglicinato di sodio (N-IG), chlorphenesin, 1.2 pentilenglicole, etilesilglicerina, capriloil glicerina, esteri laurici, derivati fosfolipidici, \"tea tree oil\"."}
{"id": "799043", "revid": "599013", "url": "https://it.wikipedia.org/wiki?curid=799043", "title": "Supercoppa italiana di pallacanestro", "text": "La Supercoppa italiana di pallacanestro \u00e8 una competizione cestistica italiana:"}
{"id": "799045", "revid": "1305772", "url": "https://it.wikipedia.org/wiki?curid=799045", "title": "One in a Million (Guns N' Roses)", "text": "One in a Million \u00e8 una canzone dei Guns N' Roses, pubblicata come ottava traccia dell'album \"G N' R Lies\" (1988).\nCritiche.\nAll'uscita la canzone cre\u00f2 scalpore nei media e tra il pubblico a causa del testo razzista e offensivo nei confronti di poliziotti, neri, immigrati e gay.\nNello specifico alcune frasi che fecero scoppiare le critiche sono:\nOvviamente questa canzone cost\u00f2 molta pubblicit\u00e0 negativa al gruppo, che per\u00f2 riusc\u00ec comunque a mantenere un grande seguito.\nTuttavia, il giudizio dei media non ha tenuto conto dell'ultima strofa della canzone, che offre una chiave di lettura meno radicale del resto del testo:\nTraduzione:\nNonostante la pubblicit\u00e0 negativa ricevuta, \"One in a Million\" \u00e8 stata sempre apprezzata dai fans per il riff accattivante e per la velocit\u00e0 e la compattezza ritmica.\nSlash (per met\u00e0 afroamericano) dichiar\u00f2 in seguito che i contenuti della canzone erano relativi a brutte esperienze personali avute da Axl nei confronti di afroamericani, gay, polizia, etc. e quindi non qualcosa di generalizzabile. In ogni caso, in seguito alle numerose critiche ricevute, la canzone non venne pi\u00f9 suonata nei loro concerti."}
{"id": "799048", "revid": "827882", "url": "https://it.wikipedia.org/wiki?curid=799048", "title": "Brits", "text": ""}
{"id": "799051", "revid": "110157", "url": "https://it.wikipedia.org/wiki?curid=799051", "title": "Museo diocesano del Duomo di Salerno", "text": "Il Museo Diocesano del Duomo di Salerno ha sede nel palazzo del seminario arcivescovile che fu, precedentemente, l'ultima sede della scuola medica salernitana (quivi soppressa nel 1811) ed \u00e8 punto di riferimento importante per la conoscenza della storia e della cultura campana dal medioevo al XVIII secolo.\nLa sede.\nIl seminario di Salerno fu fondato dall'arcivescovo Gaspare Cervantes, a seguito delle prescrizioni dettate dal Concilio di Trento il 15 luglio 1563. Il luogo prescelto per la costruzione dell'edificio fu individuato in un'area a nord della Cattedrale e la sua realizzazione avvenne in maniera disorganica, tanto che si resero necessari svariati interventi di ristrutturazione nel corso dei secoli, fin quando l'arcivescovo Lupoli, nel 1832, fece sopraelevare il secondo piano e rifare l'intera facciata, determinando l'attuale conformazione dell'edificio\nLa storia.\nIl Museo Diocesano San Matteo, insieme alla biblioteca e all'archivio diocesano, ha trovato la sua giusta collocazione nell'edificio che fino agli anni Ottanta del secolo scorso fu sede del seminario e che, grazie alla presenza delle tre prestigiose istituzioni, \u00e8 divenuto un eminente polo culturale, riferimento della citt\u00e0 e della Provincia. Nel 1980, a seguito degli eventi sismici che ne compromisero la statica l'edificio (ristrutturato pi\u00f9 volte renderlo funzionale alle attivit\u00e0 del Seminario), divenne sede del nuovo museo, dell'archivio e della biblioteca diocesana e fu interessato da importanti lavori di restauro curati dalla Soprintendenza per i B.A.A.A.S di Salerno e Avellino. La raccolta museale fu voluta negli anni '30 del secolo scorso dal monsignor Arturo Capone, che individu\u00f2 opere d'arte estremamente interessanti conservate nella sagrestia e nella cappella del Tesoro della Cattedrale di Salerno, celate e non facilmente fruibili. Il museo venne quindi istituito nel 1935 e le preziose opere vennero esposte in un primo tempo solo in due piccole sale collocate nell'edificio a ridosso della navata sinistra della Cattedrale, ampliate successivamente da ulteriori ambienti. La collezione, considerata un'organica rassegna della produzione artistica dell'Italia meridionale dal Medioevo al XVIII secolo, venne trasferita nel 1990 nei locali dell'ex seminario, restaurati e ad essa destinati.\nDopo essere stato chiuso per diverso tempo con solo qualche apertura saltuaria, il Museo \u00e8 stato definitivamente aperto al pubblico nel 2012 per volere del Mibac dopo una certosina programmazione museale da parte del soprintendente ai beni artistici Maura Picciau. Il 24 luglio 2013 \u00e8 stata inaugurata una nuova sala completamente dedicata al Seicento e nell'occasione \u00e8 stata presentata una guida breve a tutte le opere esposte.\nLa collezione.\nIl nucleo iniziale della raccolta era costituito dalle opere d'arte donate dal marchese Ruggi d'Aragona e dall'arcivescovo Isidoro S\u00e1nchez de Luna, nonch\u00e9 da notevoli manufatti conservati nella sagrestia dell Cattedrale. Fu arricchito nel tempo anche da altre opere provenienti da chiese della diocesi e da interessanti reperti acquistati sul mercato antiquario o provenienti da lasciti testamentari. Particolare rilievo rivestono le testimonianze di arte medioevale, frutto della temperie culturale che caratterizz\u00f2 le regioni dell'Italia meridionale, al centro dei complessi rapporti commerciali ed intellettuali che si tenevano tra Oriente ed Occidente. Preziosissimo \u00e8 il ciclo degli avori, che costituisce la pi\u00f9 completa raccolta del Medioevo cristiano esistente al mondo, risalente all'XI-XII secolo insieme al complesso degli undici fogli in pergamena miniata in cui \u00e8 illustrata la preghiera dell'Exsultet, databili agli inizi del XIII secolo. La collezione museale testimonia con efficacia lo sviluppo della cultura figurativa meridionale, dalla tradizione orientale-bizantina agli influssi giotteschi, martiniani e vignonesi, agli echi della cultura improntata da artisti veneti, marchigiani e ferraresi. Il Cinquecento e le novit\u00e0 della pittura rinascimentale, espresso al sommo grado dall'arte di Raffaello, sono documentate dall'opera di Andrea Sabatini, i cui dipinti costituiscono un'ampia sezione del Museo. La raccolta seicentesca \u00e8 composta quasi esclusivamente da opere napoletane, con una maggioranza di dipinti di cultura naturalistica e una piccola componente di cultura barocca. Il museo vanta inoltre una collezione di monete della Magna Grecia, della Repubblica di Roma, dell'Impero Romano e della Zecca di Salerno e un interessante \"lapidarium\", con reperti databili tra il I secolo a.C e il XVII secolo d.C Un'ultima sezione, costituita da opere di interesse antiquario, \u00e8 stata realizzata grazie al lascito testamentario di monsignor Arturo Carucci, direttore del museo per pi\u00f9 di sessant'anni.\nGli avori.\nNella prima sala sono esposte le tavolette del prezioso ciclo eburneo provenienti dalla Cattedrale, citate per la prima volta in una visita pastorale del 1575: collocate nella cappella del Tesoro, alcune erano conservate nei cassetti, altre utilizzate per realizzare una cona. Nel XVIII secolo una parte di esse fu utilizzata per creare un paliotto del nuovo altare della Cappella, rimasto in situ fino all'istituzione del Museo. Spiccano nei fondali delle scene rappresentanti architetture tipicamente mediterranee che conferiscono all'opera una singolare caratterizzazione ambientale. La fattura, infatti, ascrivibile alla piena et\u00e0 romanica, \u00e8 connotata da marcati riferimenti ad aree culturali diverse che legittimano i contrastanti punti di vista sulle origini dell'intero ciclo.\nTra l'Ottocento e l'ultima guerra, alcune delle formelle pi\u00f9 preziose sono state \"requisite\" da collezionisti e/o dagli eserciti occupanti, ed attualmente si trovano divise tra Londra, New York, Parigi (Louvre) e Budapest.\nIl Medioevo.\nLa seconda sala ospita opere provenienti dalla Cattedrale, da chiese di Salerno e da donazioni: risalta tra di esse la preziosa croce realizzata nell'XI secolo che, secondo la tradizione, Roberto il Guiscardo, principe di Salerno, portava con s\u00e9 durante le battaglie. In esposizione anche il sigillo di Romualdo II Guarna, arcivescovo di Salerno dal 1153 al 1181, rinvenuto nel 1950 all'interno di un'urna-reliquario. L'arcivescovo Guarna \u00e8 ricordato anche come munifico donatore del prezioso ambone posto sulla sinistra della navata centrale del Duomo di Salerno.\nRisente ancora fortemente della tradizione bizantina l'affresco raffigurante \"San Nicola e San Giovanni Evangelista\", che originariamente decorava la chiesa di Santa Maria de Lama. Pur rispecchiando gli stilemi delle croci umbro-laziali del XIII secolo, denuncia ascendenze bizantine anche il dipinto su tavola raffigurante \"Crocifisso e dolenti\", originariamente collocato nella chiesa di San Benedetto, poi trasferito nella chiesa di Santa Maria della Piet\u00e0 che da allora \u00e8 intitolata al Santissimo Crocifisso.\nL'Exsultet.\nL'Exsultet salernitano rappresenta uno dei rari ma significativi esempi del perdurare in et\u00e0 sveva di intensi scambi culturali tra la Campania e la Sicilia, iniziati nell'ultima fase del periodo normanno.\nLe cornici che separano le illustrazioni ripropongono un motivo decorativo simile a quello gi\u00e0 utilizzato nell'Exsultet conservato nella Biblioteca Casanatense e, a Salerno, nella cornice che racchiude il \"Santo Apostolo\", affresco coevo della chiesa inferiore di Santa Maria de Lama. Il manufatto sembri appartenere ad uno \"scriptorium\" salernitano cui era gi\u00e0 stato attribuito un rotolo, oggi conservato nella Biblioteca apostolica vaticana. Attualmente smembrato, \u00e8 esposto in fogli, racchiusi in teche autoclimatizzanti.\nDal Medioevo al Rinascimento.\nI dipinti su tavola, provenienti dalla Cattedrale e dalle altre chiese della Diocesi, offrono un panorama della cultura campana in un arco temporale compreso tra il XIV ed il XVI secolo, cultura fortemente influenzata dagli artisti attivi in Nord e Centro Italia. Rilevanti sono gli influssi giotteschi nella \"Crocifissione\" di Roberto d'Oderisio ed i riferimenti a Simone Martini nella \"Piet\u00e0 e Santi\" , proveniente dalla chiesa di San Crispino e Crispiniano, opera del cosiddetto Maestro della Piet\u00e0 di Salerno, in cui alcuni critici riconoscono Ferrante Maglione.\nUn richiamo alla cultura angioino-durazzesca si coglie, inoltre, nell'affresco raffigurante l\u2019\"Annunciazione\", staccato dall'edicola tardo-gotica del vicolo dei Sediari. Di alta qualit\u00e0 le opere che rivelano il passaggio dal gusto tardo-gotico al primo Rinascimento, le quali rivelano le relazioni pittoriche tra Salerno ed il Nord Italia. Si distaccano l\u2019\"Incoronazione della Vergine\", dell'anonimo Maestro dell'Incoronazione di Eboli ed il polittico della \"Madonna con bambino fra i santi Giovanni Battista, Francesco d'Assisi, Bernardino da Siena e Sebastiano\", opera firmata dal salernitano Vincenzo de Rogata, databile alla fine del quattrocento.\nIl Rinascimento.\nLe opere d'arte testimoniamo il rinnovamento artistico e culturale dell'et\u00e0 rinascimentale, pervasa dalle tenere atmosfere del primo Raffaello e dalle suggestione leonardesche introdotte al Sud da Cesare da Sesto, di cui fu artefice Andrea Sabatini, nato a Salerno intorno al 1480. L'allestimento della sala illustra la produzione del maestro salernitano e la sua formazione artistica, concentrando l'attenzione sul dipinto di Cesare da Sesto, di propriet\u00e0 demaniale, \"L'Adorazione del Bambino e committente\", la cui possibile maternit\u00e0 ha oscillato a lungo tra da Sesto e Sabatini. \nConcordemente, per\u00f2, \u00e8 stata rilevata la stretta affinit\u00e0 con l'\"L'Adorazione dei Magi\" realizzata da Andrea Sabatini per il Duomo di Salerno. La \"Piet\u00e0\", realizzata per la cappella del \"Santissimo\" nella Cattedrale, risente delle influenze del soggiorno romano di Sabatini, mentre nel Trittico di Nocera e nella \"Madonna di Costantinopoli\" \u00e8 chiara l'influenza di Pedro Machuca e Alonso Berruguete. A Giovanni Bernardo Lama \u00e8 attribuito il dipinto con l'\"Ecce Homo.\"\nIl Seicento.\nLa raccolta seicentesca \u00e8 costituita quasi esclusivamente da opere di pittura napoletana, prevalentemente di gusto naturalistico con alcune di cultura barocca. Il \"corpus\" proviene, per la maggior parte, da donazioni fatte alla Cattedrale dall'arcivescovo Isidoro S\u00e1nchez de Luna nel 1772 e dal marchese Giovanni Ruggi d'Aragona. Questo don\u00f2 alla Cattedrale, con legato testamentario del 1870, parte della sua quadreria, costituita da dipinti di soggetto sacro.\nTra la serie dei dipinti, spiccano la tela con la \"Giuditta\" ritratta da Francesco Guarini, ed il \"David\", ascritta ad artista operante nella cerchia di Hendrick van Someren. Alla pittura tenebrosa di Jusepe de Ribera, rimandano invece \"San Girolamo e San Pietro\", mentre la \"Madonna della Rosa\" e la \"Santa Cecilia con Tiburzio e Valeriano\" sono esemplari di area stanzionesca. All'ultima fase dell'artista piemontese Giovanni Battista Benaschi, sono riconducibili, invece, le grandi tele di soggetto biblico in cui l'autore rivela un'adesione al Barocco di Mattia Preti.\nI reperti lapidei.\nIl corridoio del Museo \u00e8 stato utilizzato per l'esposizione di reperti marmorei per lo pi\u00f9 provenienti dalla Cattedrale di Salerno. Sono esposte quattro lastre decorative a mosaico, delle quali quella rettangolare venne realizzata utilizzando il retro di una lastra di un sarcofago romano, decorato con una scena di un banchetto. I preziosi pannelli musivi provengono dal transetto, dove era poggiato l'altare barocco smontato per l'occasione, e dall'iconostasi, eretta in ossequio ai dettami della \"renovatio\" dell'XI secolo.\nLungo il braccio nord sono esposti anche due frammenti di cornice rinvenuti come elementi di riutilizzo durante i lavori di restauro della Cattedrale."}
{"id": "799053", "revid": "125982518", "url": "https://it.wikipedia.org/wiki?curid=799053", "title": "Daniele Adani", "text": "Carriera.\nGiocatore.\nClub.\nInizia a giocare a calcio nella Sammartinese, squadra del suo paese, San Martino in Rio, per poi entrare nel settore giovanile del , dove fa le sue prime apparizioni a 18 anni, disputando con i \u201ccanarini\u201d tre campionati in Serie B. Nell'estate del 1994 si trasferisce alla Lazio, dove tuttavia per decisione di Zeman (che non lo vedeva di buon occhio) non scende mai in campo se non in una gara di Coppa Italia.\nNel novembre dello stesso anno il boemo lo lascia liberamente partire e passa cos\u00ec al Brescia, con cui esordisce nel campionato di Serie A 1994-1995, nella partita Brescia- 0-0 del 20 novembre 1994. La stagione, che vede Adani disputare 30 incontri, si chiude con la retrocessione dei lombardi in Serie B. Nelle successive quattro stagioni il difensore \u00e8 tra i punti fermi delle rondinelle, impegnate tra Serie B (tre stagioni) e Serie A (nel 1997-1998). Vince il campionato cadetto nel 1996-1997 e nel 1997-1998 realizza il primo gol in A, il 7 dicembre 1997 in Brescia- 3-1.\nNel 1999, dopo l'annata in Serie B con il Brescia, firma per la Fiorentina, con un contratto trienniale. L\u2019ex capitano biancoblu esordisce con i viola l'11 agosto 1999 in Champions League nella partita vinta per 3-1 in casa contro i polacchi del , valida per l'andata del terzo turno preliminare dell'annata 1999-2000, nella quale segna un gol; in questa edizione subentra al 46\u2019 nella formazione che espugna l\u2019Highbury dell\u2019 e parte titolare al Camp Nou in casa del . La Viola uscir\u00e0 nella seconda fase a gironi sotto i colpi del (che tuttavia riesce a battere nella gara d\u2019andata, dove Adani subentra, e contro cui perde solamente all\u2019Old Trafford, con Adani che qui disputa i 90 minuti) e del (stessa storia ma dove Adani parte entrambe le volte da titolare). Nel giro di tre mesi diventa appunto titolare fisso e con i toscani vince la Coppa Italia nell'annata 2000-2001.\nDopo il fallimento viola nel 2002, si trasferisce all'Inter, in cui rimane fino al 2004.\nDurante l'esperienza in nerazzurro, \u00e8 da ricordare in particolare il suo gol al 95' nella semifinale di ritorno della Coppa Italia 2003-2004 che ha permesso all'Inter di pareggiare 2-2 con la Juventus (partita poi vinta ai rigori dai bianconeri). Adani dedic\u00f2 il gol a Francesco, un 15enne tifoso dell'Inter scomparso una settimana prima da casa, in provincia di Brescia. Il ragazzo, fuggito a Genova, vide la dedica di Adani e torn\u00f2 a casa il giorno dopo.\n\u00c8 durante il periodo nerazzurro che Lele conosce Matias Almeyda, che origina in lui la sua passione ancora attuale per il calcio sudamericano.\nNell'estate del 2004 fa ritorno al Brescia, ma nel marzo 2005 risolve il contratto (assieme al compagno Roberto Guana) dopo essere stato aggredito da dei tifosi che avevano invaso il campo d\u2019allenamento e l\u2019avevano preso per la gola. Rimane in A fino al 2008, con ed Empoli, giocando a sprazzi.\nRientra quindi alla Sammartinese, la squadra della sua citt\u00e0, giocando in Prima e Seconda Categoria fino al ritiro nel 2011.\nNazionale.\nNel periodo in cui Giovanni Trapattoni ha allenato la nazionale italiana, Adani ha ricevuto 14 convocazioni, scendendo in campo in 5 amichevoli; ha esordito il 15 novembre 2000 allo stadio delle Alpi di Torino nella gara vinta per 1-0 contro l', durante la quale \u00e8 subentrato al 67esimo ad Alessandro Nesta, e ha disputato l'ultimo incontro in nazionale il 31 marzo 2004, in occasione della vittoria per 2-1 in casa del .\nAllenatore.\nIl 13 giugno 2011 Adani viene chiamato da Silvio Baldini come suo allenatore in seconda alla guida del , carica che manterr\u00e0 fino all'esonero di Baldini, avvenuto il 4 ottobre dello stesso anno.\nIl 16 novembre 2014 rifiuta la proposta di Roberto Mancini di diventare suo vice sulla panchina dell'Inter, preferendo rimanere a Sky come opinionista.\nDopo il ritiro.\nDal 29 agosto 2010 \u00e8 ai microfoni di Sportitalia nei panni di commentatore tecnico delle partite del campionato argentino e della Coppa Libertadores; il 5 ottobre dello stesso anno, terminata l'esperienza di vice-allenatore al , torna come commentatore a Sportitalia.\nDal 2012 al 2021 \u00e8 commentatore tecnico su Sky Sport per la Serie A, le coppe europee, il campionato del mondo e il campionato europeo. \nNell'estate del 2020 pubblica il singolo \"Vita da Bomber\", insieme a Nicola Ventola e Christian Vieri, anch'essi ex calciatori.\nSuccessivamente Bobo Vieri, Lele Adani, Nicola Ventola e Antonio Cassano danno vita alla \"Bobo TV\", trasmessa in streaming su Twitch dal periodo della quarantena imposta dalla pandemia di COVID-19 e spesso con grandi ospiti come Francesco Totti, Ronaldo, Daniele De Rossi, Pep Guardiola, Roberto Mancini.\nNel giugno 2021 \u00e8 opinionista su Como TV per le qualificazioni sudamericane al campionato mondiale del 2022.\nNello stesso periodo, insieme a Marco Materazzi, Massimo Ambrosini e Gianluca Zambrotta partecipa a \"100% Fuoriclasse\", una nuova rubrica lanciata sul sito della \"Gazzetta\" e viene annunciato come nuovo commentatore tecnico della versione italiana del videogame FIFA 22 al fianco di Pierluigi Pardo.\nIl 24 settembre 2021 annuncia il passaggio alla Rai, dove \u00e8 opinionista fisso di \"90\u00ba minuto\" condotto da Marco Lollobrigida e dei pre e post-partita delle partite della nazionale italiana, al fianco di Paola Ferrari e Luca Toni, fino al campionato mondiale del 2022 oltre a essere telecronista di alcune partite, come la finale della UEFA Nations League 2020-2021 in coppia con Stefano Bizzotto. Per \"90\u00ba minuto\" cura la rubrica \"La Tripletta di Adani\", che anticipa il programma.\nPer l'album \"Rivoluzione\" di Rocco Hunt, uscito nel novembre del 2021, realizza l'introduzione del disco, chiamata \"Nel percorso\", frase ripetuta spesso da Adani e Vieri durante le dirette della \"Bobo TV\" e non solo.\nStatistiche.\nPresenze e reti nei club.\n\"Statistiche aggiornate al 1\u00ba luglio 2016.\""}
{"id": "799054", "revid": "79457", "url": "https://it.wikipedia.org/wiki?curid=799054", "title": "Teoderico il Grande", "text": ""}
{"id": "799056", "revid": "66316", "url": "https://it.wikipedia.org/wiki?curid=799056", "title": "Martha Elenor Maguire", "text": ""}
{"id": "799058", "revid": "196390", "url": "https://it.wikipedia.org/wiki?curid=799058", "title": "Lingua sassone", "text": ""}
{"id": "799064", "revid": "1926649", "url": "https://it.wikipedia.org/wiki?curid=799064", "title": "Societ\u00e0 Sportiva Calcio Napoli 2003-2004", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 2003-2004.\nStagione.\nSei turni a porte chiuse (ridotti poi a cinque) e partite giocate sul campo neutro di Campobasso, dopo gli incidenti scoppiati tra tifosi napoletani e forze dell'ordine nel derby campano Avellino-Napoli che provoc\u00f2 ingenti danni allo stadio Partenio di Avellino, la morte del giovane tifoso azzurro Sergio Ercolano, centinaia di contusi e trenta feriti tra poliziotti e carabinieri.\nMaglie e sponsor.\nLo sponsor tecnico \u00e8 Legea, lo sponsor principale \u00e8 Russo Cicciano.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria"}
{"id": "799066", "revid": "1318658", "url": "https://it.wikipedia.org/wiki?curid=799066", "title": "Huangshan", "text": "I Monti Huangshan (in cinese:\u9ec4\u5c71, \"Hu\u00e1ng Sh\u0101n\", che letteralmente significa \"Montagna Gialla\") sono una catena montuosa che si trova nella provincia dell'Anhui, nella Cina orientale. L'area \u00e8 famosa per le sue bellezze paesaggistiche: vi si trovano infatti picchi granitici, i pini dello Huangshan (alberi tipici della regione dalle forme modellate dalle intemperie) e vi si possono inoltre ammirare le formazioni nuvolose dall'alto. Questi monti sono spesso stati usati come sfondo per dipinti e storie della letteratura cinese. Nel 1990 sono stati inseriti nell'elenco dei Patrimoni dell'umanit\u00e0 dell'UNESCO.\nDelle numerose vette della catena montuosa, 77 superano i 1.000 metri d'altezza. I picchi pi\u00f9 alti sono il Lian Hua Feng (1.864 metri), il Guang Ming Ding (1.840 metri) e il Tian Du Feng (1.829 metri). L'area del patrimonio dell'umanit\u00e0 si estende su una superficie di 154 chilometri quadrati, all'esterno della quale si trova una zona cuscinetto di altri 142 chilometri quadrati.\nI monti si formarono circa 100 milioni di anni fa, nel Mesozoico, quando un antico mare scomparve a causa del sollevamento terrestre. Pi\u00f9 tardi, durante il Quaternario, il paesaggio venne modellato da numerosi ghiacciai.\nA partire dall'epoca della Dinastia Qin la catena montuosa era conosciuta col nome di \"Yi Shan\"; il nome attuale entr\u00f2 in uso dopo che il poeta Li Bai lo utilizz\u00f2 in uno dei suoi componimenti nel 747.\nLa vegetazione presente nell'area varia a seconda dell'altitudine: al di sotto dei 1.100 metri si trova la foresta equatoriale, fra i 1.100 e i 1.800 metri si trova la foresta temperata a latifoglie decidue, oltre i 1.800 metri non crescono pi\u00f9 alberi e si trovano solo praterie di tipo alpino. Qui sono presenti un terzo di tutte le specie cinesi di briofite e oltre la met\u00e0 di tutte le felci.\nPoich\u00e9 le vette dei monti si trovano spesso al di sopra delle nuvole, da qui si possono ammirare interessanti effetti ottici: il cosiddetto \"mare di nuvole\" (in cinese \u4e91\u6d77, Y\u00fanh\u01cei) e la \"luce di Buddha\" (in cinese \u4f5b\u5149, F\u00f3gu\u0101ng), la cui presenza attrae numerosi turisti. In media, la \"luce di Buddha\" \u00e8 visibile solo un paio di volte al mese.\nNell'area della catena montuosa si trovano anche alcune fonti termali, con acqua che sgorga a 45 \u00b0C tutto l'anno, e numerosi sorgenti d'acqua dolce."}
{"id": "799067", "revid": "108678", "url": "https://it.wikipedia.org/wiki?curid=799067", "title": "Huang shan", "text": ""}
{"id": "799071", "revid": "81646", "url": "https://it.wikipedia.org/wiki?curid=799071", "title": "Marxista-leninista", "text": ""}
{"id": "799073", "revid": "12760", "url": "https://it.wikipedia.org/wiki?curid=799073", "title": "Maccarello", "text": ""}
{"id": "799074", "revid": "2205567", "url": "https://it.wikipedia.org/wiki?curid=799074", "title": "Supercoppa italiana (pallacanestro femminile)", "text": "La Supercoppa italiana di pallacanestro femminile \u00e8 un trofeo istituito nel 1996 dalla Lega Basket Femminile che mette annualmente di fronte la squadra vincitrice del campionato contro la detentrice della Coppa Italia.\nStoria e formula.\nLa prima edizione si disput\u00f2 nel 1996, un anno dopo la omologa maschile. Da allora la competizione si svolge ogni anno, solitamente prima dell'inizio del campionato di Serie A1. Generalmente si gioca in casa della squadra campione d'Italia, con l'eccezione di sei edizioni (dal 1996 al 1999 e nel 2002), in cui la finale si \u00e8 disputata in una sede designata dalla Lega Basket Femminile. Nel 2019 e nel 2021 la formula adottata \u00e8 stata quella della Final Four, oltre alle vincitrici di campionato e coppa si sono aggiunte le finaliste delle due competizioni. L'edizione del 2020 ha visto la partecipazione delle prime otto squadre classificatesi nel precedente campionato, interrotto per pandemia.\nNell'eventualit\u00e0 che nella precedente stagione sportiva la stessa squadra avesse vinto entrambi i titoli nazionali, scudetto e Coppa Italia, il regolamento prevede che a contendersi il trofeo siano la vincitrice dello scudetto e la finalista perdente della Coppa Italia. Dalla fondazione della Supercoppa ad oggi, ci\u00f2 \u00e8 accaduto in dieci edizioni: nel 1997 (Cariparma Parma), nel 2001 e 2003 (Pool Comense), nel 2005 (Penta Faenza, finalista di campionato in sostituzione di Napoli), nel 2011 (Umbertide), nel 2012 (Famila Schio), nel 2013 e 2014 (Gesam Gas Lucca), nel 2015 (Passalacqua Ragusa), nel 2018 (Gesam Gas Lucca).\nIn diciassette casi si \u00e8 imposta la vincitrice dello scudetto, in cinque quella della Coppa. Taranto e Schio sono le uniche squadre ad aver vinto campionato, Coppa e Supercoppa. Parma, Como e Schio invece, hanno vinto la Supercoppa senza aver conquistato campionato o Coppa (sono state ammesse come finaliste di Coppa)."}
{"id": "799075", "revid": "287204", "url": "https://it.wikipedia.org/wiki?curid=799075", "title": "Cariparma Parma", "text": "Cariparma Parma \u00e8 la denominazione che hanno assunto varie societ\u00e0 sportive in seguito all'abbinamento con la Cassa di Risparmio di Parma e Piacenza S.p.A.:"}
{"id": "799077", "revid": "44638", "url": "https://it.wikipedia.org/wiki?curid=799077", "title": "Levoni Taranto", "text": ""}
{"id": "799078", "revid": "486946", "url": "https://it.wikipedia.org/wiki?curid=799078", "title": "Famila Wuber Schio", "text": ""}
{"id": "799083", "revid": "123201486", "url": "https://it.wikipedia.org/wiki?curid=799083", "title": "Alessandro Toti", "text": "Carriera.\nGiocatore.\nCresciuto nelle giovanili della Lazio, esordisce in Serie A il 28 aprile 1985 contro il Verona che vincer\u00e0 lo \"Scudetto\", collezionando 2 presenze in totale nella stagione 1984-1985.\nConfermato in prima squadra, l'anno successivo disputer\u00e0 sotto la guida di Luigi Simoni 20 partite in Serie B, segnando anche una rete il 9 marzo 1986 contro il Lanerossi Vicenza, vittorioso in trasferta per 4-3.\nAllenatore.\nDopo aver appeso gli scarpini al chiodo, decide di intraprendere la carriera di allenatore, che inizia nel settore giovanile della Lazio.\nDalla stagione 2009-2010 \u00e8 assistente tecnico di Alberto De Rossi, allenatore della squadra Primavera della Roma. Nel 2015 passa a guidare la squadra Allievi nazionali dei \"giallorossi\".\nDopo alcuni anni trascorsi come osservatore per la societ\u00e0 romanista, nel 2019 viene nominato vice-allenatore della Roma femminile. Nel dicembre dello stesso anno \u00e8 chiamato in corsa sulla panchina della formazione Under-18 giallorossa, per poi tornare dopo alcuni anni nello staff del tecnico Alberto De Rossi nella formazione Primavera."}
{"id": "799089", "revid": "281901", "url": "https://it.wikipedia.org/wiki?curid=799089", "title": "Lacerto", "text": ""}
{"id": "799092", "revid": "2056951", "url": "https://it.wikipedia.org/wiki?curid=799092", "title": "Golden Globe 1991", "text": "La 48\u00aa edizione della cerimonia di premiazione di Golden Globe si \u00e8 tenuta il 19 gennaio 1991 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "799093", "revid": "125765421", "url": "https://it.wikipedia.org/wiki?curid=799093", "title": "Viotti Festival", "text": "Il Viotti Festival \u00e8 una manifestazione musicale internazionale. Nasce nel 1997 nella citt\u00e0 di Vercelli, dopo il ritrovamento di importanti composizioni inedite di Giovanni Battista Viotti, col proposito di coniugare idealmente la prospettiva locale con quella internazionale, la valorizzazione del patrimonio culturale piemontese con la riscoperta di un autore dallo spirito pienamente europeo. Dura dal mese di agosto al mese di maggio, con l'organizzazione di uno o due appuntamenti ogni mese.\nDescrizione.\nI concerti si tengono a Vercelli, presso il Teatro civico, al Museo Leone, al Palazzo Pasta e nelle principali chiese della citt\u00e0 ( Basilica di Sant'Andrea, Chiesa di San Cristoforo) ed altre.\nNel 2005, in occasione dei festeggiamenti per i 250 anni dalla nascita del compositore cui la manifestazione \u00e8 dedicata, si sono registrate circa 12.000 presenze; il pubblico \u00e8 notevolmente aumentato l'anno successivo, superando i 20.000 spettatori. Significativi sono i concerti che si tengono il 1\u00ba agosto (festa del patrono di Vercelli) e a Capodanno.\nIl Viotti Festival vanta collaborazioni con prestigiosi solisti di fama internazionale come, fra gli altri, Uto Ughi, Salvatore Accardo, Cecilia Gasdia, Vladimir Spivakov, Maxence Larrieu, Katia Ricciarelli, Ruggiero Ricci, Leonidas Kavakos, Pavel Berman, Shlomo Mintz, Luciana Serra, Augustin Dumay, Mischa Maisky. Al festival \u00e8 legata l'Orchestra Camerata Ducale di Vercelli, che sta registrando l'opera integrale di Viotti per la Decca.\nOltre agli appuntamenti musicali, il festival organizza serate a tema. In passato alcune di queste serate hanno visto la partecipazione di Angelo Branduardi, Luciana Littizzetto, Milena Vukotic, Giuseppe Rocca e Bruno Gambarotta.\nDalla sua fondazione, il direttore artistico del festival \u00e8 Cristina Canziani.\nRiconoscimenti.\nIl Presidente della Repubblica Carlo Azeglio Ciampi, dopo aver presenziato ad un concerto del Viotti Festival nel mese di ottobre del 2006, ha deciso di assegnare l'onorificenza di Cavaliere ad uno dei suoi ideatori.\nA seguito di inviti internazionali, alcuni concerti sono stati ripresi:\nNel mese di gennaio del 2011 il Viotti Festival \u00e8 stato presente in Florida e a New York, alla Carnegie Hall, dove verranno eseguiti in prima esecuzione assoluta moderna alcuni inediti di Viotti."}
{"id": "799098", "revid": "406204", "url": "https://it.wikipedia.org/wiki?curid=799098", "title": "Hasankeyf", "text": "Hasankeyf (greco: Kiphas; latino: Cepha; arabo: Hisn Kayfa; siriaco: Hesno d-Kifo; curdo: Hesenkeyf) \u00e8 una citt\u00e0 della Turchia, che si trova lungo il corso del fiume Tigri, nella provincia di Batman, nel sud-est dell'Anatolia. La citt\u00e0 \u00e8 destinata a essere sommersa dall'acqua con la costruzione della grande Diga di Il\u0131su. "}
{"id": "799100", "revid": "2016868", "url": "https://it.wikipedia.org/wiki?curid=799100", "title": "Santo (disambigua)", "text": ""}
{"id": "799119", "revid": "118134688", "url": "https://it.wikipedia.org/wiki?curid=799119", "title": "Fiume Santo", "text": "Fiume Santo (in sassarese: \"Santu\") \u00e8 un torrente della Sardegna settentrionale che nasce come rio d'Astimini sul monte Lu Ferru a 228\u00a0m nella Nurra.\nPercorso.\nIl torrente nasce come rio d'Astimini dal monte Lu Ferru vicino a Palmadula, dopo 20 chilometri subito dopo mont'Elva in localit\u00e0 \"Gadoni\" aggirando una collina in calcare raccoglie le acque di una grandissima sorgente, diventando di fatto un vero fiume (Fiume Santo) per sfociare dopo qualche chilometro nel golfo dell'Asinara nel territorio di Sassari e Porto Torres, fra i quali segna il confine comunale a partire dall'incrocio con la Strada provinciale 34 verso Stintino. Dal fiume prende nome la centrale termoelettrica di Fiume Santo di propriet\u00e0 della EPH, situata nel comune di Sassari."}
{"id": "799124", "revid": "228587", "url": "https://it.wikipedia.org/wiki?curid=799124", "title": "Pecorini Mare", "text": ""}
{"id": "799133", "revid": "212348", "url": "https://it.wikipedia.org/wiki?curid=799133", "title": "Dig (Miles Davis)", "text": "Dig \u00e8 un album del trombettista jazz Miles Davis (accreditato in copertina a \"Miles Davis featuring Sonny Rollins\") pubblicato dalla Prestige nel 1956.\nIl disco.\nL'album raccoglie le incisioni effettuate il 5 ottobre 1951 da Miles Davis per la Prestige Records presso gli Apex Studio di New York. La particolarit\u00e0 di quella seduta fu che era stata organizzata dalla casa discografica per registrare materiale appositamente pensato per il nuovo formato discografico dei \"long playing\", cio\u00e8 dischi a \"lunga durata\" a 33 giri (in realt\u00e0 33\u2153 giri al minuto). Tale formato, introdotto nel 1948, permetteva di superare il normale limite di durata dei dischi a 78 giri (2-3 minuti).\nL'incisione del 5 ottobre fu una delle prime realizzate in ambito jazz per il nuovo formato. I vantaggi risultarono evidenti. Per la prima volta i musicisti jazz potevano prodursi in improvvisazioni pi\u00f9 lunghe, alternando gli assoli, allo stesso modo delle normali esibizioni dal vivo nei club, senza la necessit\u00e0 di dover concentrare tutto nei pochi minuti imposti dalla durata massima dei dischi fino a quel momento commercializzati. La Prestige aveva iniziato tale pratica nell'agosto dello stesso anno con Zoot Sims e poi con Gerry Mulligan\nLe registrazioni furono subito utilizzate dalla casa discografica per alcuni LP a 10 pollici pubblicati nei due anni successivi. Tra essi \"The New Sounds\" del 1952, di fatto il primo album di Miles Davis, nel quale furono inclusi quattro brani.\nQuasi tutti furono comunque pubblicati anche sul tradizionale supporto a 78 giri, tipicamente suddivisi in due parti (una per lato). \"Bluing\", della durata record di quasi 10 minuti, fu addirittura suddiviso in tre parti pubblicate in due diversi 78 giri.\nSolo nel 1956, quando il mercato discografico aveva definitivamente optato per il formato a 12 pollici (30\u00a0cm) dei \"long playing\", la Prestige Records pubblic\u00f2 l'album \"Dig\", contenente cinque delle sette tracce registrate nella sessione del 5 ottobre 1951 e accreditato, come partecipazione, anche a Sonny Rollins nel frattempo divenuto uno dei jazzisti pi\u00f9 quotati dello stile hard bop. Le altre due furono incluse nella contemporanea \"compilation\" collettiva \"Conception\", disco contenente anche musiche di Lee Konitz, Stan Getz, Gerry Mulligan e Zoot Sims e che prende il titolo proprio da uno dei due brani di Davis. Nelle note di copertina \"Dig\" viene gi\u00e0 presentato come \"rimasterizzato\" a cura del tecnico del suono della Prestige Rudy Van Gelder.\nCon l'abbandono del formato a 10 pollici, \"Dig\" entr\u00f2 di fatto nella discografia ufficiale di Davis nel catalogo Prestige. Fu riedito nel 1964 con il titolo \"Diggin' with the Miles Davis Sextet\" (riprendendo la fortunata moda dei dischi di Davis intitolati con un verbo al gerundio iniziata con \"Cookin' with the Miles Davis Quintet\") e negli anni settanta in varie versioni, tra le quali una contenente tutti i brani registrati nel corso della seduta. Un disco intitolato \"Conception\", che nulla ha a che vedere con la raccolta omonima del 1956, fu distribuito nel 1970 e conteneva per la prima volta tutte e sette le tracce registrate il 5 ottobre 1951.\nLe ultime riedizioni di \"Dig\" su CD, rimasterizzato digitalmente nel 1987 dalla Fantasy Records che aveva rilevato il catalogo Prestige, furono ampliate con i brani \"Conception\" e \"My Old Flame\" precedentemente esclusi dal 33 giri originale, andando cos\u00ec a completare tutta la sessione.\nQuella del 5 ottobre 1951 fu la seconda seduta di registrazione di Miles Davis come \"leader\" per la Prestige e fu la prima in assoluto per l'allora diciannovenne sassofonista Jackie McLean. Partecip\u00f2, ma solo come spettatore, anche Charlie Parker accompagnato dal figlio.\nMusicalmente i brani di \"Dig\" vengono ricordati per essere tra i primi a segnare il passaggio tra il bebop parkeriano e il successivo hard bop. Accanto a musicisti gi\u00e0 rodati, come il contrabbassista Tommy Potter, che aveva fatto parte con il trombettista del celebre quintetto di Charlie Parker, e Art Blakey, futuro \"leader\" dei Jazz Messengers, Davis riun\u00ec intorno a s\u00e9 il gi\u00e0 promettente Sonny Rollins e il giovanissimo Jackie McLean, emulo di Parker oltre al pianista Walter Bishop Jr., accompagnatore abituale di Parker. La musica si discosta gi\u00e0 dal bebop e, nel lirismo della tromba di Davis e nel sassofono di Rollins, lascia gi\u00e0 intravedere la nuova tendenza musicale che segner\u00e0 il decennio.\nTra i brani registrati, quattro sono composizioni originali di Miles Davis. Il lunghissimo blues \"Bluing\", introdotto dal pianoforte di Bishop, nel quale il trombettista si esibisce in due assoli. Alla fine del secondo, stanchissimo, urla al batterista Blakey di concludere lui il pezzo. \"Dig\" \u00e8 un veloce pezzo bop che gi\u00e0 anticipa certe venature ruvide del jazz \"duro\". \"Out of Blue\" rimanda in parte alle composizioni pi\u00f9 tipicamente orchestrali in tempo medio del bebop. \"Denial\" \u00e8 anch'esso un pezzo veloce e tipicamente boppistico, basata sulla progressione armonica di \"Confirmation\" di Charlie Parker. Tutti questi brani risentono fortemente della possibilit\u00e0 di non limitare temporalmente la registrazione.\n\"Conception\" \u00e8 una composizione del pianista inglese George Shearing che Davis aveva gi\u00e0 registrato l'anno precedente col titolo \"Deception\", modificandone parzialmente la musica e attribuendosene la peternit\u00e0, per la formazione di \"Birth of the Cool\". Questa nuova versione, nella quale vengono ripristinati il titolo e l'autore originali, mantiene l'arrangiamento cool di Gerry Mulligan per il \"nonetto\", ma con una ritmica decisamente pi\u00f9 sostenuta e ovviamente una durata maggiore. Secondo l'autobiografia di Davis, nel brano suonerebbe anche Charles Mingus, non accreditato per motivi contrattuali.\nA completamento della scaletta Davis scelse due standard, la sempreverde \"It's Only a Paper Moon\", in grado di valorizzare il lirismo della tromba di Davis soprattutto nel registro medio, e l'unica \"ballad\", \"My Old Flame\", gi\u00e0 incisa da Davis con Parker nel 1947.\nPer Miles Davis, che si dir\u00e0 molto soddisfatto della registrazione, inizier\u00e0 di l\u00ec a poco il periodo buio della dipendenza dalla droga, fase dalla quale riuscir\u00e0 a riemergere solo nel 1954 dopo aver rischiato seriemente di compromettere la sua carriera.\nEdizioni.\nSingoli e altri album.\nLe registrazioni della seduta del 5 ottobre 1951 furono pubblicate in singoli a 78 giri (nel 1952 e probabilmente nel 1953), in album a 10 pollici e in EP a 45 giri (a partire probabilmente dal 1955).\n78 giri\nLong playing 33 giri 10\"\nExtended play 45 giri"}
{"id": "799135", "revid": "6923", "url": "https://it.wikipedia.org/wiki?curid=799135", "title": "Polini", "text": "La Polini \u00e8 un'azienda con sede ad Alzano Lombardo (BG), fondata da Battista Polini nel dopoguerra, produceva inizialmente biciclette, ora \u00e8 specializzata in kit di potenziamento per motocicli e ciclomotori.\nOggi, l'azienda \u00e8 in mano ai tre figli del fondatore: Carlo, Franco e Piero.\nStoria.\nLa sua attivit\u00e0 nel mondo delle due ruote motorizzate avvenne con le prime elaborazioni di Vespa e Lambretta per continuare sino ai giorni d'oggi con i modelli di motocicli e ciclomotori pi\u00f9 recenti, di cui molti scooter.\nConosciutissima fra i giovani scooteristi, rivale storica della Malossi produce kit motore e trasmissione per incrementare la potenza del ciclomotore su pista, tramite l'utilizzo di gruppi termici superiori ai 50 cm\u00b3 e meccaniche pi\u00f9 raffinate e resistenti.\nLa sua serie di prodotti pi\u00f9 famosa \u00e8 la serie \"Evolution\", che permette di raggiungere prestazioni elevatissime su pista, a cui \u00e8 seguita la serie \"Big Evolution\", con alesaggio maggiorato rispetto ai normali kit Evolution.\nQuesto tipo di modifiche sono previste solo per l'utilizzo del motociclo nelle competizioni in circuito anche se \u00e8 piuttosto frequente l'utilizzo su strada di componenti Polini, tuttavia oltre a parti esclusive per uso pista Polini produce anche pezzi di ricambio per motori originali come anche marmitte e silenzatori di scarico omologati per uso stradale.\nLa Polini sponsorizza anche un trofeo monomarca per promuovere il marchio denominata \"Polini Italian Cup\".\nL'azienda \u00e8 anche conosciuta per essere sponsor oltre che fornitore di impianti di scarico per team che corrono nel motomondiale.\nLe minimoto.\nNel 2006 la Polini \u00e8 stata la prima marca italiana a omologare una minimoto per uso su strada, con il nome di \"Polini XP4 \"STREET\" 125\" (cilindrata effettiva 120,7\u00a0cm\u00b3), una \"pitbike\" da supermotard, mentre nel 2007 venne venduta anche nella versione fuoristrada da codice stradale, con il nome di \"Polini XP4 \"OFF ROAD\" 125\", alla fine del 2007 \u00e8 stato presentato anche il modello \"STREET\" nella cilindrata 50\u00a0cm\u00b3."}
{"id": "799144", "revid": "48344", "url": "https://it.wikipedia.org/wiki?curid=799144", "title": "Dare del portoghese", "text": ""}
{"id": "799146", "revid": "478814", "url": "https://it.wikipedia.org/wiki?curid=799146", "title": "Wellesley", "text": "Geografia.\nAustralia\nCanada\nStati Uniti\nMalaysia"}
{"id": "799149", "revid": "17351", "url": "https://it.wikipedia.org/wiki?curid=799149", "title": "F-23 Black Widow II", "text": ""}
{"id": "799150", "revid": "17351", "url": "https://it.wikipedia.org/wiki?curid=799150", "title": "F-23", "text": ""}
{"id": "799153", "revid": "174925", "url": "https://it.wikipedia.org/wiki?curid=799153", "title": "Sumeru", "text": "Sumeru (sanscrito) o Sineru (pali) \u00e8 la montagna al centro del mondo nella cosmologia buddhista. In Cina \u00e8 nota come Kunlun Shan.\nEtimologia.\n\"Sumeru\" significa \"l'Eccelso Meru\", dove \"Meru\" (pali \"Neru\") \u00e8 la montagna al centro del mondo nella cosmologia induista.\nBuddhismo.\nSecondo l\"'Abidharmakosabhaiyam\" di Vasubandhu Sumeru \u00e8 alto 80.000 yojana. La misura dello yojana varia a seconda del periodo storico: alcuni racconti lo indicano equivalente a circa 7\u00a0km. La montagna continua sotto la superficie dell'Oceano Cosmico per una profondit\u00e0 di 80.000 \"yojana\", essendo ancorata alla base della Terra. Nei testi buddhisti Sumeru viene spesso usato come similitudine per la sua grandezza e stabilit\u00e0.\nSumeru viene descritto con la forma di una clessidra con una sommit\u00e0 e una base di 80.000 yojana quadrati, ma con un restringimento al centro di 20.000 yojana quadrati.\nSumeru \u00e8 il polo centrale dei mari e dei monti come in un ma\u1e47\u1e0dala. La base quadrata di Sumeru \u00e8 circondata da un mare quadrato, circondato a sua volta da un quadrato di montagne, a sua volta circondato da un oceano. Ci sono sette mari e sette catene montuose che lo circondano, prima di giungere al vasto mare esterno che forma la superficie del mondo, dove i continenti sono solo piccole isole. Il mondo conosciuto si trova sul continente di Jambudvipa, a sud di Sumeru.\nNell'Abhidharmakosabhaiyam le dimensioni di Sumeru sono:\nSumeru (Sineru): alto 80,000 yojanas, profondo 80,000 yojanas \nMare: alto 80,000 yojanas, profondo 80,000 yojanas \nMonti Yugandhara: alti 40,000 yojanas e profondi 40,000 yojanas \nMare: alto 40,000 yojanas e profondo 40,000 yojanas \nMonti Isadhara: alti 20,000 yojanas e profondi 20,000 yojanas \nMare: alto 20,000 yojanas e profondo 20,000 yojanas \nMonti Khadiraka (Karavika: alti 10,000 yojanas e profondi 10,000 yojanas \nMare: alto 10,000 yojanas e profondo 10,000 yojanas \nMonti Sudarsana (Sudassana): alti 5,000 yojanas e profondi 5,000 yojanas \nMare: alto 5,000 yojanas e profondo 5,000 yojanas \nMonti Asvakarsa (Assakasha): alti 2,500 yojanas e profondi 2,500 yojanas \nMare: alto 2,500 yojanas e profondo 2,500 yojanas \nMonti Vinadhara (Vinataka): alti 1,250 yojanas e profondi 1,250 yojanas \nMare: alto 1,250 yojanas e profondo 1,250 yojanas \nMonti Nimindhara (Nemindhara): alti 625 yojanas e profondi 625 yojanas \nMare Esterno: alto 32,000 yojanas e relativamente basso\nMonti Cakravasa (Cakkavasa) (confine circolare del mondo): alti 312,5 yojanas e profondi 312.5 yojanas\nLa sommit\u00e0 del Sumeru costituisce il devaloka Trayastrihsa, il piano pi\u00f9 elevato a contatto fisico con la terra. I 40.000 yojana sottostanti sono un ripido precipizio, che si restringe con una montagna capovolta fino a raggiungere i 20.000 yojana quadrati ad una altezza di 40.000 yojana dal livello del mare.\nQuindi Sumeru riprende ad espandersi proseguendo in quattro ripiani terrazzati ognuna lunga e larga il doppio di quella superiore. La prima terrazza \u00e8 il devaloka dei Quattro Grandi Re che governano ognuno una parte (nord, sud, est, ovest) nella direzione dei quattro angoli del mondo che supervisionano.\nA 40.000 yojana di altezza il Sole e la Luna ruotano attorno a Sumeru in verso orario. Questa rotazione spiega l'alternanza del giorno e della notte: quando il Sole \u00e8 a nord di Sumeru, la sua ombra copre il continente meridionale di Jambudvipa dove \u00e8 mezzanotte, \u00e8 mezzogiorno sul continente settentrionale di Uttarakuru, \u00e8 l'alba sul continente orientale di Purvavideha ed \u00e8 il tramonto nel continente occidentale di Aparagodaniya. Dodici ore dopo, quando il Sole \u00e8 a sud di Sumeru, a Jambudvipa \u00e8 mezzogiorno, a Purvavideha \u00e8 il tramonto, ad Aparagodaniya \u00e8 l'alba e a Uttarakuru \u00e8 mezzanotte.\nLe tre terrazze successive contengono i seguaci dei Quattro Grandi Re: n\u0101ga, yaksha, gandharva e kumbhasha.\nI nomi e le dimensioni delle terrazze sono:\nCaturmaharajika: alta 40,000 yojanas, larga 2,000 yojanas, lunga 24,000 yojanas \nSadamada: alta 30,000 yojanas, larga 4,000 yojanas, lunga 32,000 yojanas \nMaladhara: alta 20,000 yojanas, larga 8,000 yojanas, lunga 48,000 yojanas \nKarosapani: alta 10,000 yojanas, larga 16,000 yojanas, lunga 80,000 yojanas\nAl di sotto di Sumeru, nel mare circostante, c'\u00e8 la dimora degli Asura, nemici degli d\u00e8i di Trayastrihsa."}
{"id": "799155", "revid": "63716", "url": "https://it.wikipedia.org/wiki?curid=799155", "title": "Monte Sumeru", "text": ""}
{"id": "799162", "revid": "36426", "url": "https://it.wikipedia.org/wiki?curid=799162", "title": "Telamone (architettura)", "text": "Il telamone (pronuncia telam\u00f3ne) \u00e8 una scultura maschile, a tutto tondo o ad altorilievo, impiegata come sostegno, strutturale o decorativo, spesso in sostituzione di colonne o lesene.\n\u00c8 sinonimo di \"Atlante\" (che nella mitologia greca sopporta i pilastri del cielo) ed \u00e8 il corrispondente maschile della cariatide. La radice \"tel-\" infatti significa \"(sop)portare\", rappresentante il mitologico Telamone.\nOrigini e storia.\nI telamoni sono preceduti dalle cariatidi, tuttavia figure architettoniche simili infatti i pi\u00f9 antichi esempi conosciuti sono i telamoni che si alternavano alle gigantesche semicolonne del \"Tempio di Zeus Olimpio\" ad Akragas (nella Valle dei Templi presso l'odierna Agrigento), del 480 a.C.. \nTra gli altri esempi i telamoni in terracotta provenienti dalle terme e conservati nel Museo archeologico di \"Fregellae\" a Ceprano (I secolo a.C.); e i Daci presenti sugli attici nella piazza del Foro di Traiano a Roma (II secolo d.C.), nell'identica posizione delle cariatidi del Foro di Augusto. I telamoni sono in diversi casi raffigurati nelle architetture dipinte degli affreschi pompeiani.\nIn epoca romana spesso rappresentano le popolazioni sconfitte e vengono talvolta raffigurati inginocchiati: quest'uso si diffonder\u00e0 nell'arte decorativa romanica e gotica. A queste figure di sostegno vengono paragonati i \"Superbi\" nel X Canto del Purgatorio (Dante, \"Divina Commedia\").\nPasseranno quindi nella pittura e architettura del Rinascimento, del Manierismo, del Barocco e dell'Eclettismo.\nNel XVII secolo ed in quello successivo era d'uso ornare con telamoni a poppa il cassero delle navi."}
{"id": "799163", "revid": "838137", "url": "https://it.wikipedia.org/wiki?curid=799163", "title": "Legio II Flavia Virtutis", "text": "La Legio II \"Flavia Virtutis\" (\"[legione] flavia del valore militare\") fu una legione romana comitatense, organizzata dall'imperatore romano Costanzo II (337-361), assieme alla I \"Flavia Pacis\" e alla III \"Flavia Salutis\".\nSecondo quanto riportato da Ammiano Marcellino (\"Res Gestae\" xx.7.1), nel 360 la II \"Flavia Virtutis\" si trovava di stanza a Bezabde assieme alle legioni II \"Armeniaca\" and II \"Parthica\", quando il re sasanide Sapore II assedi\u00f2 e conquist\u00f2 la citt\u00e0, uccidendo molti tra gli abitanti.\nSecondo la \"Notitia dignitatum\" (), all'inizio del V secolo la legione comitantense dei \"Secundani\" (molto probabilmente la II \"Flavia Virtutis\") erano a disposizione del \"comes Africae\"."}
{"id": "799165", "revid": "110157", "url": "https://it.wikipedia.org/wiki?curid=799165", "title": "Provincia di Diyarbak\u0131r", "text": "La provincia di Diyarbak\u0131r (, in curdo \"Par\u00eazgeha Diyarbekir\u00ea\") \u00e8 una delle province della Turchia. \nDal 2012 il suo territorio coincide con quello del comune metropolitano di Diyarbak\u0131r (\"Diyarbak\u0131r B\u00fcy\u00fck\u015fehir Belediyesi\"). \nDistretti.\nLa provincia \u00e8 divisa in 17 distretti: \nFino al 2012 facevano parte del comune metropolitano di Diyarbak\u0131r le sole aree urbane dei distretti di Ba\u011flar, Kayap\u0131nar, Sur e Yeni\u015fehir."}
{"id": "799167", "revid": "15756", "url": "https://it.wikipedia.org/wiki?curid=799167", "title": "Coscrizione", "text": "La coscrizione indica, secondo quando previsto dalla legge, l'iscrizione dei cittadini di uno Stato in apposite liste, al fine di consentire la chiamata di quest'ultimi al servizio militare obbligatorio presso le forze armate.\nQuando \u00e8 imposta dalla legge si parla di \"coscrizione obbligatoria\". Il cittadino arruolato tramite tale procedimento viene genericamente definito coscritto.\nAll'inizio del XXI secolo la maggior parte degli Stati occidentali pose fine alla coscrizione: tra questi figurano la Francia (1997), l'Italia (2005) e la Germania (2011). Altri paesi \u2013 come Norvegia, Svizzera, Finlandia e Austria \u2013 hanno conservato questo sistema. La Svezia lo ha reintrodotto nel 2016.\nStoria.\nSebbene gi\u00e0 durante la guerra dei cento anni si ebbero gi\u00e0 alcuni prodromi dell'istituto della leva militare, la coscrizione militare obbligatoria in Europa venne introdotta con certa diffusione solo a partire dal XVIII secolo. Lo scoppio della rivoluzione francese ne favor\u00ec uno sviluppo ulteriore. La coscrizione fu uno dei motivi delle vittorie di Napoleone Bonaparte contro gli eserciti europei, giacch\u00e9 comport\u00f2 l'aumento esponenziale del numero di soldati coinvolti nel conflitto. Tale prevedeva cinque anni di durata, l'estrazione a sorte tra gli abili di ogni paese (distretti) fino a numero raggiunto e la possibilit\u00e0 della surrogazione tramite il pagamento di una penale.\nListe di coscrizione.\nLe liste di coscrizione sono degli elenchi nominativi in cui vengono iscritti tutti i soggetti per i quali \u00e8 previsto l'obbligo della coscrizione, che sono tenute dagli enti preposti.\nGeneralmente, ai sensi della legge, solo coloro che hanno cittadinanza presso un dato Stato sono soggetti all'obbligo e vengono arruolati come soldati semplici.\nNel mondo.\nItalia.\nUna prima disciplina generale venne dettata dalla legge 20 marzo 1865, n. 2248: i nominativi dei cittadini soggetti alla chiamata (esclusivamente i maschi di maggiore et\u00e0) erano contenuti nelle \"liste di leva\", formate dal comune italiano di residenza del cittadino interessato (legge 20 marzo 1865, n. 2248 allegato A), nelle quali venivano iscritti tutti i giovani al compimento del 17\u00ba anno di et\u00e0. Del fatto veniva data notizia mediante affissione di manifesti presso l'albo pretorio e nel territorio del comune interessato. Successivamente, il R.D. 13 novembre 1870 n. 6026 istitu\u00ec a far data dal 16 dicembre i \"distretti militari.\"\nDopo la sospensione della leva militare, l'istituto \u00e8 regolato dal decreto legislativo 15 marzo 2010, n. 66.\nAlgeria.\nIn Algeria il servizio militare \u00e8 obbligatorio per tutti gli uomini che sono arrivati all'et\u00e0 di 19 anni senza problemi fisici o mentali. Fino al 2002 la durata di tale fu di 24 mesi. Ridotto inizialmente alla durata di 18 mesi, fu poi ridimensionato a 12 mesi dal presidente Abdelaziz Bouteflika nel 2014. In caso di renitenza sono previsti due anni di carcere con l'obbligo di prestare servizio a fine della condanna. Ci sono anche fattispecie che possono invalidare l'obbligo di servizio: l'essere alti meno di 160 cm; l'avere un indice di massa corporea maggiore di 30 (Obesit\u00e0 di I livello). \u00c8 anche possibile beneficiare di un'esenzione per vari motivi: tra di essi, la necessit\u00e0 di fornire supporto alla propria famiglia. La coscrizione inizialmente prevedeva sei mesi di formazione fisico-attitudinale e dodici mesi di servizio come truppa semplice o come truppa nel corpo sanitario.\nDal 1999 l'esercito algerino ha intrapreso un piano di ammodernamento. Nel 2007 il governo ha intrapreso la strada dell'abolizione e ha accolto l'idea di impiegare solo soldati di professione. Nell'aprile del 2008 si \u00e8 giunti ad una proposta di revisione del servizio civile, proponendo che non dovesse superare i nove mesi di durata. Al giorno d'oggi, tuttavia, non \u00e8 stato effettuato alcun cambiamento nell'ordinamento in merito.\nGermania.\nIl servizio militare (\"Wehrdienst\") in Germania \u00e8 in linea di principio obbligatorio, ma l'obbligo (\"Wehrpflicht\") \u00e8 stato sospeso dal 1\u00b0 luglio 2011. La coscrizione era in vigore per tutti i cittadini maschi. Tra gli esentati figuravano coloro che avevano due fratelli che avevano gi\u00e0 svolto tale servizio (la legge tedesca sancisce che non si possano coscrivere pi\u00f9 di due figli da una famiglia); coloro aventi un antenato precedentemente perseguitato dal nazionalsocialismo; coloro che erano intenzionati a proseguire gli studi di teologia per diventare un pastore cattolico o protestante. Potevano usufruire dell'esenzione \u2013 previa richiesta \u2013 anche gli uomini sposati o aventi un bambino in affidamento.\nSebbene la coscrizione tedesca fosse originariamente di natura militare, oggi la maggior parte dei coscritti svolge compiti civili e non militari. Coloro che non specificano una preferenza d'assegnazione vengono accorpati \u2013 di norma \u2013 alla Bundeswehr. La formazione di base (\"Grundwehrdient\") prevede tre mesi di formazione e sei mesi di servizio attivo. Il coscritto pu\u00f2 normalmente raggiungere il grado di \"\". Durante la durata del servizio sono previsti dei benefici di varia natura (esenzioni varie, soggiorni gratuiti, ecc). Lo stipendio di un coscritto \u00e8 di circa 9\u20ac al giorno.\nDurante il loro servizio militare, i coscritti non possono essere schierati all'estero contro la loro volont\u00e0. I soldati tedeschi operanti per il KFOR (ma anche, in passato, per l'ISAF) sono \u2013 spesso, per questo motivo \u2013 dei soldati professionisti e volontari. I coscritti che desiderano prendere parte a tali missioni devono fare richiesta apposita.\nLa Costituzione tedesca (\"Grundgesetz\") specifica che l'obiezione di coscienza deve essere resa possibile. I futuri coscritti possono quindi optare per un servizio alternativo a quello prettamente militare (\"Wehrersatzdienst\"). L'obiettore di coscienza deve affermare in una lettera personale le sue obiezioni allo svolgimento del servizio militare. In questo caso, l'obiezione di coscienza \u00e8 generalmente accettata senza alcun problema. Un servizio alternativo \u00e8, spesso, pi\u00f9 pratico del servizio militare poich\u00e9 si pu\u00f2 continuare a vivere in casa e non nelle caserme militari. Nel 1957 \u2013 nella sua \"Lettre \u00e0 un jeune catholique \u2013\" l'intellettuale Heinrich B\u00f6ll attacca vigorosamente il ritorno della coscrizione in Germania nel contesto della Guerra Fredda.\nAustralia.\nDal 5 dicembre 1972 non vi \u00e8 alcuna coscrizione in Australia.\nBelgio.\nIl servizio militare personale \u00e8 stato obbligatorio dal 14 dicembre 1909 (al tasso di un figlio per famiglia, poi universale dal 1913). Dopo la seconda guerra mondiale alcuni dei coscritti svolsero il loro servizio in Germania, presso la zona d'occupazione belga (presso Colonia). Il servizio militare \u00e8 stato sospeso dal 1995 ma non \u00e8 formalmente abrogato. \nDal gennaio 2010 \u00e8 comunque possibile effettuare un servizio militare su base volontaria: i candidati possono svolgere servizio come CSOR o COR (quest'ultimo di pi\u00f9 lunga durata).\nBrasile.\nIn Brasile il servizio di leva militare risale all'era coloniale: i coloni dovevano difendere il capitano donatario al quale erano affidati da eventuali attacchi indigeni.\nSecondo la legge federale n. 4375 esiste, in linea di principio, un obbligo di leva per i cittadini di sesso maschile. Tuttavia, la prassi attuale \u00e8 orientata al fabbisogno di personale delle forze armate, cosicch\u00e9 la maggior parte dei brasiliani non \u00e8 costretta a prestare servizio militare.\nCanada.\nIn Canada i nazionalisti del Qu\u00e9bec si opposero alla coscrizione durante le due guerre mondiali. Nella maggioranza dei casi i canadesi francesi si opposero a questa pratica.\nCina.\nIl servizio di leva in Cina risale alla dinastia Qin, fondatrice dello stato Qin. Delle fonti storiche stimano il numero dei coscritti impiegati nella costruzione della Grande Muraglia a circa 300.000 soldati e circa 500.000 lavoratori. In tempi successivi la coscrizione venne abolita e reintrodotta in numerose occasioni.\nNella Repubblica Popolare Cinese del 2011 la coscrizione universale \u00e8 teoricamente obbligatoria per legge. Dati l'imponente numero della popolazione cinese e l'ampia disponibilit\u00e0 di candidati, l'Esercito Popolare di Liberazione ha volontari a sufficienza da non richiederne altri tramite la coscrizione. Ogni 31 dicembre, infatti, i cittadini maschi di 18 anni \"dovrebbero\" essere chiamati in caserma. Il servizio attivo, laddove richiesto, dura due anni.\nAnche in Cina l'esercito pu\u00f2 reclutare studenti di corsi di laurea per specifici compiti militari.\nCorea del nord.\nNel 1993 il contenuto esatto della legislazione in questo settore era sconosciuto. Gli uomini e le donne sono chiamati al servizio militare, a condizione che siano considerati fedeli al partito. La durata del servizio \u00e8 di 42 mesi, i quali iniziano a partire dall'et\u00e0 di 17 anni.\nNel 2012 l'altezza minima dei coscritti va da 145 a 142 cm, per superare gli effetti della carestia degli anni 1990.\nSpagna.\nIn Spagna i vari servizi militari, attuati dopo la reggenza successiva alla morte di Ferdinando VII, avevano riscontrato problemi di accettazione sociale. La possibilit\u00e0 di pagare per evitare il servizio ha portato all'impiego di soldati dai ceti meno abbienti: tutto ci\u00f2 fu causa di riprovazione delle parti interessate.\nQuesto servizio aveva ricevuto la denominazione popolare di \"Mili\" ed era esclusivamente maschile. Negli ultimi anni del franchismo si verificarono i primi casi di obiezione della coscienza antimilitarista: tra essi figurano i testimoni di Geova, i quali gi\u00e0 si rifiutavano di adempiere al servizio militare. Dopo la transizione democratica sorse il movimento di obiezione di coscienza (MOC), un'organizzazione con poche dozzine di attivisti. Nel 1984 l'obiezione della coscienza ottenne uno stato legale.\nIl servizio militare obbligatorio \u00e8 stato sospeso nel 2001.\nStati Uniti.\nDurante la guerra civile i due governi ricorsero alla coscrizione obbligatoria. Il risentimento popolare crebbe notevolmente quando i meno abbienti si resero conto che i ricchi potevano pagare 300$ per evitare il reclutamento. Per questo preciso motivo, nel luglio del 1863 la citt\u00e0 di New York fu teatro di una ribellione popolare.\nFinlandia.\nIn Finlandia il servizio militare dura sei mesi ed \u00e8 obbligatorio per tutti i giovani tra i 18 e i 30 anni. Le finlandesi che si rifiutano di fare il servizio militare hanno facolt\u00e0 di sostituirlo con un servizio civile, che di solito dura il doppio del tempo.\nFrancia.\nIn Francia il servizio nazionale (o servizio militare) risale alla rivoluzione francese (leva di massa del 1793, organizzata dal governo Montagnardo e da Lazare Carnot), ed \u00e8 il successore della milizia fondata da Louvois (Guardia nazionale francese). Precedentemente era stato istituito solo in alcuni periodi di guerra, ad esempio durante il regno di Luigi XIV, e comunque non prevedeva la chiamata di tutti i sudditi. La legge Jourdan-Delbrel, datata 1798, istitu\u00ec la coscrizione obbligatoria. La coscrizione fu abolita con la restaurazione francese del 1814, malgrado essere poi reintrodotta nel 1830. Un progetto di abolizione fu presentato dai monarchici sostenitori di Enrico di Borbone-Francia nel 1873, ma non fu accettato a causa del mancato ritorno della monarchia.\nIn Francia la coscrizione ha, durante il corso del tempo, sperimentato diverse forme e modalit\u00e0. Usata massicciamente in alcuni periodi di conflittualit\u00e0 (come le guerre napoleoniche e la prima guerra mondiale), la coscrizione venne infine sospesa nel 1997. Nella sua ultima forma, era teoricamente \"universale ed egualitaria\", ma era in realt\u00e0 obbligatoria solo per gli uomini.\nUna convenzione voleva che il rilascio del coscritto fosse chiamato col termine gergale argot \"quille\" (\"alba\"), l'espressione: \"La quille!\" indicava quindi la fine del servizio nazionale e il ritorno alla vita civile.\nIl 22 febbraio 1996 il presidente della Repubblica Jacques Chirac annunci\u00f2 la sua decisione di professionalizzare gli eserciti e di sospendere il servizio nazionale obbligatorio. La legge n. 97-1019 del 28 ottobre 1997 approv\u00f2 questa sospensione, entrata poi in vigore dopo il 1998.\nIn sostituzione di questa pratica venne istituito un \"giorno obbligatorio di consapevolezza per la difesa e la cittadinanza\", il cosiddetto JAPD, oggi chiamato JDC (fr. \"Journ\u00e9e de la D\u00e9fense et de la Citoyennet\u00e9\", it. Giornata della Difesa e Cittadinanza).\nIsraele.\nIn Israele il servizio militare \u00e8 obbligatorio dai 18 anni: dura 3 anni per gli uomini e 2 anni per le donne. Eccezione a ci\u00f2 sono gli arabi israeliani, i quali sono sistematicamente esentati (malgrado l'esercito incorpori ogni anno sempre pi\u00f9 volontari). Altre minoranze (Druzes e Beduin) svolgono dei compiti specifici alla loro religioni.\nGli uomini di religione ebraica che non hanno la cittadinanza israeliana possono svolgere il loro servizio militare in Israele. Le donne sposate o incinte sono spesso esentate e possono di conseguenza svolgere un servizio civile.\nDa diversi anni i giovani refusenik si rifiutano di servire nei territori occupati dallo stato di Israele: conseguenza di ci\u00f2 \u00e8 il loro arresto.\nLibano.\nIn Libano il servizio militare obbligatorio \u00e8 stato ridotto da dodici a sei mesi (legge del 4 maggio 2005). Il paese ha successivamente abolito la coscrizione (legge del 10 febbraio 2007).\nMarocco.\nNell'agosto 2018 \u00e8 stata presentata una legge mirante a reintrodurre il servizio nazionale obbligatorio per i marocchini tra i 19 e i 25 anni. Questo servizio, della durata di dodici mesi, sarebbe obbligatorio per uomini e donne.\nRegno Unito.\nIl Regno Unito impose la coscrizione obbligatoria nel 1916, nell'ambito della prima guerra mondiale. Bertrand Russell, attivo sostenitore pacifista del periodo, fu allontanato dalla sua cattedra presso il Trinity College. La coscrizione fu successivamente abolita nel 1920. \nFu reintrodotta nel 1939, sotto proposta della Francia, nell'ambito dello scoppio della seconda guerra mondiale. Nel 1942 le donne nubili, aventi et\u00e0 compresa tra i 19 e i 30 anni, erano soggette a coscrizione. Molte sono state inviate nelle fabbriche, altre al dipartimento territoriale ausiliario (ATS, \"Auxiliary Territorial Service\") e altre svolsero servizi pubblici a loro adatti. Nessuna \u00e8 stata assegnata a missioni di combattimento, neanche le volontarie. Nel 1943 le donne, fino all'et\u00e0 di 51 anni, erano soggette a diverse forme di lavoro obbligatorio. Durante la seconda guerra mondiale, 1.4 milioni di uomini britannici si sono offerti volontari per il servizio militare; di questi 3.2 milioni sono stati sottoposti a coscrizione. I coscritti costituivano l'80% del British Army, il 60% della Royal Navy e il 50% della Royal Air Force.\nL'abolizione della coscrizione \u00e8 stata annunciata il 4 aprile 1957 dal neo-eletto primo ministro Harold Macmillan. La legge entr\u00f2 in vigore nel 1960.\nRussia.\nPietro il Grande stabilisce la cosiddetta \"assunzione obbligatoria\", un servizio militare forzato. Prima del 1793 tale servizio impiegava i coscritti a vita, mentre successivamente a tale data il periodo fu ridotto a 25 anni. Nel 1835 il servizio fu ridotto a 20 anni, mentre dal 1855 fu ridotto ulteriormente a 12 anni.\nIl servizio militare dell'Unione Sovietica risaliva ad una legge del 1967: quest'ultima stabiliva la durata del servizio a due anni. La Russia, d'altro canto, con una legge del 2008, fissa la durata del servizio a 2 anni.\nSvizzera.\nIn Svizzera la \"cultura del mandato\", di cui la coscrizione rappresenta un aspetto importante, \u00e8 un elemento centrale d'identit\u00e0 nazionale. La Confederazione svizzera era originariamente una serie di cantoni alleati a vicenda in difesa reciproca. Gli svizzeri sono, pertanto, sempre stati molto legati alla coscrizione obbligatoria: ci\u00f2 \u00e8 dimostrato dall'ampia percentuale di voti negativi ottenuti nel referendum per l'abolizione della coscrizione del settembre 2013. Il 73.2% dei votanti si \u00e8 dichiarato contrario all'abolizione della coscrizione.\nSebbene non vi sia attualmente alcun pericolo oggettivo per la sicurezza nazionale, la Svizzera \u2013 la cui popolazione \u00e8, in confronto, inferiore a quella di Londra \u2013 ha un numero di truppe leggermente superiore rispetto a quello del Regno Unito. Dato che tra le fila delle forze armate vi \u00e8 una maggioranza di cittadini volontari (e quindi una minoranza di soldati professionisti), molti svizzeri ritengono che l'esercito sia uno strumento di sovranit\u00e0 popolare, anzich\u00e9 uno strumento in mano allo Stato.\nUna legge \u2013 votata nel 1996 \u2013 crea il servizio civile, atto a formare uno spirito di coscienza nazionale per gli obiettori di coscienza. Quest'ultimi devono, tuttavia, dimostrare la seriet\u00e0 della loro richiesta e svolgere un servizio leggermente pi\u00f9 lungo. Dall'aprile 2009, la commissione incaricata di valutare le istanze degli obiettori di coscienza \u00e8 stata soppressa. Da tale anno, pertanto, risulta necessaria solamente una dichiarazione firmata. Numerose sono le richieste che sono state avanzate a partire da quell'anno.\nTurchia.\nLa Turchia ha il secondo pi\u00f9 grande esercito della NATO: disponeva di 750.000 uomini (compresi 500.000 coscritti) nell'ottobre 2013.\nIl servizio militare \u00e8 obbligatorio per gli uomini e \u2013 dal 2014 \u2013 la sua durata \u00e8 di un anno (prima era di 15 mesi). Gli studenti turchi all'estero possono differire l'et\u00e0 del servizio fino all'et\u00e0 di 33 anni. I turchi residenti all'estero possono differire l'et\u00e0 del servizio fino all'et\u00e0 di 38 anni e possono anche eseguire un servizio pi\u00f9 breve (un mese) con una compensazione finanziaria. Nel 2010 si \u00e8 discussa una nuova misura, prevedendo la generalizzazione di questo sistema a tutti i cittadini, contro un pagamento di circa 10.000 TRY.\nAttraverso accordi bilaterali, i cittadini turchi che effettuano il loro servizio militare in Germania, Austria, Danimarca, Finlandia, Francia (per quelli nati prima del 1 \u00b0 gennaio 1979), Grecia, Israele, Italia (per quelli nati prima del 1 \u00b0 gennaio 1985), Norvegia, Svezia, Svizzera, Siria o Tunisia sono esentati dai loro obblighi militari in Turchia. L'articolo 318 del codice penale turco prevede sanzioni contro i renitenti alla coscrizione obbligatoria."}
{"id": "799168", "revid": "71130514", "url": "https://it.wikipedia.org/wiki?curid=799168", "title": "Coscrizione militare", "text": ""}
{"id": "799181", "revid": "729019", "url": "https://it.wikipedia.org/wiki?curid=799181", "title": "Provincia di D\u00fczce", "text": "La provincia di D\u00fczce (in turco D\u00fczce ili) \u00e8 una provincia della Turchia.\nSuddivisione amministrativa.\nLa provincia \u00e8 divisa in 8 distretti:\nFanno parte della provincia 11 comuni e 301 villaggi."}
{"id": "799186", "revid": "4711", "url": "https://it.wikipedia.org/wiki?curid=799186", "title": "Grande Armee", "text": ""}
{"id": "799187", "revid": "125222544", "url": "https://it.wikipedia.org/wiki?curid=799187", "title": "Tessuto osseo", "text": "Il tessuto osseo \u00e8 un tessuto biologico caratterizzato da una notevole durezza e resistenza. \u00c8 un tipo particolare di tessuto connettivo di sostegno, costituito da cellule disperse in un'abbondante matrice extracellulare, formata da fibre e da sostanza amorfa di origine glicoproteica; questa ha la peculiarit\u00e0 di essere inoltre calcificata, ovvero formata anche da minerali. \u00c8 una forma di tessuto connettivo che si differenzia da questo per la quantit\u00e0 di materia inorganica e, quindi, per le caratteristiche di durezza e resistenza meccanica. Nell'osso si distingue una parte esterna compatta e una interna costituita da un tessuto spugnoso, dalla caratteristica struttura trabecolare, leggera ma in grado di resistere a tensioni molto elevate. \u00c8 un errore considerare l'osso come una struttura rigida di semplice sostegno meccanico: le cellule sono soggette a un continuo rimaneggiamento e rinnovamento.\nIl tessuto osseo forma le ossa, che concorrono a costituire lo scheletro dei vertebrati, svolgendo una funzione di sostegno del corpo, di protezione degli organi vitali (come nel caso della cassa toracica) e permettendo, insieme ai muscoli, il movimento. Inoltre, il tessuto osseo costituisce un'indubbia riserva di calcio da cui l'organismo attinge in particolari momenti di bisogno per mezzo di una coordinazione ormonale (si pensi al PTH o ormone paratiroideo). \nNelle parti centrali delle ossa lunghe (le diafisi) le ossa ospitano il midollo osseo giallo, tessuto ricco di grasso molle e spugnoso. Nelle epifisi e nelle cavit\u00e0 delle ossa piatte e corte si trova invece il midollo osseo rosso, tessuto emopoietico costituito da cellule staminali che subiscono mitosi: per evitare che tale tessuto subisca variazioni di temperatura tali da influenzare la mitosi stessa, esso viene ospitato nella porzione pi\u00f9 interna dell'epifisi dell'osso.\nOsso lamellare e non lamellare.\nIl tessuto osseo, a seconda dell'organizzazione delle lamelle, \u00e8 distinguibile in:\nStruttura macroscopica.\nLe ossa possono esser classificate in tre tipi in base alla propria forma:\nUn osso lungo \u00e8 costituito da una parte centrale detta diafisi e da due estremit\u00e0 vagamente tondeggianti, dette epifisi. Tra diafisi ed epifisi \u00e8 presente durante lo sviluppo dello scheletro uno strato di cartilagine, detta cartilagine di coniugazione o disco epifisario. Finch\u00e9 questa cartilagine non viene mineralizzata e ossificata, \u00e8 possibile l'allungamento dell'osso. L'osso \u00e8 totalmente rivestito da una membrana di connettivo denso elastico, detta periostio; fanno eccezione le superfici articolari epifisarie che invece sono rivestite da un'incrostazione di cartilagine ialina. L'interno della cavit\u00e0 diafisaria nonch\u00e9 quello delle epifisi \u00e8 invece rivestito da uno strato di cellule pavimentose detto endostio.\nCellule ossee.\nLe cellule fondamentali del tessuto osseo, responsabili della sintesi dei componenti della matrice, sono gli osteoblasti: si tratta di cellule di forma tondeggiante che derivano dalla differenziazione delle cellule osteoprogenitrici, ossia cellule staminali determinate che rappresentano una prima differenziazione delle cellule mesenchimali. Gli osteoblasti, da cellule secernenti che si rispettino, sono caratterizzati dalla presenza di un reticolo endoplasmatico rugoso e di un apparato di Golgi molto estesi e responsabili da un punto di vista istologico della loro basofilia citoplasmatica. Similmente ai fibroblasti (le cellule fondamentali del tessuto connettivo propriamente detto), gli osteoblasti sono infatti costantemente impegnati, nelle fasi di formazione dell'osso, nella sintesi dei componenti molecolari che andranno a costituire sia le fibre che le glicoproteine della matrice. Tali composti vengono successivamente espulsi dalle cellule per esocitosi, e vengono quindi assemblati nella loro forma definitiva all'esterno della cellula. \nUna volta completata la sintesi della matrice, ed una volta avvenuta la sua calcificazione, gli osteoblasti si sistemano in cavit\u00e0 ellissoidali non mineralizzate scavate nella matrice stessa definite lacune ossee. In questa fase prendono il nome di osteociti e, pur rimanendo cellule vitali, entrano in uno stato di quiescenza. Pertanto, gli osteociti rappresentano, analogamente ai fibrociti, un successivo momento funzionale di una stessa cellula, caratterizzati da Golgi e reticolo endoplasmatico granulare poco sviluppati. Tipici di queste cellule sono i lunghi prolungamenti citoplasmatici con cui la cellula attinge alle sostanze nutritizie e che decorrono all'interno di microgallerie definite \"canalicoli ossei\": al microscopio elettronico si pu\u00f2 osservare che tra la matrice calcificata e la membrana plasmatica \u00e8 presente uno spazio occupato da glicoproteine e liquido interstiziale. I canalicoli possono anche intersecarsi tra loro cosicch\u00e9 non solo pi\u00f9 osteociti sono in contatto tra loro ma anche il liquido interstiziale giunge a cellule poste lontano dalla sorgente nutritizia.\nGli osteociti non rappresentano solo un mero alter ego degli osteoblasti: infatti, questi ultimi possono essere controllati dai primi mediante opportuni segnali qualora vi sia bisogno di deporre matrice ossea. Inoltre, gli osteociti, possedendo recettori di membrana per l'ormone paratiroideo (PTH), controllano anche l'azione degli osteoclasti.\nUn altro tipo di cellule del tessuto osseo sono gli osteoclasti; una tipologia di cellule deputata a produrre e secernere enzimi che agiscono degradando la matrice calcificata, permettendo il riassorbimento dell'osso. Questi enzimi entrano in gioco sia nei processi di crescita, durante i quali \u00e8 necessaria la sostituzione del tessuto osseo immaturo (non lamellare) in tessuto osseo lamellare adulto (vedi avanti), sia per permettere le successive rimodellazioni dell'osso.\nMatrice del tessuto osseo.\nCome tutti i diversi tipi di tessuto connettivo, il tessuto osseo \u00e8 costituito, oltre che da cellule, da una abbondante matrice di natura proteica, prodotta dalle cellule del tessuto e nella quale le cellule stesse sono intersperse. Questa presenta una porzione di natura organica, grosso modo simile a quella degli altri connettivi, ed una componente minerale calcificata.\nLa frazione organica della matrice ossea \u00e8 formata, similmente a quella del tessuto cartilagineo, da una componente fibrillare, costituita da fasci intrecciati di fibre, e da una componente amorfa di natura proteoglicanica. Quest'ultima, per\u00f2, \u00e8 nell'osso molto ridotta, tanto che la componente non minerale prevalente della matrice stessa (circa il 20% del suo peso secco) risulta essere il collagene di tipo I, che forma le fibre dette appunto collagene. Nell'osso adulto, tali fibre sono disposte secondo una organizzazione precisa ed ordinata, a costituire dei fasci che a loro volta formano una struttura ad elica che aumentano le doti di compattezza e resistenza del tessuto. L'organizzazione tridimensionale dei fasci di fibre e delle cellule forma, nell'osso maturo, delle strutture di forma lamellare (vedi avanti).\nAltri componenti della matrice, oltre a proteoglicani e collagene, sono glicoproteine di vario tipo, che hanno per lo pi\u00f9 ruolo di proteine di adesione. Fra di esse possono essere menzionate la fibronectina, la trombospondina, l'osteopontina, tutte proteine che hanno il compito di ancorare le cellule alla matrice. Una proteina particolare della matrice ossea \u00e8 invece l'osteocalcina, coinvolta presumibilmente nella sintesi del tessuto. Anche l'osteonectina \u00e8 una proteina molto comune nella matrice ossea, ed il suo ruolo \u00e8 quello di promuovere la mineralizzazione della matrice stessa.\nCome gi\u00e0 detto, una delle caratteristiche distintive del tessuto osseo, che lo differenzia dagli altri tipi di connettivi, \u00e8 quella di possedere elementi minerali nella sua matrice, che vanno a costituire una impalcatura dura e compatta essenziale per le funzioni di sostegno e di locomozione proprie dell'osso stesso. Il processo di mineralizzazione inizia gi\u00e0 durante lo sviluppo embrionale dei vertebrati, ma incrementa e giunge al completamento solo durante lo sviluppo postnatale; in un individuo adulto, la componente minerale costituisce circa il 65% del peso secco del tessuto osseo. Tale componente minerale \u00e8 costituita principalmente da calcio, combinato con ossigeno, fosforo e idrogeno a formare una molecola cristallina definita idrossiapatite (formula bruta codice_1), un composto minerale che forma sottili cristalli a forma di prismi, della lunghezza di 20 nm e dello spessore di circa 2\u00a0nm. \u00c8 importante notare come le diverse componenti della matrice, quella organica e quella minerale, conferiscano propriet\u00e0 diverse ed interdipendenti al tessuto: la frazione calcificata \u00e8 responsabile della durezza dell'osso, mentre quella fibrillare \u00e8 responsabile della robustezza (resistenza alla trazione, compressione e flessione) del tessuto.\nOssificazione.\nSi intende la formazione del tessuto osseo, che \u00e8 l'ultimo a comparire nell'embrione (secondo e terzo mese di gravidanza). L'osteogenesi segue tre processi, che differiscono solo per le fasi iniziali (di cui uno \u00e8 riconducibile al primo).\nOssificazione intramembranosa.\nDetta anche \"diretta\", comincia in seno al mesenchima, o a partire dal tessuto fibrillare denso. \u00c8 l'ossificazione tipica del cranio e di alcune zone facciali. Nel mesenchima si ha una crescita vascolare, che porta ad un aumento della fibrillogenesi (produzione di fibrille della matrice) e della proliferazione cellulare: si forma il Blastema Mesenchimale.\n\u00c8 qui che si differenziano i Preosteoblasti, distribuendosi per differenziarsi in Osteoblasti, e ordinandosi in fila per la produzione di una matrice primitiva. Si formano le prime esili trabecole (collagene e glicoproteine); in esse una parte del connettivo derivato dal mesenchima rimane bloccato e si differenzia in Midollo. La matrice \u00e8 priva di minerali, e si chiama tessuto preosseo.\nIn seguito, gli Osteoblasti cominciano a produrre una nuova matrice, nella quale rimangono intrappolati differenziandosi in Osteociti, mentre altri osteoblasti producono matrice a \"ondate\" successive. Questo rudimentale tessuto spugnoso \u00e8 alamellare e ha le fibre collagene intrecciate. Il manicotto connettivale che si forma sar\u00e0 il Periostio.\nAll'arrivo degli osteoclasti il tessuto comincia a rimaneggiarsi: il ricambio permette la comparsa del nuovo tessuto lamellare, che sar\u00e0 spugnoso e definitivo oppure compatto, perch\u00e9 la deposizione di matrice avviene a ondate concentriche che formeranno gli osteoni.\nI canali residui formano i canali di Havers. I vecchi osteoni il sistema interstiziale.\nL'ossificazione Mantellare \u00e8 caratteristica della mandibola, e la stratificazione del tessuto osseo inizia da un abbozzo cartilagineo (cartilagine di Meckel). Una volta ricoperta da mantello osseo, tale cartilagine degenera e diventa legamento sfeno-mandibolare.\nOssificazione endocondrale.\nDetta anche \"indiretta\", si costruisce su un precedente abbozzo cartilagineo, riassorbito e sostituito dal tessuto osseo. Nelle ossa lunghe la prima ossificazione avviene nella diafisi: dopo una fase di proliferazione, i condrociti si ipertrofizzano e si arricchiscono di glicogeno. Nella matrice si diffondono sali di calcio, collagene X e il fattore angiogenico VEGF (un fattore che induce la formazione di vasi sanguigni), nonch\u00e9 condroclasti che degradano la matrice calcificata, creando ampie cavit\u00e0 comunicanti invase da vasi e cellule osteoprogenitrici del periostio che differenzieranno in osteoblasti. Questi ultimi cominciano a deporre matrice ossea (detta tessuto osteoide) intorno alle trabecole di matrice cartilaginea calcificata. Tali residui di tessuto cartilagineo vengono assorbiti per attivit\u00e0 di condroclasti e pian piano anche il loro rivestimento osseo viene degradato ad opera di osteoclasti per formare un'ampia cavit\u00e0 midollare circondata da un sottile strato di tessuto osseo formato dagli osteoblasti subito al di sotto di quello che precedentemente costituiva il pericondrio ma che ora diviene a tutti gli effetti periostio per via del differenziamento di osteoblasti nel suo strato pi\u00f9 profondo. Questo strato dopo una serie di successivi rimaneggiamenti costituir\u00e0 lo strato di osso compatto che circonda la cavit\u00e0 midollare.\nPertanto la cartilagine si ritira e il tessuto osseo aumenta in direzione delle epifisi, nelle quali si sviluppano nuovi centri di ossificazione che daranno origine a tessuto spugnoso lamellare. La zona intermedia di cartilagine ialina (detta Metafisi) viene completamente rimpiazzata da tessuto osseo soltanto al termine dello sviluppo. Nelle ossa brevi si ha lo stesso processo: l'ossificazione procede in tutte le direzioni e si arresta a livello delle superfici articolari dove permane la cartilagine articolare.\nRiparazione delle fratture.\nLe ossa sono strutture molto vascolarizzate, dunque in seguito alla rottura dell\u2019osso non solo vi \u00e8 distruzione della matrice ossea e morte delle cellule ossee in corrispondenza della frattura stessa, ma si ha anche la lesione dei vasi sanguigni distrettuali, con conseguente sanguinamento. Successivamente si ha la formazione di coaguli nell\u2019area danneggiata, necessari per interrompere l\u2019emorragia. Qui vi vengono intrappolate cellule come globuli bianchi e macrofagi che servono a dare avvio alla fase infiammatoria e quindi alle riparazioni successive. Le cellule infatti rilasciano molecole che attivano proliferazione e differenziamento di alcuni tipi cellulari, come le cellule osteoprogenitrici che danno poi vita agli osteoblasti. Inoltre, vengono reclutate cellule mesenchimali che vengono trasformate in condroblasti. Entrambi, osteoblasti e condroblasti, producono sostanza intercellulare e formano un callo fibrocartilagineo che serve a unire i due monconi dell\u2019osso. A livello della sostanza intercellulare prodotta, quindi a livello del callo, avvengono eventi di ossificazione e conseguentemente la mineralizzazione. Perci\u00f2 al posto del callo fibrocartilagineo si ha la formazione di un callo osseo. Infine c\u2019\u00e8 una fase di rimodellamento tramite la quale il callo viene eliminato e si forma nuovo osso.\n\u00c8 possibile racchiudere il processo di riparazione in quattro diversi stadi:"}
{"id": "799195", "revid": "1305772", "url": "https://it.wikipedia.org/wiki?curid=799195", "title": "Thoughtless", "text": "Thoughtless \u00e8 un singolo del gruppo musicale statunitense Korn, pubblicato il 15 ottobre 2002 come secondo estratto dal quinto album in studio \"Untouchables\".\nVideo musicale.\nIl videoclip di \"Thoughtless\" \u00e8 stato diretto, come per il precedente singolo \"Here to Stay\", dagli Hughes Brothers. La trama del video ruota intorno alla tormentata giovinezza di un ragazzo del liceo (interpretato da Aaron Paul), spesso picchiato, insultato e ridicolizzato. Egli trama la vendetta all'interno del video. La scena finale mostra egli che arriva al ballo di fine anno della scuola con la sua ragazza. A questo punto comincia a vomitare addosso a tutte le persone presenti, lasciandoli disgustati e umiliati.\nCover.\nIl gruppo musicale statunitense Evanescence ha eseguito una reinterpretazione del brano, inserita successivamente nell'album dal vivo \"Anywhere but Home\" del 2004."}
{"id": "799199", "revid": "1543377", "url": "https://it.wikipedia.org/wiki?curid=799199", "title": "Sciatalgia", "text": "In medicina per sciatalgia o sciatica si intende un dolore che si estende alla gamba partendo dalla parte bassa della schiena. Questo dolore pu\u00f2 estendersi alla parte posteriore, esterna o anteriore della gamba. Tipicamente, questi sintomi appaiono solo su un lato del corpo. Alcune cause, tuttavia, possono provocare dolore su entrambi i lati. A volte, ma non sempre, \u00e8 presente anche il mal di schiena e lombalgia. Sintomi neurologici come debolezza anche cronica o intorpidimento possono verificarsi in varie parti della gamba e del piede (es. piede cadente o discinesie).\nLa causa primaria \u00e8 una radicolopatia, o meno frequentemente una mielopatia o una neuropatia, ai danni della radice del nervo ischiatico, dovute a diversa origine: circa il 90% dei casi di sciatica sono dovuti ad una ernia del disco che preme su una delle vertebre lombari o sulle radici del nervo sacrale. Altre patologie che possono portare alla sciatica includono la spondilolistesi, la stenosi spinale, la sindrome del piriforme, la spondilosi vertebrale, la spondilite anchilosante, tumori pelvici, lesioni spinali, infezioni dei dischi vertebrali e compressione dovuta alla testa di un feto durante la gravidanza. Pu\u00f2 comparire nelle prime fasi della sindrome della cauda equina.\nIl test della sensibilizzazione della gamba \u00e8 spesso utile nella diagnosi. Il test \u00e8 positivo se, quando la gamba viene sollevata mentre una persona \u00e8 sdraiata sulla schiena, il dolore appare sotto il ginocchio. Nella maggior parte dei casi non \u00e8 necessario ricorrere all'imaging biomedico. Le eccezioni a questo test avvengono quando vi \u00e8 influenzato l'intestino o la funzionalit\u00e0 della vescica, quando vi \u00e8 una significativa perdita di sensibilit\u00e0 o debolezza, quando i sintomi persistono per lungo tempo o vi \u00e8 una preoccupazione riguardo ad un tumore o a un'infezione. Le condizioni che si possono presentare in modo simile sono le malattie dell'anca.\nIl trattamento iniziale \u00e8 di solito effettuato grazie alla somministrazione di farmaci per il dolore. In generale si raccomanda che le persone continuino con le loro attivit\u00e0 al meglio delle loro capacit\u00e0. Spesso tutto ci\u00f2 che \u00e8 necessario \u00e8 il tempo e in circa il 90% delle persone il problema si risolve in meno di sei settimane. Se il dolore \u00e8 grave e dura per pi\u00f9 di sei settimane, allora la chirurgia pu\u00f2 essere un'opzione. Mentre la chirurgia spesso accelera il miglioramento del dolore, benefici a lungo termine non sono chiari. L'intervento chirurgico pu\u00f2 rendersi necessario se si verificano complicanze, come problemi all'intestino o alla vescica. Molti trattamenti, tra cui: steroidi, gabapentin, l'agopuntura, il calore o il ghiaccio e la manipolazione vertebrale hanno poche prove a loro sostegno.\nA seconda della definizione, dal 2% al 40% delle persone hanno la sciatica a un certo punto della loro vita. Si presenta pi\u00f9 frequentemente tra i 40 e i 50 anni e nel sesso maschile. La condizione \u00e8 nota fin dai tempi antichi. Il primo uso conosciuto delle parola \"sciatica\" risale al 1451.\nDefinizione.\nIl termine \"sciatica\" descrive un sintomo, piuttosto che una specifica malattia. Alcuni lo usano per riferirsi a qualsiasi dolore a partire dal parte bassa della schiena e che scende verso la gamba. Altri usano un termine pi\u00f9 specifico per indicare una disfunzione dei nervi causata dalla compressione di una o pi\u00f9 radici nervose lombari o sacrali, o da un'ernia del disco. Il dolore si verifica in genere lungo un dermatomero e va sotto il ginocchio verso il piede. Essa pu\u00f2 essere associata a disfunzione neurologica, come la debolezza. Il dolore \u00e8 tipicamente simile alla sensazione di tiro, viaggiando rapidamente lungo il corso del nervo.\nBench\u00e9 la sciatica sia una forma relativamente comune di dolore in basso alla schiena e di dolore monolaterale alle gambe, il significato vero del termine \u00e8 spesso frainteso. Il termine \"sciatica\" definisce un insieme di sintomi piuttosto che una vera e propria diagnosi sulla vera natura dell'agente che irrita la radice del nervo, causando il dolore. Questo punto \u00e8 importante, perch\u00e9 il trattamento per sciatica o per le sindromi sciatiche sar\u00e0 spesso diverso, in funzione dalla causa sottostante dei sintomi.\nGeneralmente, il dolore viaggia dalla parte posteriore della coscia fino al retro dello stinco e pu\u00f2 estendersi anche verso l'alto, fino all'anca oppure gi\u00f9 fino al piede. Oltre al dolore, ci pu\u00f2 essere sensazione di torpore e la difficolt\u00e0 nel muovere o controllare la gamba. Di solito, la sintomatologia dolorosa \u00e8 percepita da un solo lato del corpo.\nEpidemiologia.\nA seconda di come si definisce, dal 2% al 40% delle persone accusano la sciatica a un certo punto della loro vita. \u00c8 pi\u00f9 frequente negli uomini rispetto alle donne e tra i 40 e i 50 anni di et\u00e0.\nEziologia.\nLa sciatica \u00e8 generalmente causata dalla compressione di una radice di un nervo spinale lombare, e, di gran lunga meno comunemente, per la compressione del nervo sciatico propriamente detto. La \"vera\" sciatica, quindi, \u00e8 causata dalla compressione (alla radice nervo) che si presenta come una radiculopatia (oppure come una radicolite quando l'affezione accompagnata da una risposta infiammatoria) lombare, causata da una ernia spinale, (che si ha quando un disco intervertebrale fuoriuscendo dalla sua sede nella colonna vertebrale va a comprimere una radice nervosa) da una compressione o per vari motivi che rendono \"ruvidi\" i movimenti oppure ampliano e/o disallineano le vertebre (affezione nota come spondilolistesi) premendo sui nervi; anche la degenerazione dei dischi intervertebrali pu\u00f2 causare la sciatica.\nCausa di circa il 90% dei casi di sciatica (secondo la MRI) \u00e8 l'ernia del disco spinale, che preme sul nervo sciatico. I dischi intervertebrali sono composti di una cartilagine spongiforme con un centro liquido. I dischi separano le vertebre, e dunque permettono l'esistenza di uno spazio che consente al nervo sciatico di uscire correttamente attraverso la parte sacrale del bacino in direzione nella gamba. I dischi agiscono da ammortizzatore per le forze compressive subite dalla colonna, ma sono dei punti deboli che soffrono per la pressione applicata durante movimenti rotazionali. Questa \u00e8 la ragione che spiega perch\u00e9 una persona che si piega da un lato, con un angolo sfavorevole, per raccogliere un foglio di carta pu\u00f2 pi\u00f9 probabilmente avere un'ernia discale rispetto ad una persona che cade da una scala e che atterra sul sedere. La compressione del nervo sciatico da un disco erniato si verifica quando il centro liquido del disco protrude esternamente, strappando l'anello esterno fibroso ed infiammandosi con un gonfiore esagerato sulla radice del nervo, causando cos\u00ec la sciatalgia.\nLa sciatalgia pu\u00f2 anche manifestarsi durante la gravidanza avanzata, primariamente come risultato della compressione esercitata dall'utero sul nervo sciatico, e secondariamente, per la tensione muscolare e/o la compressione vertebrale conseguente al dover costantemente sopportare il peso extra costituito dal feto, oltre alla postura propria della gravidanza avanzata.\nLa \"pseudo-sciatica\" o \"sciatalgia tronca\", che causa sintomi simili alla compressione della radice dei nervi spinali, \u00e8 causato dalla compressione di sezioni periferiche del nervo, di solito per tensioni tissutali esercitate dal muscolo piriforme o altri muscoli correlati. Una possibile causa di questo \u00e8 la sindrome del piriforme (PMID 17030664). In questa condizione, il muscolo piriforme, che si trova sotto i muscoli glutei, si contrae spasmodicamente e soffoca il nervo sciatico sottostante al muscolo. Un'altra causa di sintomi sciatici \u00e8 disfunzione dell'articolazione sacro-iliaca. Abitudini posturali malsane, come lo stare troppo tempo seduti in sedie rigide, oppure il dormire nella posizione fetale, unito al fatto di \"stirare i muscoli\" (stretching) insufficientemente ed al poco esercizio di rilevanti aree mio-fasciali, possono condurre a problemi sia vertebrali che del tessuto molle che spesso si associano alla sciatica.\nUn'altra fonte di sintomi sciatici \u00e8 l'attivazione di punti \"grilletto\" attivi della parte inferiore della schiena e dei muscoli glutei. In questo caso, il dolore riferito non \u00e8 infatti, conseguente alla compressione del nervo sciatico, anche se la distribuzione del dolore per le natiche e per la gamba \u00e8 simile. I punti \"grilletto\" (trigger points) si attivano quando i muscoli vanno incontro a ischemia (basso afflusso di sangue) per lesioni (stiramenti) o per la contrazione muscolare cronica. I muscoli associati pi\u00f9 comunemente con i punti \"grilletto\" che innescano sintomi sciatici sono: il quadrato dei lombi, il gluteo medio, il gluteo minimo e il rotatore profondo dell'anca.\nAltre cause di compressione spinale includono la stenosi del canale vertebrale, una condizione nella quale il canale vertebrale (attraverso il quale la colonna vertebrale si snoda) si restringe e comprime il midollo spinale. Questa strozzatura pu\u00f2 far diminuire lo spazio disponibile per il nervo sciatico ad uscire correttamente, stringendolo e irritandolo con l'attrito.\nDiagnosi.\nLa diagnosi di sciatica viene solitamente formulata per mezzo di un esame fisico e dalla storia dei sintomi. In generale, se una persona riporta il tipico dolore che si irradia in una gamba, cos\u00ec come una o pi\u00f9 indicazioni neurologiche di tensione della radice nervosa o deficit neurologico, la sciatica pu\u00f2 essere diagnosticata.\nIl test diagnostico pi\u00f9 applicato \u00e8 il segno di Las\u00e8gue che si verifica con l'alzamento della gamba, che \u00e8 considerato positivo se il dolore del nervo sciatico appare con una flessione passiva di 30 e 70 gradi della gamba diritta. Mentre questo test risulta positivo in circa il 90% delle persone con la sciatica, circa il 75% delle persone positive sono sane.\nEsami di imaging biomedico, come la tomografia computerizzata o l'imaging a risonanza magnetica, pu\u00f2 aiutare con la diagnosi di ernia del disco lombare. L'utilit\u00e0 della neurografia a risonanza magnetica nelle diagnosi di sindrome del piriforme \u00e8 controversa.\nL'elettromiografia mostra tipicamente segni di sofferenza neurogena cronica o acuta, di tipo pregangliare, nei muscoli interessati dal nervo sciatico e/o dalle sue derivazioni, senza diminuzione della velocit\u00e0 di conduzione nervosa periferica.\nLa diagnosi differenziale \u00e8 con l'infiammazione dovuta a herpes zoster o a malattie del sistema nervoso centrale.\nTrattamento.\nQuando la causa della sciatica \u00e8 l'ernia del disco lombare, la maggior parte dei casi si risolvono spontaneamente nel corso di settimane o di qualche mese, con la disidratazione spontanea della massa polposa fuoriuscita, potendo per\u00f2 perdurare alcuni sintomi se le vertebre premono sui nervi. Inizialmente il trattamento dovrebbe essere conservatore. Non sembra esserci una differenza significativa nei risultati finali sia che il paziente rimanga attivo sia che segua le raccomandazioni di riposo a letto. Allo stesso modo, la terapia fisica (esercizio fisico diretto) non si \u00e8 dimostrato migliore del riposo a letto.\nTrattamento farmacologico.\nFrequentemente i farmaci sono prescritti per il trattamento della sciatica, vi sono prove a sostegno degli antidolorifici. In particolare, i FANS sembrano migliorare il dolore immediato e tutti i FANS appaiono circa equivalenti nella loro efficacia. Vi sono ottime evidenze anche per l'uso di oppioidi e miorilassanti con mezzi usuali. In coloro con sciatica a causa della sindrome del piriforme, le iniezioni di tossina botulinica possono migliorare il dolore e la funzionalit\u00e0. Vi sono prove anche per l'efficacia degli steroidi, sia per via epidurale o \"per os\". Alcuni evidenze supportano l'uso del gabapentin per alleviare il dolore acuto nei pazienti con sciatica cronica.\nChirurgia.\nLa chirurgia per sciatica unilaterale comporta la rimozione di una parte del disco intervertebrale, una procedura conosciuta come discectomia. Sebbene in genere si hanno benefici a breve termine, quelli a lungo termine sembrano essere equivalenti all'approccio conservativo. Il trattamento della causa sottostante della compressione \u00e8 necessaria in caso di ascesso epidurale, tumori epidurali e sindrome della cauda equina.\nMedicina alternativa.\nEvidenze di bassa o moderata qualit\u00e0 suggeriscono che la manipolazione spinale sia un trattamento efficace per la sciatica acuta. Per la sciatica cronica, le prove sono scarse. La manipolazione spinale \u00e8 stata trovata generalmente sicura per il trattamento del dolore correlato al disco; tuttavia, si \u00e8 trovata una associazione con la sindrome della cauda equina ed \u00e8 controindicata in presenza di deficit neurologici progressivi."}
{"id": "799202", "revid": "125139961", "url": "https://it.wikipedia.org/wiki?curid=799202", "title": "Sex symbol", "text": "Viene definito sex symbol un personaggio famoso, maschile o femminile, che per le sue virt\u00f9 fisiche sia in grado di suscitare l'attrazione sessuale in individui terzi. Il termine entr\u00f2 in uso nel 1911, con l'affermarsi del cosiddetto star system e, specialmente in quell'epoca, dell'industria cinematografica. \nOrigini.\nIl modello del sex symbol sorse nel primo Novecento assieme alla proliferazione del cinema muto che, non avendo barriere linguistiche, rappresent\u00f2 un formidabile veicolo per la trasmissione dei \"modelli sessuali\" universali, tra cui la prima fu senza dubbio l'attrice danese Asta Nielsen, che spopol\u00f2 negli anni dieci e venti. Famosa vamp fu Pola Negri, mentre primo sex symbol maschile fu l'italiano Rodolfo Valentino, anch'egli protagonista del cinema muto.\nSex symbol oggi.\nTra i pi\u00f9 celebri sex symbol di oggi, figurano Marilyn Monroe, famosissima icona del cinema fine anni Quaranta, degli anni cinquanta e inizio Sessanta, che impose il modello di bellezza vigente: capelli folti, lisci e biondi, corpo snello e prosperosit\u00e0. In quell'epoca di sex symbol fanno anche parte star come Mae West, Clark Gable, Audrey Hepburn, James Dean, Elvis Presley, Marlon Brando, Jean Harlow, Rita Hayworth, Lana Turner, Ava Gardner, Sean Connery, Paul Newman, Brigitte Bardot, Raquel Welch e Grace Kelly.\nCanoni ancora non tramontati, cui va per\u00f2 affiancata la mediterraneit\u00e0 di simboli sessuali nostrani, tra cui si distinguono per la fama mondiale Silvana Pampanini, Sophia Loren, Gina Lollobrigida, Silvana Mangano, Claudia Cardinale, Virna Lisi, Sandra Milo, Raffaella Carr\u00e0 e Monica Bellucci. Il grande schermo ha comunque creato una moltitudine di sex symbol: alcuni dei pi\u00f9 famosi dei nostri tempi sono senza dubbio Richard Gere, Kevin Costner, George Clooney, Kate Winslet, Angelina Jolie, Tom Cruise, Johnny Depp, Brad Pitt, Leonardo DiCaprio, Kim Basinger, Sharon Stone, Demi Moore e Scarlett Johansson. Oltre a quello del cinema, anche il mondo della moda ha creato sex symbol: basti pensare a celebri top model come Claudia Schiffer, Christy Turlington, Linda Evangelista, Stephanie Seymour, Naomi Campbell o Cindy Crawford.\nCelebre nel mondo delle pin-up e grande icona femminile sexy del XX secolo \u00e8 stata Bettie Page."}
{"id": "799203", "revid": "1632387", "url": "https://it.wikipedia.org/wiki?curid=799203", "title": "Storia della donna nell'islam", "text": "La storia della donna nell'Islam \u00e8 definita tanto dai testi islamici, quanto dalla storia e cultura del mondo musulmano. \nIn base al Corano, il testo sacro islamico, le donne sono uguali agli uomini di fronte ad Allah. \nLa \"Shari'a\" (Legge islamica) stabilisce delle differenze tra i ruoli di genere, i diritti e i doveri della donna e dell'uomo.\nGli interpreti dei testi giuridici islamici hanno diversi giudizi circa l'interpretazione delle norme religiose sulla condizione della donna. Secondo i pi\u00f9 conservatori, le differenze tra uomo e donna sono dovute a diversit\u00e0 di status e responsabilit\u00e0 dei due, mentre il liberalismo musulmano, il femminismo islamico e altri gruppi hanno argomentato a favore di interpretazioni egualitarie.\nLa condizione della donna nell'Islam, circa le responsabilit\u00e0 delle donne all'interno delle societ\u00e0 di cultura prevalente musulmana, varia molto da paese a paese.\nI paesi a maggioranza musulmana riconoscono alla donna vari gradi di diritti riguardo a matrimonio, divorzio, diritti civili, status legale, abbigliamento e istruzione, in base a diverse interpretazioni della dottrina islamica e dei principi di laicit\u00e0. Tali paesi presentano alcune donne in alte posizioni politiche, e hanno eletto diversi capi di Stato donna (per esempio Benazir Bhutto in Pakistan).\nFonti coraniche.\nNumerosi sono i passi del Corano che fanno riferimento alla condizione femminile. Essi sono soggetti a interpretazione (\"ijtih\u0101d\"), e le opinioni sul loro significato variano tra quanti affermano che esso preveda una chiara supremazia dell'uomo sulla donna, fino a quanti, attraverso un'interpretazione storico-giuridica, li considerano volti a un miglioramento progressivo della condizione femminile rispetto alla societ\u00e0 araba pre-islamica.\nNel Corano la testimonianza della donna \u00e8 detta valere la met\u00e0 di quella di un uomo.\nSecondo alcuni, tale testo enuncerebbe il principio di superiorit\u00e0 dell'uomo sulla donna. Secondo altri, esso si limita a enunciare che agli uomini \u00e8 dato l'obbligo di provvedere al sostentamento economico della famiglia, mentre alle donne \u00e8 affidata la casa. Ci\u00f2 che appartiene alle donne, queste lo possono usare per s\u00e9, mentre gli uomini il loro denaro lo devono usare soprattutto per la famiglia. Infatti, nel Corano si legge (IV, 19): \nLa donna, finch\u00e9 rimane in famiglia, \u00e8 sottoposta all'autorit\u00e0 del padre; dopo, quando si sposa, passa sotto l'autorit\u00e0 del marito. Paradossalmente esclusa da questa tutela (\"wil\u0101ya\") \u00e8 la nubile non pi\u00f9 giovane (\"an\u012bs\"), che pu\u00f2 in tutto e per tutto gestirsi senza dipendere dall'altrui beneplacito.\nLe fonti coraniche circa il diritto ereditario riportano una situazione di disparit\u00e0. Nella medesima sura \"delle donne\", \u00e8 infatti detto in merito all'eredit\u00e0 ai figli \"Iddio vi raccomanda di lasciare al maschio la parte di due femmine\". Secondo alcuni, ci\u00f2 va ancora messo in relazione con quanto riportato dalla sura IV, v. 19: gli uomini avrebbero diritto a una maggiore parte di eredit\u00e0, in quanto tali soldi dovranno essere spesi per il sostentamento della famiglia.\nLa poligamia \u00e8 lecita e prevista dal Corano per gli uomini (Sura \"delle donne\", versetto 3) con la limitazione \"se temete di non essere giusti con loro sposatene una sola o le ancelle in vostro possesso\" e al massimo quattro mogli. Questa limitazione ha indotto alcuni commentatori modernisti ad affermare che, poich\u00e9 \u00e8 impossibile essere giusti con pi\u00f9 di una donna (come \u00e8 detto nella stessa sura al versetto 129) la poligamia \u00e8 \"virtualmente\" illecita.\nNella stessa sura si dice \"se alcune delle vostre donne avranno commesso atti indecenti portate quattro testimoni contro di loro, e se questi porteranno testimonianza del fatto, chiudetele in casa finch\u00e9 non le coglier\u00e0 la morte o fin quando Dio apra loro una via\". Dai commentatori questa punizione s'intende abrogata dal v. 2 della sura \"della Luce\", in cui si afferma che l'adultera e l'adultero siano puniti con cento colpi di frusta ciascuno alla presenza di un gruppo di credenti, ma in questo caso si parla di adulterio mentre nell'altra sura si parla di \"atti indecenti\" e i commentatori non sono d'accordo se per atti indecenti debba intendersi l'adulterio.\nNella sura \"della Luce\", il v. 31 prescrive che le credenti abbassino gli sguardi e \"custodiscano le loro vergogne, non mostrino troppo le loro parti belle\" ad altri che agli uomini della famiglia e \"non battano i piedi s\u00ec da mostrare le loro parti nascoste\". , custodite nel caso di personalit\u00e0 di grande ricchezza, da guardiani evirati, nonch\u00e9 l'uso oggi in certi Stati islamici di vesti che coprono interamente il viso. Circa l'obbligo di portare il velo e coprire il volto non c'\u00e8 alcun versetto che lo prescriva espressamente, e nemmeno il v. 59 della sura \"delle Fazioni alleate\" lo afferma, anche se dice: \"D\u00ec alle tue spose e alle tue figlie e alle donne dei credenti che si coprano dei loro mantelli\", che sono grandi veli che vanno dalla testa ai piedi. Circa il divieto di battere i piedi forse ci si riferisce alla non liceit\u00e0 del ballo per le donne musulmane, o pi\u00f9 semplicemente il divieto di far notare l'avere delle cavigliere preziose battendo i piedi (costume arabo preislamico).\nNella sura \"del Misericordioso\" si parla del paradiso con le vergini a disposizione degli uomini ma \u00e8 pur vero che lo stesso testo sacro islamico afferma che esistono anche \"ghul\u0101m\" (schiavi, paggi).\nSono infine frequenti le raccomandazioni ai mariti di trattare con gentilezza e giustizia le loro mogli anche nei rapporti sessuali, in caso di poligamia.\nSecondo il Corano l'uomo pu\u00f2 ripudiare la moglie in qualsiasi momento; la moglie pu\u00f2 farlo in caso di maltrattamenti o indifferenza da parte del marito (IV, 128).\nIl principio della superiorit\u00e0 maschile \u00e8 infine evidenziato anche nel verso 228 della sura 2:\nDiritto della vedova e fornicazione.\nNel costume arabo pre-islamico, la donna era considerata parte dell'eredit\u00e0 del defunto. L'erede poteva sposarla, darla in moglie a un terzo, lucrare la sua dote, tenerla nella propria dimora in condizioni di semi-schiavit\u00f9. La Sura IV-\"an Nisa\" (\"Le Donne\") del Corano viet\u00f2 queste pratiche:\nNell'uso preislamico, la moglie ripudiata era obbligata a pagare all'erede un indennizzo per potersi sposare nuovamente. In base al verso 19, le scuole coraniche hanno ritenuto che il divorzio contro compenso (Khul') sia lecito nei casi di \"palese infamit\u00e0\", quali: adulterio, insubordinazione, ostilit\u00e0.\nIl verso 15 della Sura IV, in combinato con il verso 2 della Sura XXIV \u00e8 stato interpretato dalle quattro scuole canoniche di coranico come legittimante la pena di morte mediante lapidazione, seppure in casi limitati e circoscritti. Ci\u00f2 valse in particolare per il \"muhsan\", uomo sposato con una donna musulmana a prescindere da quale fosse la sua condizione al momento del fatto. Negli altri casi, era prevista la fustigazione con 100 frustate:\nLa nozione di fornicazione (\"az-zina\") \u00e8 pi\u00f9 ampia di quella di adulterio (in arabo \"az-zaniyyatu wa 'z-zani\") poich\u00e9 la prima ricomprende qualsiasi rapporto sessuale (omo o eterosessuale) al di fuori del matrimonio, anche da parte di persone non sposate al momento dell'atto.\nFonti canoniche: Hadith e Sunna.\nM\u0101lik b. Anas, fondatore della scuola giuridica sunnita del malikismo, fu l'autore dell'\"al-Muwa\u1e6d\u1e6d\u0101\u02be\" e dell'\"al-Mudawwana\", collezione di detti del profeta Maometto, della sua famiglia e dei suoi compagni, oltre che delle riflessioni di M\u0101lik stesso, raccolte e pubblicate dall'imam e dai suoi allievi (la \"Mudawwana\" fu in realt\u00e0 messa in forma scritta dall'allievo di M\u0101lik, Sa\u1e25n\u016bn) con ampi commentari su diverse fattispecie giuridiche. \nL'\"al-Mudawwana\" consisteva in gran parte della legge di famiglia, che regolava il matrimonio, l'eredit\u00e0 e la custodia dei figli.\nLa donna nelle societ\u00e0 islamiche moderne.\nNel mondo islamico le donne non sono ugualmente discriminate in tutti i Paesi, per cui parlando dei diritti delle donne islamiche occorre precisare a quale piano ci si riferisca, se teorico-religioso o pratico-politico, e a che paese si faccia riferimento.\nIn alcuni Stati, hanno ormai ottenuto parecchi privilegi una volta destinati quasi esclusivamente agli uomini, ma negli Stati pi\u00f9 tradizionalisti e in quelli che mirano alla reintroduzione a pieno titolo della \"shar\u012ba\", dove le norme del \"Corano\" sono interpretate e applicate in maniera pi\u00f9 rigida e rigorosa, le donne non vivono una situazione egualitaria in termini di libert\u00e0, e sono considerate a un livello inferiore rispetto all'uomo.\nSuffragio femminile.\nData d'introduzione del suffragio femminile in paesi a maggioranza musulmana (la data d'introduzione del suffragio non corrisponde alla data di introduzione dell'elettorato passivo; alcune date si riferiscono a elezioni regionali; il suffragio femminile pu\u00f2 non essere universale in alcuni paesi, e altri possono aver subito una regressione rispetto alla iniziale concessione del suffragio):\nIl Brunei non prevede alcun suffragio.\nInterpretazioni contemporanee del ruolo della donna nell'Islam.\nHamza Roberto Piccardo, scrittore ed ex-segretario dell'UCOII, nella versione del Corano da lui stesso curata per Newton &amp; Compton commenta cos\u00ec:"}
{"id": "799206", "revid": "729019", "url": "https://it.wikipedia.org/wiki?curid=799206", "title": "Strada statale 114 Orientale Sicula", "text": "La strada statale 114 Orientale Sicula (SS 114) \u00e8 una strada statale italiana che collega Messina con Siracusa, passando per Catania.\nSi compone di due tronchi distinti tra di loro non interconnessi: il primo, con caratteristiche di viabilit\u00e0 ordinaria, da Messina giunge fino nei pressi di Augusta; il secondo, separato dalla viabilit\u00e0 precedente al momento dell'apertura dell'autostrada Catania-Siracusa, ha caratteristiche autostradali (strada extraurbana principale) ed \u00e8 connesso senza soluzione di continuit\u00e0 a nord con la predetta autostrada e a sud con l'autostrada A18 Siracusa-Gela. Questo tronco, oltre ad essere parte dell'itinerario principale tra Catania e Siracusa, \u00e8 compreso nella strada europea E45.\nSecondo un'indagine effettuata dall'ACI e dall'ISTAT nel 2006 la strada era all'ottavo posto tra le strade statali pi\u00f9 pericolose d'Italia.\nStoria.\nIl percorso della strada statale 114, per lo pi\u00f9 costiero, ricalca in buona parte quello della Strada consolare romana Pompeia.\nIl percorso attuale tra Messina e Catania \u00e8 in buona parte il medesimo di quello originario, ricavato nel 1928 dalla parte terminale della strada nazionale 103 Sicilia-Periferica Sicula. Rispetto agli anni 1960 sono state realizzate tre varianti extraurbane provviste di banchine laterali tra Messina e Giampilieri Marina; in corrispondenza di Letojanni; e da Santa Maria degli Ammalati a Capo Mulini per evitare l'attraversamento del centro urbano di Acireale.\nTra Catania e Siracusa invece il percorso era originariamente radicalmente diverso ed ha subito nel corso del tempo diverse variazioni: dopo il ponte Primosole sul fiume Simeto, era classificata come strada statale 114 l'attuale strada statale 194 Ragusana fino a Lentini, non esistendo la strada lungo la costa al tempo acquitrinosa del golfo di Catania. La strada attraversava Lentini, Carlentini, Villasmundo, Melilli, Priolo lungo il percorso dell'attuale strada provinciale 96 della provincia di Siracusa. Da Priolo seguiva nuovamente la costa (attuale strada provinciale ex ss 114) fino a contrada Targia, da dove con un ampio curvone in salita entrava a Siracusa da nord. Attraverso un percorso urbano si legava alla via Elorina, inizio della strada statale 115 Sud Occidentale Sicula, nel centro di Siracusa.\nLa realizzazione di una nuova statale a sud di Catania \u00e8 avvenuta seguendo la linea di costa senza attraversare abitati fino a Priolo. Successivamente, con la realizzazione del tronco con caratteristiche autostradali negli anni 1980, fino all'incrocio con la strada statale 124 Siracusana, il corrispondente tratto costiero \u00e8 stato declassato a strada provinciale. In ultimo, il tronco a doppia carreggiata \u00e8 stato brevemente prolungato verso sud, in modo da connettersi direttamente con l'autostrada Siracusa-Gela, ed \u00e8 stato separato da quello a carreggiata singola con l'apertura dell'autostrada Catania-Siracusa.\nDescrizione.\nDa Messina ad Augusta.\nIl caposaldo della strada statale 114 \u00e8 posto a Messina, in piazza Cairoli, e la strada \u00e8 di competenza comunale nel tratto urbano che si svolge attraverso i quartieri meridionali della citt\u00e0 (Gazzi, Contesse, Pistunina, Tremestieri e Mili Marina). Dal km 8+300 inizia il tratto a gestione ANAS, lungo una variante realizzata intorno alla met\u00e0 del XX secolo che supera i villaggi messinesi di Moleti, Galati Marina, Santa Margherita, Ponte Schiavo, Briga Marina e Giampilieri Marina. Prima di Capo Scaletta ha termine il tratto in variante e iniziano gli attraversamenti dei centri abitati lungo la costa ionica messinese, posti tra le fiumare che scendono dai monti Peloritani: Scaletta Zanclea, Itala Marina, Al\u00ec Terme, Nizza di Sicilia, Roccalumera, Furci Siculo, Santa Teresa di Riva e Sant'Alessio Siculo. La statale costituisce in tutti questi centri abitati anche il principale asse urbano, presentandosi spesso angusta e trafficata. A causa dell'assenza di viabilit\u00e0 costiera alternativa - ci\u00f2 accade a Scaletta Zanclea e Itala Marina - la strada \u00e8 a doppio senso di circolazione. In tutti gli altri comuni tra Capo Al\u00ec e Sant'Alessio Siculo esistono strade costiere urbane alternative che in un certo qual modo riescono a decongestionare il traffico veicolare; nei comuni di Roccalumera, Furci Siculo e Santa Teresa di Riva, la statale \u00e8 a senso unico (direzione Messina-Catania) poich\u00e9 il traffico in direzione opposta \u00e8 assorbito dai lungomare.\nDa Sant'Alessio Siculo la strada sale con ampi tornanti a Capo Sant'Alessio (bivio per Forza d'Agr\u00f2) e da qui ridiscende fino a lambire l'abitato di Letojanni, superato in variante, e risalire a Capo Taormina (bivio per Taormina). La strada attraversa Giardini Naxos ed entra nella citt\u00e0 metropolitana di Catania superando il fiume Alcantara, lasciandosi alle spalle i Peloritani e proseguendo lungo le pendici orientali dell'Etna.\nAttraversato il territorio di Calatabiano (frazione di Lapide Pasteria) la strada giunge nell'abitato di Fiumefreddo di Sicilia, dove vi \u00e8 l'intersezione con la strada statale 120 dell'Etna e delle Madonie. La strada diventa a gestione comunale negli abitati di Mascali e Giarre e riprende come statale attraversando San Leonardello, Mangano, Guardia e San Giovanni Bosco e lambendo a est Acireale, per poi passare alla competenza comunale di Aci Castello tranne per un tratto di poco pi\u00f9 di un chilometro da Cannizzaro fino all'ingresso nord-est di Catania.\nA Catania il percorso storico lungo il quale si svolge la progressiva chilometrica attraversa il centro cittadino e diverge dalle moderne strade di attraversamento che seguono il lungomare. All'interno del centro storico di Catania, in piazza Palestro, si trova il vecchio caposaldo della strada statale 121 Catanese per Palermo. A partire dal bivio con la Tangenziale di Catania (km 108+750) riprende la gestione ANAS, subito prima del ponte sul fiume Simeto, ricostruito tra il 2009 e il 2011. Dopo il bivio Primosole (oggi una rotatoria) con la strada statale 194 prosegue costeggiando il litorale, sabbioso fino ad Agnone Bagni e poi roccioso lungo la Costa Saracena. Nei pressi di Agnone si trova lo svincolo con la diramazione per Lentini, mentre successivamente ci sono quelli per Agnone Bagni, Brucoli e Augusta-Villasmundo. Al km 130+000 la strada, che prima proseguiva verso Siracusa, dal 2016 si innesta senza soluzione di continuit\u00e0 su un tratto di strada di competenza provinciale. Tale strada provinciale \u00e8 costituita da un ex ramo secco della strada statale 114, che si raccorda, dopo 1,1 chilometri, con l'Asse di penetrazione di Villasmundo, che in 0,7 chilometri ulteriori immette a degli svincoli a livelli sfalsati che permettono la connessione con: il tronco della statale 114 classificato come strada extraurbana principale per Siracusa, la strada statale 193 per Augusta; l'Autostrada Catania-Siracusa per Catania.\nDa Augusta a Siracusa.\nLa statale riprende come proseguimento della autostrada Catania-Siracusa con caratteristiche di strada extraurbana principale, fino al termine, che corrisponde all'inizio dell'autostrada Siracusa-Rosolini. Lungo quest'asse si trovano gli svincoli per Augusta-Villasmundo, Sortino, Melilli, Priolo, Priolo Sud-Floridia, Siracusa Nord-Floridia e Siracusa-Floridia.\nL'ultimo tratto di quest'asse, per circa 2 chilometri, era stato denominato provvisoriamente \"nuova strada Anas 240 di Siracusa\"; oggi \u00e8 classificato a tutti gli effetti come parte della statale 114.\nInteresse paesaggistico.\nLa parte centrale del percorso offre una costante vista dell'Etna. Secondo il Touring Club Italiano i tratti di maggiore interesse paesaggistico sono quelli tra Messina e Capo Scaletta, con panorama sullo stretto di Messina, in corrispondenza di Capo Taormina, con vista sull'isola Bella e la baia di Giardini Naxos (dato l'orientamento strategico, con condizioni atmosferiche ottimali, \u00e8 possibile scorgere in lontananza ad occhio nudo anche il lungomare di Catania e Augusta), di Acireale, sull'alta terrazza naturale della Timpa, e di Agnone Bagni, con vista sul litorale sabbioso fino a Catania, con l'Etna sullo sfondo."}
{"id": "799210", "revid": "287204", "url": "https://it.wikipedia.org/wiki?curid=799210", "title": "Ecclesia", "text": ""}
{"id": "799219", "revid": "121490807", "url": "https://it.wikipedia.org/wiki?curid=799219", "title": "Grand Slam Cup", "text": "La Grand Slam Cup era un torneo di tennis che si \u00e8 disputato annualmente a Monaco di Baviera, in Germania, dal 1990 al 1999.\nStoria.\nL'evento era organizzato dalla Federazione Internazionale Tennis (ITF). L'ITF invitava i 16 migliori tennisti che durante l'anno avevano ottenuto i migliori risultati relativamente solo ai 4 tornei del Grande Slam (Australian Open, Roland Garros, Wimbledon, US Open). Il torneo si \u00e8 sempre disputato su campi indoor in sintetico. Durante i primi anni, veniva giocato in dicembre, successivamente \u00e8 stato spostato verso il periodo di fine settembre/met\u00e0 ottobre. Fino al 1997, il torneo era limitato ai soli uomini. Il torneo femminile \u00e8 stato aggiunto nel 1998 ed \u00e8 stato tenuto in simultanea con il torneo degli uomini.\nDurante la sua esistenza, la Grand Slam Cup era famosa per avere il pi\u00f9 alto montepremi fra tutti i tornei di tennis esistenti al mondo. Il vincitore riceveva 1,5 milioni di dollari americani. E secondo le regole, se il torneo fosse stato vinto da un giocatore che aveva gi\u00e0 trionfato in un torneo dello slam nello stesso anno, questi avrebbe ricevuto un bonus di un altro milione di dollari. La grand Slam Cup, tuttavia, non era riconosciuta dall'associazione dei tennisti professionisti (ATP). Di conseguenza, i partecipanti non ricevevano punti per la classifica Atp e l'evento non era considerato un titolo ufficiale nella carriera dei partecipanti (a seguito della sospensione dell'evento nel 1999, l'Atp ha deciso di dare all'evento il riconoscimento completo con effetto retroattivo e lo ha aggiunto alle liste dei titoli ufficiali). Un compromesso fra l'ITF e l'ATP fu annunciato il 9 dicembre 1999, quando la coppa del grande Slam \u00e8 stata inglobata al torneo dell'ATP \"Tennis Masters Cup\" (oggi ATP Finals), che si teneva annualmente in Germania.\nUn risultato diretto della fusione dei due concorsi si \u00e8 visto nelle regole di qualificazione per la Masters Cup, che include una differenza notevole rispetto alla Grand Slam Cup. Alla Masters Cup partecipano i primi otto giocatori che terminano la stagione ai vertici della classifica Atp. Questo significa che potrebbe essere escluso da questa competizione anche chi ha vinto un torneo dello slam durante l'anno, ma non ha guadagnato comunque punti sufficienti per scalare la classifica mondiale fino ai primi 8 posti. Secondo le regole attuali, i primi sette giocatori della classifica Atp si qualificano automaticamente per la Masters cup di tennis. L'ottavo giocatore, tuttavia, pu\u00f2 essere scelto direttamente dall'Atp fra i primi 20 del mondo per particolari meriti nel singolo anno. Una situazione come questa si present\u00f2 nell'edizione del 2004 (a Houston, U.S.A.), in cui, la classifica ufficiale, presentava l'ottavo posto occupato da Andre Agassi, il quale venne per\u00f2 escluso e sostituito da Gast\u00f3n Gaudio, che occupava il decimo posto in graduatoria, ma che aveva vinto quell'anno il Roland Garros. Il montepremi \u00e8 invece rimasto pressoch\u00e9 lo stesso.\nLa qualificazione alla coppa avveniva secondo uno schema di punteggio attuato dalla stessa ITF. Questa attribuiva ai giocatori dei punti per le loro prestazioni nei tornei dello Slam (punti che variavano in base al raggiungimento di un turno piuttosto che un altro; ovviamente, pi\u00f9 un giocatore, avanzava in tabellone, pi\u00f9 punti accumulava). Dopo che tutti e quattro tornei dello Slam erano stati disputati, l'ITF sommava a ogni giocatore, i punti che questo aveva ottenuto nei 4 tornei. I 16 tennisti col punteggio pi\u00f9 alto venivano invitati a disputarsi la Grand Slam Cup. Dato il numero considerevole di punti attribuiti dall'ITF al campione di uno slam, questo poteva dirsi gi\u00e0 qualificato alla competizione, anche senza raggiungere altri risultati di rilievo nei restanti 3 tornei dello Slam.\nIl sistema di gioco della Coppa del Grande Slam era lo stesso degli altri tornei di tennis: vi era quindi un tabellone a eliminazione diretta che cominciava con gli ottavi di finale; a seguire, quarti di finale, semifinali, e finale. Il tabellone veniva stilato tenendo presente il ruolo delle \"teste di serie\" a cui era evitato di scontrarsi fra loro nei primi turni."}
{"id": "799220", "revid": "76963", "url": "https://it.wikipedia.org/wiki?curid=799220", "title": "Shin Koyamada", "text": ""}
{"id": "799230", "revid": "31360", "url": "https://it.wikipedia.org/wiki?curid=799230", "title": "Sciatica", "text": ""}
{"id": "799236", "revid": "36426", "url": "https://it.wikipedia.org/wiki?curid=799236", "title": "Forte Weisser Knott", "text": "Il forte Weisser Knott (\"Werk Wei\u00dfer Knott\" in tedesco) \u00e8 uno dei forti appartenenti all'impero austriaco costruiti in Alto Adige. Il forte appartiene al grande sistema di fortificazioni austriache al confine italiano.\nIl forte \u00e8 situato in Val Trafoi, lungo la strada dello Stelvio, ad un'altezza di 2.200 metri, nei pressi di altre postazioni campali che sorgevano nelle vicinanze.\nStoria.\nIl forte faceva parte dello \"sbarramento Gomagoi\", che comprendeva inoltre il forte Gomagoi e il forte Kleinboden, i quali assieme avevano il compito di difendere l'accesso dal passo dello Stelvio.\nPunti d'accesso al forte.\nPer raggiungere il forte bisogna oltrepassare il paese di Prato allo Stelvio, procedendo in direzione del Passo dello Stelvio.\nSi oltrepassano i paesi di Gomagoi e di Trafoi e proseguendo si giunge ad un luogo di ristoro chiamato appunto \"Wei\u00dfer Knott\". Percorrendo ulteriori tornanti, si raggiunge un ulteriore posto di ristoro, dove percorrendo a destra il sentiero numero 16 che porta alla localit\u00e0 Wei\u00dfer Knott, si giunge al forte."}
{"id": "799240", "revid": "344646", "url": "https://it.wikipedia.org/wiki?curid=799240", "title": "Scipione Lentolo", "text": "Biografia.\nDiventa monaco a 20 anni e consegue nel 1549 a Venezia il titolo di dottore in teologia. Nel 1555 lascia il monastero per sposarsi. L'Inquisizione lo accusa d'eresia e lo fa imprigionare per due anni. Nel 1557 riesce a fuggire e va a Ginevra dove approfondisce la fede riformata diventando poi pastore evangelico.\nNel 1559 viene chiamato ad assumere la conduzione della comunit\u00e0 di Luserna San Giovanni nelle Valli valdesi in Piemonte. L\u00ec traduce in italiano la confessione di fede valdese, originariamente scritta in francese. Nel 1560 si sposta in Valtellina come pastore della comunit\u00e0 evangelica di Sondrio-Monte e nel 1569 succede a Girolamo Zanchi come pastore della comunit\u00e0 evangelica di Chiavenna fino al 1587. Nel 1596 il governo della Repubblica delle Tre Leghe gli accorda una pensione annua di 6 fiorini.\nScipione Lentolo non eccelle solo nella teologia, ma \u00e8 autore pure di grammatiche italiane e traduzioni di opere teologiche e storiche. Scrive una storia delle persecuzioni contro i Valdesi e scritti teologici contro gli antitrinitari. Una parte dei suoi scritti \u00e8 inedita."}
{"id": "799243", "revid": "6923", "url": "https://it.wikipedia.org/wiki?curid=799243", "title": "Creosoto", "text": "Il creosoto, dal greco \"kr\u00e9as\" (carne) e \"s\u00f3zein\" (salvare), \u00e8 il nome comune di diversi prodotti, di differente composizione, derivanti dalla distillazione o di legna, o di catrami minerali.\nComposizione.\nI derivati minerali contengono fenoli, cresoli e IPA. Si tratta di liquidi, poco solubili in acqua e solubili in solventi organici. Veniva un tempo impiegato per la conservazione del legno.\nIl pi\u00f9 comune derivato dal legname \u00e8 un miscuglio di fenoli ed eteri fenolici che si ottiene dalla distillazione tra 200-225\u00a0\u00b0C del legno di faggio. \u00c8 un liquido incolore, poco solubile in acqua e solubile in solventi organici. Contiene il 50-60% di guaiacolo e creosolo. Un tempo veniva usato in medicina per il suo potere antisettico, anticatarrale e antipiretico, viene tuttora utilizzato in endodonzia come disinfettante nelle otturazioni provvisorie.\nUso.\nI creosoti vengono utilizzati come:\nIl codice Numero CAS del creosoto \u00e8 8001-58-9.\nIl codice EINECS \u00e8 232-287-5.\nNormativa.\nLa Commissione europea, con Direttiva 2001/90/CE del 26 ottobre 2001, ha vietato la vendita ai consumatori di alcuni \"creosoti\" a causa della loro cancerogenit\u00e0."}
{"id": "799246", "revid": "599013", "url": "https://it.wikipedia.org/wiki?curid=799246", "title": "Saturn I", "text": "Il Saturn I fu il primo vettore USA pensato per lanciare oggetti nell'orbita terrestre.\nFurono fatti volare 10 Saturn I prima che questo modello fosse rimpiazzato dal \nSaturn IB che includeva un secondo stadio pi\u00f9 potente.\nQuesti lanci furono usati soprattutto per testare il primo stadio del missile."}
{"id": "799248", "revid": "91259", "url": "https://it.wikipedia.org/wiki?curid=799248", "title": "Icon of coil", "text": ""}
{"id": "799249", "revid": "15756", "url": "https://it.wikipedia.org/wiki?curid=799249", "title": "Premi e riconoscimenti di Michael Jackson", "text": "Michael Jackson (29 agosto\u00a01958\u00a0\u2013\u00a025 giugno\u00a02009) \u00e8 stato un\u00a0cantautore,\u00a0ballerino,\u00a0imprenditore,\u00a0coreografo,\u00a0produttore discografico,\u00a0e\u00a0filantropo\u00a0statunitense. Ha cominciato la sua carriera all'et\u00e0 di 5 anni nel\u00a0gruppo\u00a0di famiglia The Jackson 5 e dalla fine degli anni '70 ha intrapreso la carriera solista, diventando una delle figure pi\u00f9 significative del 20\u00b0 e 21\u00ba secolo, e una figura dominante nella\u00a0cultura popolare grazie al suo contributo nella\u00a0musica, nella\u00a0danza, e nella\u00a0moda, e nello\u00a0spettacolo\u00a0in 45 anni di carriera.\nSoprannominato \"The King of Pop\", (\"il Re del Pop\") \u00e8 entrato nel \"Guinness World Records\"\u00a0per essere l'artista con il maggior successo commerciale di tutti i tempi, con vendite superiori ad un miliardo di copie in tutto il mondo.\n\u00c8 uno dei pochi artisti ad essere stato inserito per due volte nella\u00a0Rock and Roll Hall of Fame: nel\u00a01997 come frontman dei Jackson 5,\u00a0e nel\u00a02001 per la sua carriera solista, diventando il pi\u00f9 giovane artista mai introdotto in entrambe le categorie. Nel 1989 \u00e8 diventato il primo artista ad essere inserito nella World Music Awards Hall of Fame. Nel 1995 \u00e8 stato inserito nella Soul Train Hall of Fame e pochi mesi dopo \u00e8 stato il primo artista ad essere inserito nella BET Hall of Fame. Nel\u00a01999\u00a0\u00e8 stato inserito nella\u00a0Vocal Group Hall of Fame\u00a0come membro dei Jackson 5. Nel 2002 \u00e8 entrato nella\u00a0Songwriters Hall of Fame\u00a0per il suo contributo nel campo cantautorale. Nel 2004 \u00e8 stato inserito dal voto popolare nella UK Hall of Fame, diventando uno dei membri fondatori come \"artista simbolo degli anni 80\". \u00c8 attualmente l'unico artista proveniente dal mondo musicale ad essere inserito nel\u00a0National Museum of Dance and Hall of Fame\u00a0per il suo impatto nel mondo della danza. Nel 2014 \u00e8 stato inserito nella Rhythm and Blues Music Hall of Fame e nel 2016 nella Soul Music Hall of Fame. Nel 2017 \u00e8 stato annunciato il suo inserimento nella Pop Music Hall of Fame, mentre nel 2021 quello nella Black Music &amp; Entertainment Hall of Fame. Jackson \u00e8 stato inoltre inserito due volte nella Hollywood Walk of Fame, nel 1980 come membro dei Jackson 5, e nel 1984 come artista solista.\nJackson ha vinto oltre 900 premi, che lo rendono l'artista pi\u00f9 premiato nella storia della musica, compresi 15 Grammy Awards (inclusi due Grammy alla carriera), 16 World Music Awards (pi\u00f9 di ogni altro artista maschile), 26 American Music Awards (pi\u00f9 di ogni altro artista maschile), 40 Billboard Awards, 15 MTV Video Music Awards, 12 Soul Train Music Awards, 6 BRIT Award, 1 Golden Globe e 39 certificazioni nel \"Guinness dei primati\", pi\u00f9 di qualunque altro artista nella storia della musica, inclusa quella di \"Intrattenitore di maggior successo di tutti i tempi\" nonch\u00e9 il primo ed unico \"Lifetime Achievement Award\u00a0\"per i suoi \"record mondiali senza precedenti nel mondo dello spettacolo\". Oltre a quelli inseriti nel \"Guinness\", Jackson detiene anche pi\u00f9 di 200 record a livello mondiale e locale.\nMichael Jackson \u00e8 stato inoltre premiato come artista \"\"del Decennio\", \"di una Generazione\", \"del Secolo\" e \"del Millennio\"\".\nRecord di classifica.\nStati Uniti.\nSingoli - Billboard Hot 100.\n14 singoli al N.#1, pi\u00f9 di ogni altro artista maschile della Hot 100 Era:\nCome frontman dei Jackson 5, Jackson ha contribuito ad altri 4 singoli che sono finiti al N.#1:\n5 singoli al N.#1 dall'album \"Bad\":\n6 singoli consecutivi al N.#1:\n10 singoli al N.#1, pi\u00f9 di ogni altro artista durante il decennio:\nJackson ha inoltre contribuito come backing vocalist ad altri tre singoli entrati in Top 10:\n4 singoli in Top 10 dall'album \"Off the Wall\":\n7 singoli in Top 10 dall'album \"Thriller\":\n10 singoli al N.#1:\n27 singoli certificati platino o multi-platino, pi\u00f9 di ogni altro artista maschile:\nLa certificazione platino negli Stati Uniti corrisponde ad un milione di copie vendute.\nAlbum - Billboard Hot 200.\nNel 2009 Jackson \u00e8 diventato il primo artista ad avere 4 album nella lista dei 20 pi\u00f9 venduti durante l'anno negli Stati Uniti:\nJackson \u00e8 stato l'artista pi\u00f9 venduto dell'anno negli Stati Uniti, con oltre 8,3 milioni di album venduti.\nNel luglio 2009, 6 album di Jackson hanno occupato simultaneamente le prime 10 posizioni della Billboard Digital Albums Chart; 4 di essi occupavano le prime 4 posizioni:\nNel luglio 2009, 12 album di Jackson hanno occupato simultaneamente tutte le prime 12 posizioni in classifica della Top Pop Catalog Albums Chart:\nL'11 luglio 2009, un album di catalogo ha superato per la prima volta nelle vendite un album di inediti alla prima posizione della Billboard Hot 200.\nLa compilation di Jackson \"Number Ones\" infatti ha venduto oltre 108,000 copie in una settimana mentre \"The END\" dei Black Eyed Peas, in prima posizione nella Billboard Hot 200, aveva venduto 88,000 copie nello stesso periodo.\nJackson \u00e8 riuscito a ripetere l'impresa con altri due album simultaneamente; nella stessa settimana \"The Essential\" ha venduto 102,000 copie mentre \"Thriller\" 101,000.\nI tre album di Jackson inoltre occupavano le prime tre posizioni di due differenti classifiche simultaneamente, la Top Pop Catalog Albums Chart (album di catalogo) e la Top Comprehensive Albums Chart (classifica unificata di album di inediti e di catalogo).\n\"Number Ones\" ha inoltre stabilito il record di permanenza in vetta alla Top Pop Catalog Albums Chart, con 27 settimane al N\".\"#1 tra il 2009 e il 2010.\nNel 1983 Jackson \u00e8 diventato il primo artista della storia a raggiungere la prima posizione di 4 differenti classifiche americane simultaneamente:\nSia l'album che il singolo sono stati al N.#1 per sette settimane in ognuna delle 4 classifiche, stabilendo anche il record di permanenza per un artista maschile.\n57 settimane cumulative al N.#1 con sette album:\nRegno Unito.\nSingoli - Official Singles Chart.\nJackson ha inoltre contribuito come backing vocalist ad altri quattro singoli entrati in Top 40; due hanno raggiunto la Top 10, e uno \u00e8 finito al N.#1:\n4 singoli in Top 10 dall'album \"Off the Wall\":\n5 singoli in Top 10 dall'album \"Thriller\":\n7 singoli in Top 10 dall'album \"Bad\":\n6 singoli in Top 5 dall'album \"HIStory\":\nAlbum - Official Albums Chart.\n\"Thriller\" e \"Bad\" sono i due album di un artista solista pi\u00f9 venduti di sempre nel Regno Unito, e Jackson \u00e8 l'unico ad avere due album nella classifica dei pi\u00f9 venduti di sempre nel paese, eguagliato solo dai Queen con \"Greatest Hits I\" e \"II\".\n\u00c8 inoltre l'unico artista solista ad avere due album certificati 10 volte Platino (o pi\u00f9).\n\"Bad\" e \"Thriller\" sono inoltre stati il secondo e terzo album pi\u00f9 venduti degli Anni 80 nel paese.\nNel giugno 2009 15 album di Jackson hanno occupato simultaneamente le prime 20 posizioni della Amazon Chart del Regno Unito; 5 di essi occupavano le prime 5 posizioni:\nNel giugno 2009 8 album di Jackson hanno occupato simultaneamente le prime 8 posizioni della I Tunes Chart del Regno Unito:\nEuropa.\nSingoli e Album - Eurochart Hot 100.\nNel luglio 2009, 8 album di Jackson hanno occupato simultaneamente le prime 8 posizioni della classifica europea:\n12 singoli al N.#1, pi\u00f9 di ogni altro artista maschile nella classifica europea:\nJackson ha inoltre contribuito come backing vocalist ad un altro singolo che \u00e8 finito al N.#1:\nPremi principali.\nAlcuni dei principali premi ricevuti da Michael Jackson nella sua carriera in ordine alfabetico:\nAASA Awards.\nNel 2004 Jackson \u00e8 stato premiato dagli AASA Awards con il \"Golden Elephant Award of the African Ambassadors\u2019 Spouses Association\" per i suoi \"continui sforzi umanitari\".\nAcademy Awards.\nNel 1973 il suo singolo \"Ben\" \u00e8 stato candidato al \"\"premio Oscar alla migliore canzone\" trattandosi della canzone portante di un film dello stesso nome.\nAmerican Cinema Awards.\nNel 1990 l'American Cinema Award ha premiato Jackson come \"Intrattenitore del Decennio\"\".\nAmerican Music Awards.\nJackson ha vinto 26 American Music Awards (pi\u00f9 di ogni altro artista maschile), a fronte di 46 nomination. Nel 1984 ha vinto il \"\"Premio al Merito\" diventando a soli 25 anni l'artista pi\u00f9 giovane ad aver mai ricevuto tale riconoscimento. In quell'edizione ha stabilito un record per il maggior numero di nomination, 11, e detiene tuttora il record di premi vinti in un solo anno, 8. Nel 1989 ha vinto il primo \"Lifetime Achievement Award\"\", per i suoi \"rari e distinti risultati nel campo musicale\" e per i record conseguiti dall'album \"Bad\". Nel 1993 ha ricevuto il primo premio al \"\"Migliore Artista Internazionale\", rinominato in suo onore a partire dall'anno successivo. Nel 2000 \u00e8 stato scelto come \"Artista del Decennio\" per gli anni 80, ma il premio non \u00e8 stato inserito nel totale dell'artista. \nNel 2002 Jackson ha ricevuto il primo ed unico premio come \"Artista del Secolo\"\", per \"i suoi eccezionali contributi al mondo della musica negli anni 70, 80 e 90\". \nApollo Legend Award.\nNel 2010 Jackson \u00e8 stato onorato con l'\"Apollo Legend Award\" all'Apollo Theater di New York. Il comico Chris Tucker ha ritirato il premio a suo nome.\nBambi Awards.\nIl Bambi \u00e8 un premio dei media e della televisione assegnato annualmente dalla media company tedesca Hubert Burda Media. Viene assegnato alle \"persone con visioni e creativit\u00e0 che hanno particolarmente colpito ed entusiasmato il pubblico tedesco durante l'anno\". Nel 2002 Jackson ha ricevuto il Bambi \"Artista pop del Millennio\" per essere \"la pi\u00f9 grande icona pop vivente\" nonch\u00e9 \"il cantante pi\u00f9 venduto di tutti i tempi\".\nBET Awards.\nNel 1995 Jackson \u00e8 stato il primo artista ad essere inserito nella BET Hall of Fame.\nBillboard Awards.\nJackson ha vinto un totale di 40 Billboard Award, inclusi una serie di premi speciali per i suoi record senza precedenti nelle classifiche americane coi suoi album e singoli. Jackson ha vinto anche due Billboard Japan Awards, mentre il tour-tributo a Jackson del Cirque du Soleil ha vinto un ulteriore premio ai Billboard Touring Awards.\nBoy Scouts of America.\nNel 1990 Jackson \u00e8 stato premiato con il \"Good Scout Humanitarian Award\" per le sue \"iniziative umanitarie\".\nBRE Awards.\nNel 1989 Jackson ha vinto due BRE Awards, tra i quali il primo ed unico \"Triple Crown Award\", conferitogli dall'attrice Elizabeth Taylor che lo defin\u00ec \"il vero Re del pop, del rock e del soul\".\nBRIT Awards.\nJackson ha vinto 6 BRIT Award, tra cui uno come \"Artista di una Generazione\" nel 1996. Il premio gli fu consegnato dal cantante Bob Geldof, che lo present\u00f2 con queste parole: \"\u00c8 probabilmente la persona pi\u00f9 famosa del pianeta, che Dio lo aiuti. Quando canta, lo fa con la voce di un angelo. Quando i suoi piedi si muovono, \u00e8 come vedere Dio danzare.\" \nBritish TV Industry Awards.\nNel 1989 la British TV Industry ha premiato Jackson come \"\"Artista del Decennio\".\nBollywood Awards.\nNel 1999 Jackson \u00e8 stato premiato con il premio \"Outstanding Humanitarian Award\"\" ai Bollywood Awards per i suoi \"eccezionali contributi umanitari\".\nCapital Children's Museum.\nNel 1990 Jackson \u00e8 stato premiato con l'\"Humanitarian Award\" per le sue \"innumerevoli iniziative umanitarie\". \nCelebrate the Magic Foundation.\nNel 2002 Jackson \u00e8 stato premiato dalla Celebrate the Magic Foundation con il \"Magic Life Award\". \u00c8 stato il primo a ricevere questo premio, per \"aver reso migliore il mondo con i suoi contributi umanitari e il suo impegno a favore dei bambini\".\nChildren's Choice Awards.\nMichael Jackson partecip\u00f2 al 2\u00ba annuale \"Children's Choice Awards\", che si tenne al City Center di New York, per accettare un premio umanitario, il \"Caring For Kids\". Oltre il 75% di 100.000 bambini, di et\u00e0 compresa tra gli 8 e i 18 anni, votarono per Jackson.\nChildren Uniting Nations Oscar Celebration.\nNel 2010 Jackson \u00e8 stato onorato con l'\"Angel Award\" dalla Children Uniting Nations Charity per il suo \"lavoro di aiuto ai giovani svantaggiati di tutto il mondo\". Accettando il premio per lui, la sorella Rebbie Jackson ha detto: \"Sono molto onorata e contenta di prendere parte a questa cerimonia. Michael era appassionato ai bambini e ha sempre sostenuto le loro cause. Questo premio gli sarebbe piaciuto\".\nCNN.\nLa CNN ha effettuato tre sondaggi su Internet, nel primo il video di \"Thriller\" \u00e8 stato votato come \"\"Miglior video musicale di tutti i tempi\", nel secondo, effettuato nel 1999 alla fine del millennio, Jackson \u00e8 stato votato al numero uno nella categoria \"Miglior artista del millennio\", davanti ad artisti come Leonardo da Vinci e Pablo Picasso, mentre oltre 100.000 votanti hanno scelto Jackson come \"Icona musicale numero uno al mondo\".\nCrenshaw Community Youth &amp; Arts Foundation.\nNel 1994 Jackson ha ricevuto un \"Humanitarian Award\" dalla Crenshaw Community Youth &amp; Arts Foundation.\nFriday Night Videos.\nNel 1989 Jackson ha ricevuto due premi da Friday Night Videos tra cui uno come \"Pi\u00f9 grande artista del Decennio\".\nG &amp; P Foundation Angel Ball.\nNel 2000 Jackson \u00e8 stato premiato dalla G&amp;P Foundation con un \"Angel of Hope Award\"\" per il suo \"eccezionale contributo alla lotta contro il cancro\".\nGenesis Awards.\nJackson ha vinto due \"Doris Day Music Award\" ai Genesis Awards, uno nel 1988 per il video di \"Man in the Mirror\" e uno nel 1996 per il video di \"Earth Song\". Il premio viene conferito \"per la sensibilit\u00e0 musicale verso gli animali\".\nGolden Globes.\nNel 1973 il suo singolo \"Ben\" ha vinto il \"Golden Globe per la migliore canzone originale\", trattandosi della canzone portante di un film dello stesso nome.\nGrammy Awards.\nJackson ha vinto 13 Grammy Award (su 38 nomination) pi\u00f9 due premi speciali.\nNel 1984 Jackson ha stabilito un record di vittorie, inserito nel \"Guinness dei Primati\", per il maggior numero di Grammy Award vinti in un solo anno (8 vittorie su 12 nomination). \u00c8 inoltre l'artista con il maggior numero di Grammy Award vinti negli anni ottanta (11 premi). \nGrammy Legend Award.\nNel 1993 ha ricevuto il \"Grammy Legend Award\" come \"leggenda vivente\" conferitogli dalla sorella Janet Jackson, diventando, all'et\u00e0 di 34 anni, l'artista pi\u00f9 giovane ad aver mai ricevuto il premio. \nGrammy Lifetime Achievement Award.\nNel 2010 ha ricevuto il \"Grammy Lifetime Achievement Award\", accettato per lui dai suoi figli maggiori Prince e Paris e dai suoi nipoti, i 3T.\nGuinness dei Primati.\nJackson detiene 39 \"Guinness World Record\" (pi\u00f9 di qualunque altro artista nella storia della musica) inclusi il primo ed unico \"Lifetime Achievement Award\" per i suoi \"record mondiali senza precedenti nel mondo dello spettacolo\" e i record di \"\"Primo intrattenitore ad aver venduto ufficialmente pi\u00f9 di 100 milioni di album al di fuori degli Stati Uniti\" e di \"Intrattenitore di maggior successo di tutti i tempi\"\". Nel 2006 il \"Guinness\" ha dichiarato Jackson \"indubbiamente il pi\u00f9 famoso essere umano vivente\".\nHarry Chapin Memorial.\nNel 1995 Jackson ha vinto un \"Humanitarian Award\" dalla Harry Chapin Memorial per \"il suo impegno contro la fame nel mondo\".\nHollywood Walk of Fame.\nJackson \u00e8 stato la prima celebrit\u00e0 ad avere due stelle della stessa categoria, una come membro dei Jackson 5 nel 1980 e un'altra come solista nel 1984.\nPremi internazionali.\nCome artista internazionale, Jackson ha vinto diversi premi e ricevuto diverse onorificenze, tra cui l'\"Ordine Nazionale del Merito\" del Gabon (fino a quel momento riservato solo ai capi di stato), mentre il 12 febbraio 1992 \u00e8 stato incoronato Re del Sanwi, un piccolo regno della Costa d'Avorio con una cerimonia di incoronazione vera e propria. L'inaspettata morte di Jackson nel 2009 ha spinto il Regno di Sanwi a tenere un funerale reale di tre giorni per il loro re.\nItalia.\nNel 1983, i lettori della rivista italiana TV Sorrisi e Canzoni hanno decretato Michael Jackson \"Artista dell'anno\". Dato che la prima premiazione dei Telegatti avrebbe avuto luogo solo nel 1984, il \"telegatto\" gli fu recapitato da una giornalista della rivista italiana che and\u00f2 di persona a casa di Jackson in California a Hayvenhurst, Encino, per consegnargli il premio. Jackson avrebbe partecipato in seguito alla serata di premiazioni nel 1997, ma questa volta solo per consegnare un telegatto alla migliore trasmissione televisiva dell'anno.\nKora All African Music Awards.\nIl 4 settembre 1999, Michael Jackson ha partecipato ai Kora All Africa Music Awards in Sudafrica per ricevere dalle mani del Presidente del Sudafrica, Nelson Mandela, il premio Lifetime Achievement Award. Jackson ha poi consegnato a Mandela un assegno per la Nelson Mandela Children Foundation coi soldi raccolti durante i due concerti Michael Jackson &amp; Friends.\nMTV Awards.\nRecord e successi di Jackson su MTV.\nLa popolarit\u00e0 di Jackson durante gli anni ottanta port\u00f2 al successo la rete musicale MTV. Il videoclip di \"Billie Jean\" ruppe le barriere razziali fino ad allora presenti su MTV e Jackson divent\u00f2 il primo artista di colore ad essere trasmesso dall'emittente il 10 marzo 1983. I video successivi, \"Beat It\" e in particolare \"Thriller\", rivoluzionarono il modo di concepire i video musicali, trasformandoli in una vera e propria forma d'arte. \"Thriller\" fu il primo video ad essere trasmesso in mondovisione da MTV, il 2 dicembre del 1983. In un'intervista, Les Garland, ex direttore della programmazione di MTV, disse che per la prima volta nella storia della rete ci furono degli straordinari picchi di ascolto:\nIl 7 settembre 1988 Jackson ricevette l'\"MTV Video Vanguard Award\" con la seguente motivazione:\nL'11 novembre 1991 MTV ebbe gli ascolti pi\u00f9 alti della sua storia quando trasmise in mondovisione il video di \"Black or White\", visto simultaneamente in 27 nazioni da oltre 500 milioni di telespettatori. Il 27 novembre 1991 Jackson si esib\u00ec nello speciale per i 10 anni dalla nascita della rete musicale MTV in \"Black or White\", accompagnato da Slash dei Guns N' Roses e in \"Will You Be There\", accompagnato da un coro gospel. A partire da quell'anno, l'\"\"MTV Video Vanguard Award\" venne rinominato \"Michael Jackson Video Vanguard Award\"\nIl 7 settembre 1995 Jackson apr\u00ec gli MTV Video Music Awards con un'esibizione tuttora considerata come la migliore nella storia di MTV, poi aggiudicatasi il primo posto dei sondaggi online di MTV: \"MTV VMA's Best Performance of All Time\" (\"Miglior performance di tutti i tempi degli MTV VMA\"), \"Most Iconic VMA Performance\" (\"Esibizione pi\u00f9 iconica dei VMA\") e \"Best VMA Pop Performance\" (\"Miglior performance Pop dei VMA\"\"). Il video di \"Scream\" stabil\u00ec inoltre un nuovo record di 11 nomination vincendo poi in 3 categorie.\nNel 1989 \"Thriller\" venne premiato dagli spettatori di MTV come \"miglior video musicale della storia\", mentre nel sondaggio \"100 Greatest Music Videos Ever Made\" del 1999, gli spettatori del canale lo elessero nuovamente come \"miglior video musicale di tutti i tempi\".\nJackson ha vinto 15 MTV Video Music Awards (inclusi 4 premi alla carriera) e 1 MTV Movie Award a fronte di 43 nomination.\nMusic Connection.\nNel 1990 Music Connection ha nominato Jackson \"\"Uomo del Decennio\". \nNational Urban Coalition Awards.\nNel 1989 Jackson ha vinto un \"Humanitarian Award\"\" per \"i suoi sforzi umanitari\".\nNew York Times Best Seller List.\nNel febbraio 1988, l'autobiografia di Michael Jackson, Moonwalk, arriv\u00f2 al numero uno della classifica dei Best Sellers del New York Times.\nNME Magazine.\nNel 2011 un sondaggio di NME ha decretato Jackson come \"\"il pi\u00f9 grande cantante di tutti i tempi\".\nOneness Awards.\nNel 2003 Jackson \u00e8 stato premiato con un \"Power of Oneness Award\"\" per \"i suoi contributi all'integrazione razziale\".\nPocono Film Festival.\nNel 2009 Jackson ha vinto l'\"\"Humanitarian Award\" al Pocono Film Festival, premio ritirato dal padre Joseph Jackson.\nPopcorn Magazine.\n\"Popcorn Magazine\" ha assegnato tre premi a Jackson, tra cui quello di \"Artista del Decennio\"\".\nPresidential Awards.\nMichael Jackson \u00e8 stato invitato per la prima volta alla Casa Bianca il 14 maggio del 1984 per ricevere il premio umanitario \"Presidential Public Safety Communication Award\" dall'allora Presidente degli Stati Uniti d'America, Ronald Reagan e da sua moglie, Nancy Reagan per aver permesso che la canzone \"Beat It\" fosse usata in un annuncio di servizio pubblico contro la guida in stato di ebrezza. Nel 1990 venne invitato una seconda volta, questa volta dall'allora Presidente George Bush Senior, dalle cui mani ricevette il premio come \"Artista del Decennio\". Nel 1992, ricevette dallo stesso presidente il premio come \"Point of Light Ambassador\" in riconoscimento dei suoi sforzi nell'aiutare i bambini svantaggiati.\nRadio Music Awards.\nNel 2003 Jackson \u00e8 stato onorato con il primo ed unico \"Radio Music Award Humanitarian Award\" per \"i suoi sforzi umanitari\". Il premio gli \u00e8 stato consegnato da Beyonc\u00e8, che lo ha introdotto come \"l'artista pi\u00f9 venduto di tutti i tempi\".\nRock and Roll Hall of Fame.\nJackson \u00e8 uno dei pochi artisti ad essere stato inserito nella Rock and Roll Hall of Fame per due volte. Nel 1997 come membro dei Jackson 5 e nel 2001 come artista solista, diventando l'artista pi\u00f9 giovane ad essere indotto.\nSony Entertainment.\nSony Music Turkey.\nNel 2002 Jackson \u00e8 stato premiato da Sony Music Turchia come \"Artista estero pi\u00f9 venduto di sempre\", per le sue vendite in Turchia certificate in oltre 1,7 milioni di copie. Il suo album \"Bad\", con oltre 500.000 copie \u00e8 l'album pi\u00f9 venduto di sempre nel paese.\nSoul Train Awards.\nI Soul Train Awards hanno premiato Jackson dodici volte, nel 1990 come \"\"Artista del Decennio 1980\" e lo hanno inserito nella loro Hall of Fame nel 1995.\nNel 1997 il premio per i video \u00e8 stato rinominato \"Michael Jackson Award for Best R&amp;B/Soul or Rap Music Video\"\".\nUnited States National Record Registry.\nNel 2009 il video di \"Thriller\" \u00e8 stato inserito nel National Film Registry della Biblioteca del Congresso per essere \"culturalmente, storicamente o esteticamente significativo\", diventando il primo e unico video musicale ad aver ricevuto questo onore e venendo definito \"video musicale pi\u00f9 famoso di tutti i tempi\".\nVanity Fair.\nVanity Fair ha premiato Jackson come \"\"Artista del Decennio\" nel 1989, mentre l'anno seguente lo ha premiato come \"Artista pi\u00f9 popolare nella storia dello Show Business\"\".\nVEVO Certified Awards.\nJackson ha 22 video Vevo certificati su YouTube, pi\u00f9 di qualunque altro artista del XX secolo; \u00e8 inoltre l'unico artista in assoluto ad avere video certificati per cinque decenni differenti, dagli anni 70 agli anni 2010.\nVideo Software Dealer Association Awards.\nIl film di Jackson \"Moonwalker\" \u00e8 stato premiato come \"miglior video musicale\" nel 1989.\nVH1 Awards.\nNel 1995 ai VH1 Honors, Michael Jackson riceve il premio \"\"International Humanitarian Award\" per il suo impegno umanitario, alla stessa serata gli viene annunciato che dalle prossime edizioni VH1 ha creato un nuovo premio che porter\u00e0 il suo nome e sar\u00e0 assegnato ai futuri artisti che seguono le orme di Michael Jackson nell'aiutare il mondo.\nAltri riconoscimenti conseguiti da Michael Jackson in vari sondaggi e classifiche stilate dal network: \nThe Village Voice.\nSondaggio della critica.\nI critici jazz e pop di Village Voice hanno votato Billie Jean come singolo dell'anno nel 1983.\nWorld Awards.\nMichael Jackson ha vinto un World Arts Award nel 2002. Nel 2009, ha ricevuto il Save The World Award postumo per i suoi numerosi contributi umanitari.\nWorld Music Awards.\nJackson ha vinto 16 World Music Awards, pi\u00f9 di ogni altro artista maschile, tra cui il \"Best Selling Artist Ever\"\" (\"Artista pi\u00f9 venduto di tutti i tempi\") nel 1996, il \"Best Selling Male Artist of the Millennium Award\" (\"Artista maschile pi\u00f9 venduto del Millennio\") nel 2000, il \"\"Legend Award\" nel 2002 e il \"Chopard Diamond Award\"\" (per aver venduto oltre 100 milioni di copie con i suoi album) nel 2006.\nNel 2000, premiandolo come \"Artista maschile del Millennio\", il principe Alberto II di Monaco present\u00f2 il cantante con queste parole:"}
{"id": "799250", "revid": "287204", "url": "https://it.wikipedia.org/wiki?curid=799250", "title": "Passo del Cerreto", "text": "Il passo del Cerreto (\u00a0m) \u00e8 un valico dell'Appennino Tosco-Emiliano che separa la Toscana dall'Emilia ed in particolare la provincia di Massa-Carrara da quella di Reggio Emilia.\nDescrizione.\nIl passo \u00e8 diviso tra il territorio di Fivizzano, in provincia di Massa-Carrara, e quello di Ventasso (fino al 2015 comune di Collagna), in provincia di Reggio Emilia, ed \u00e8 attraversato dalla strada statale 63 del Valico del Cerreto. Il passo si trova all'interno del Parco nazionale dell'Appennino Tosco-Emiliano; insieme al Monte La Nuda e alla Cima Belfiore, sono stati classificati come Sito di importanza comunitaria (SIC) e Zona di Protezione Speciale (ZPS) IT4030003.\nDal passo si pu\u00f2 raggiungere in pochi chilometri la localit\u00e0 Cerreto Laghi posta a metri s.l.m. dove \u00e8 presente una stazione sciistica piuttosto rinomata nella zona."}
{"id": "799260", "revid": "767487", "url": "https://it.wikipedia.org/wiki?curid=799260", "title": "Carlo Rubatto", "text": "Frequent\u00f2 l'Accademia Ligustica di Belle Arti dove segu\u00ec i corsi di Ignazio Peschiera. Quindi fu a Firenze, dove termin\u00f2 gli studi, per tornare infine a Genova nel 1842.\nCome scultore resta legato al neoclassicismo. Fa sua in un secondo tempo una certa dose di romanticismo corrente, mantenendo per\u00f2 ferma la nitidezza della forma.\nOpere.\nPer la chiesa genovese di San Donato termina la scultura iniziata dal suo iniziale maestro, il Peschiera, de \"Il battesimo di Cristo\", in marmo.\nIl suo neoclassicismo si esprime nelle sculture del parco di Villa Pallavicini a Pegli, per il Marchese Ignazio Alessandro Pallavicini, nipote di Clelia Durazzo. Qui esegue le quattro statue della coffee house: Leda, Pomona, Ebe e Flora.\nEsegue il monumento a Giovanni da Vigo a Rapallo e numerose statue per il Cimitero monumentale di Staglieno, tra le quali la Tomba del marchese GianCarlo Di Negro, la tomba Sibilla (1852) e la Tomba di G. B. Gandolfo.\nScolp\u00ec i due leoni in marmo che fiancheggiano la scalinata della cattedrale di Genova, San lorenzo, realizzati dopo che nel 1835 la piazza era stata abbassata con l'apertura della prosecuzione della carrettiera Carlo Alberto (attuale via San Lorenzo)."}
{"id": "799266", "revid": "6066", "url": "https://it.wikipedia.org/wiki?curid=799266", "title": "Dialetto arcadico-cipriota", "text": ""}
{"id": "799267", "revid": "599013", "url": "https://it.wikipedia.org/wiki?curid=799267", "title": "Forte Kleinboden", "text": "Il forte Kleinboden (in ted. \"Werk Kleinboden\") \u00e8 uno dei forti appartenenti all'Impero austriaco presenti in Alto Adige. Il forte appartiene al grande sistema di fortificazioni austriache al confine italiano.\nEsso \u00e8 situato lungo la Val Trafoi sulla strada che porta al passo dello Stelvio, ad una quota di 2000 metri.\nLa fortificazione si trova in localit\u00e0 Dosso di Sluderno (\"Eck\"), tra il rifugio Forcola e la malga di Campo Piccolo (\"Kleinboden\").\nAttorno al forte si trovano altri resti di fortificazioni, come il \"Lager Kleinboden\" e il \"Schafseck\".\nStoria.\nIl forte assieme al forte Gomagoi e al forte Weisser Knott, costituiscono lo \"sbarramento Gomagoi-Taufers\".\nAll'inizio delle ostilit\u00e0 della prima guerra mondiale, il passo dello Stelvio non era ancora occupato da nessuna delle due fazioni. \nIl comandante della gendarmeria austro-ungarica, il tenente Andreas Steiner, ricevette l'ordine di andare ad osservare la zona. \nNel caso di un'invasione nemica, egli doveva immediatamente ritirarsi assieme ai suoi soldati al caposaldo Kleinboden. Ma i fatti non andarono cos\u00ec, infatti i soldati austro-ungarici occuparono le posizioni dominanti della zona.\nVie d'accesso al forte.\nPer raggiungere il forte, si deve oltrepassare il paese di Prato allo Stelvio, procedendo verso Gomagoi e quindi deviando nella direzione di Stelvio-San Martino. Si deve procedere fino a raggiungere il rifugio Forcola alla quota di 2153 metri, e da qui, attraverso un sentiero si giunge alla localit\u00e0 \"Kleinboden\"."}
{"id": "799269", "revid": "6923", "url": "https://it.wikipedia.org/wiki?curid=799269", "title": "Maybach 62", "text": ""}
{"id": "799275", "revid": "767487", "url": "https://it.wikipedia.org/wiki?curid=799275", "title": "Infected Mushroom", "text": "Gli Infected Mushroom sono un gruppo psy-trance israeliano formato nel 1996.\nStoria.\nCostituito inizialmente come un duo, ha visto crescere di anno in anno la sua popolarit\u00e0, soprattutto tra gli amanti del genere. I membri originari sono Erez Eisen (aka I.Zen) e Amit Duvdevani (aka Duvdev) dalla citt\u00e0 di Haifa, nella parte di regione a nord-est di Israele. Successivamente nel 2004 si unirono anche i chitarristi Tommy Cunningham, che segue i concerti solamente all'interno degli Stati Uniti, e Erez Netz, che si esibisce solamente all'estero. Poco pi\u00f9 tardi si aggiunse al gruppo anche il batterista brasiliano Rogerio Jardim.\nIl gruppo ha una media annuale di 120 spettacoli dal vivo, che vanno dal Ultra Music Festival di Miami al Coachella Valley Music and Arts Festival di Indio, California, dallo Sziget Festival di Budapest al Burning Man Festival di Black Rock City, Nevada.\nGli Infected Mushroom sono stati classificati 2 volte nella TOP 10 della famosa rivista inglese \"DJ Magazine\".\n1996-2003.\nEisen e Duvdevani hanno iniziato a suonare insieme nel 1996. Alcuni dei loro primi lavori sono stati pubblicati sotto il nome di Shidapu &amp; Duvdev. Il duo poi si \u00e8 rinominato Infected Mushroom, e hanno iniziato a lavorare al loro primo album, \"The Gathering\", pubblicato nel 1999. \u00c8 stato uno dei primi album di genere psy-trance israeliano diffuso ad un grande pubblico, e questo ha contribuito alla popolarit\u00e0 mondiale del genere negli anni successivi.\nNel 2000 pubblicano l'album \"Classical Mushroom\", la cui traccia \"Bust a Move\" ottiene e un grande successo.\nNel 2001 esce \"B.P. Empire\", caratterizzato da numerosi stili di musica, in particolare melodie medio-orientali, in cui spiccano le competenze da pianista di Erez e Amit.\nNel 2003 pubblicano \"Converting Vegetarians\", formato da 2 dischi differenti, il disco \"Trance Side\" contenente musica psy-trance paragonabile al loro lavoro precedente, ed il disco intitolato \"The Other Side\" che conteneva tracce caratterizzate da musica sperimentale.\n2004-2006.\nNel 2004 esce \"IM The Supervisor\" in cui gli Infected Mushroom hanno continuato a mescolare la psy-trance con altri generi musicali e tuttora rappresenta il loro album pi\u00f9 venduto fino ad oggi.\nNello stesso anno si uniscono al duo i chitarristi Thomas Cunningham ed Erez Netz, e sempre nel 2004 trasferiscono il loro studio da Haifa, Israele a Los Angeles, California.\n2007-2011.\nNel 2007, anno in cui anche il batterista Rog\u00e9rio Jardim si unisce al gruppo, gli Infected Mushroom raggiungono la posizione numero 9 nella classifica dei Top 100 DJ al mondo stilata dalla rivista inglese DJ Magazine. Erano i pi\u00f9 alti dj psy-trance debuttanti della categoria, prova del fatto che il gruppo stava ottenendo una sempre maggiore popolarit\u00e0 a livello mondiale.\nNello stesso anno pubblicano l'album \"Legend of the Black Shawarma\", in cui continua la variet\u00e0 stilistica e l'uso di guest vocalist. Il titolo prende il nome dallo shawarma, tipico panino/sandwich del Medio Oriente, l'equivalente del kebab in Turchia o il gyros in Grecia. Il titolo \u00e8 stato ispirato anche dallo Shawarma Hazan, un ristorante di shawarma dove Amit ed Erez hanno l'abitudine di mangiare nella loro citt\u00e0 natale, Haifa.\n2012-Presente.\nNel 2012 esce \"Army of Mushrooms\", i cui brani sono influenzati dalla musica psy-trance, dubstep, house, drum and bass ed anche breakbeat.\nIl 12 maggio 2012 gli Infected Mushroom lanciano un grande tour in Nord America, \"The Unveiling\", caratterizzato da una produzione rinnovata e nuovi aspetti audiovisivi.\nNel gennaio del 2013, oltre ad annunciare il nuovo tour \"FungusAmongus\" che girer\u00e0 tutto il mondo, pubblicano l'EP \"Friends on Mushrooms Vol.1\" creato anche dalla collaborazione con Astrix e gli Hope VI.\nNel luglio del 2013 esce \"Friends on Mushrooms Vol.2\", grazie alla collaborazione con Savant, i Pegboard Nerds e Kelsy Karter.\nNell'agosto del 2013 gli Infected Mushroom lavorano come produttori del brano \"Aura\", usato come colonna sonora del film \"Machete Kills\", del terzo album di Lady Gaga intitolato \"Artpop\".\nIl 30 ottobre 2018, la band ha annunciato un nuovo album intitolato \"Head of NASA and the 2 Amish Boys\". L'album, pubblicato il 12 dicembre dello stesso anno, \u00e8 composto da sette brani e include collaborazioni con altri artisti israeliani."}
{"id": "799276", "revid": "767487", "url": "https://it.wikipedia.org/wiki?curid=799276", "title": "Web Entertainment", "text": "La Web Entertainment \u00e8 un'etichetta discografica statunitense, con base a Detroit.\nGuidata dai Bass Brothers, \u00e8 nota per aver prodotto gli album di Eminem \"Infinite\" (1996) e \"The Slim Shady EP\" (1997), prima che il rapper firmasse per la Aftermath Entertainment di Dr. Dre. La Web Entertainment \u00e8 stata citata sugli album di Eminem dal 1999 in poi, poich\u00e9 i Bass Brothers hanno contribuito alla produzione di alcune tracce."}
{"id": "799277", "revid": "119145898", "url": "https://it.wikipedia.org/wiki?curid=799277", "title": "Concilio di Toledo III", "text": "Il III Concilio di Toledo, iniziato l'8 maggio 589 a Toledo, fu un sinodo nazionale spagnolo, facente parte della serie dei Concili di Toledo.\nStoria.\nDurante il concilio il regno visigoto iberico abbandon\u00f2 ufficialmente l'eresia ariana. Il re Recaredo I comp\u00ec la professione di fede cattolica e condann\u00f2 Ario e la sua dottrina, obbligando il popolo visigoto e quello suebo (a lui sottomesso) ad accettare il cattolicesimo. Molti vescovi ariani abiurarono la propria eresia. Le conclusioni del precedente sinodo ariano di Toledo (580) furono annullate e condannate.\nA partire da questo momento, i sovrani succeduti a Recaredo furono i protettori della nuova religione ufficiale; cominciarono a eleggere i propri vescovi e diedero grande impulso alla cultura delle scuole e delle biblioteche episcopali e dei monasteri. Adottarono il latino come lingua madre, con alcune influenze germaniche.\nParteciparono a questo concilio circa settantadue vescovi, di persona o attraverso delegati (oltre ai cinque vescovi metrolopol\u00ecti), tra i quali ricordiamo le figure di Leandro di Siviglia (il presunto ispiratore della conversione di Sant'Ermenegildo), ed Eutropio, abate di Servitanum.\nLe decisioni del Concilio acquisirono la forza di legge quando il re ne eman\u00f2 un editto di ratificazione. La disobbedienza ad esse era punita con gravi pene (la confisca di met\u00e0 dei beni per gli aristocratici; l'esilio e la perdita di tutte le propriet\u00e0 per i popolani).\nIl concilio \u00e8 divenuto famoso in ambito di studi liturgici in quanto defin\u00ec la nuova forma penitenziale che andava diffondesi, la cosiddetta penitenza tariffata, una \"innovazione vergognosa, esecrabile e arrogante\" invitando quindi a ritornare alla tradizionale penitenza canonica. Tuttavia, la penitenza canonica era molto esigente (implicava forti pene restrittive per il penitente che duravano tutta la vita) e poteva essere fatta solo una volta nella vita. Per questo motivo la penitenza tariffata continu\u00f2 a diffondersi e divenne il modello penitenziale prevalente in tutta la Chiesa di occidente."}
{"id": "799279", "revid": "107806866", "url": "https://it.wikipedia.org/wiki?curid=799279", "title": "Tour de France 1957", "text": "Il Tour de France 1957, quarantaquattresima edizione della Grande Boucle, si svolse in ventidue tappe tra il 27 giugno e il 20 luglio 1957, per un percorso totale di 4 665\u00a0km. \nFu vinto per la prima volta dal passista-cronoman francese Jacques Anquetil, all'esordio al Tour (e, quindi, al primo podio della carriera nella corsa a tappe francese). \nSi tratt\u00f2 della ventunesima edizione in cui si afferm\u00f2 come vincitore un corridore di casa.\nIl fuoriclasse normanno, sedicesimo corridore francese a trionfare nella Grande Boucle, termin\u00f2 le proprie fatiche sugli asfalti transalpini con il tempo di 135h44'42\". \nIl passista-scalatore belga Marcel Janssens (all'unico podio della carriera al Tour) si classific\u00f2 al secondo posto della graduatoria generale.\nLa terza posizione della classifica generale fu appannaggio del passista-scalatore austriaco Adolf Christian (anch'egli, come Anquetil, subito a podio all'esordio nella Grande Boucle. Ma per lui, a differenza di Anquetil, questo sar\u00e0 l'unico podio della propria carriera al Tour).\nIn questa annata l'italiano Gastone Nencini eguagli\u00f2 un importante primato stabilito nel 1955 dal collega francese Rapha\u00ebl G\u00e9miniani: il \"Leone del Mugello\" divent\u00f2 il secondo - e finora ultimo - ciclista ad aver concluso, nello stesso anno, i tre Grandi Giri nei primi dieci della classifica generale (primo al Giro d'Italia, sesto al Tour de France e nono alla Vuelta a Espa\u00f1a).\nResoconto degli eventi.\nAl Tour 1957 parteciparono 120 corridori, dei quali 56 giunsero a Parigi.\nIl vincitore di questa edizione, Jacques Anquetil, fu anche il corridore che si impose nel maggior numero di frazioni: quattro su un totale di ventiquattro (considerando le semitappe). Il normanno conquist\u00f2 la maglia gialla gi\u00e0 alla sesta frazione, confermandola per\u00f2 per un solo giorno; perse infatti il simbolo del primato al termine dell'ottava prova, ma al termine dell'undicesima se ne riappropri\u00f2 definitivamente fino all'arrivo di Parigi, per un totale di sedici finali di tappa su ventiquattro da leader.\nIl dominio di Anquetil trasse origine in quella che sarebbe poi diventata la caratteristica peculiare di tutta la sua carriera: la capacit\u00e0 di mulinare rapporti durissimi, che gli permisero quindi di diventare un eccellente passista e un superbo cronoman. Infatti, nelle tre prove contro il tempo di questa edizione, egli vinse entrambe le prove individuali e la prova a squadre con la sua nazione; inoltre, un\u00ec questa sua peculiarit\u00e0 con la capacit\u00e0 di resistere agli attacchi degli avversari in salita.\nQuesto Tour rappresent\u00f2 il primo di ben cinque affermazioni di Anquetil. Le altre quattro sue vittorie saranno consecutive, a partire dal 1961, fino al 1964.\nAdolf Christian \u00e8 tuttora l'unico corridore di nazionalit\u00e0 austriaca ad essere salito sul podio di Parigi."}
{"id": "799280", "revid": "339392", "url": "https://it.wikipedia.org/wiki?curid=799280", "title": "Glicosamminglicani", "text": ""}
{"id": "799281", "revid": "339392", "url": "https://it.wikipedia.org/wiki?curid=799281", "title": "Glicosaminoglicani", "text": ""}
{"id": "799291", "revid": "107807544", "url": "https://it.wikipedia.org/wiki?curid=799291", "title": "Tour de France 1958", "text": "Il Tour de France 1958, quarantacinquesima edizione della Grande Boucle, si svolse in ventiquattro tappe tra il 26 giugno e il 19 luglio 1958, per un percorso totale di 4 319\u00a0km. \nFu vinto per la prima ed unica volta dallo scalatore-cronoman lussemburghese Charly Gaul (al secondo podio della carriera nella Grande Boucle dopo il terzo posto ottenuto nell'edizione del 1955).\nSi tratt\u00f2 della quarta edizione del Tour vinta da un ciclista del Lussemburgo, esattamente trenta anni dopo la seconda affermazione consecutiva di Nicolas Frantz (peraltro diventato direttore sportivo proprio di Charly Gaul).\nIl Lussemburgo dovr\u00e0 attendere cinquantadue anni per vedere un proprio corridore di nuovo sul pi\u00f9 alto gradino del podio di Parigi.\nGaul, terzo corridore del Lussemburgo a trionfare nel Tour, termin\u00f2 le proprie fatiche sugli asfalti di Francia con il tempo di 116h59'05\". \nIn seconda posizione nella classifica generale si piazz\u00f2 il passista-scalatore e finisseur italiano Vito Favero (al primo e unico podio al Tour come secondo classificato). \nL'arcigno scalatore francese Rapha\u00ebl G\u00e9miniani (per la seconda ed ultima volta al podio della Grande Boucle dopo il secondo posto colto nell'edizione del 1951) concluse al terzo posto della graduatoria generale.\nResoconto degli eventi.\nAl Tour 1958 parteciparono 120 corridori, dei quali 78 giunsero a Parigi.\nCharly Gaul \u00e8 stato il terzo lussemburghese a vincere la corsa a tappe francese dopo Fran\u00e7ois Faber e Nicolas Frantz.\nTra i pi\u00f9 grandi scalatori della storia del ciclismo, Gaul (detto \"l'angelo della montagna\" dopo la straordinaria impresa al Monte Bondone nel Giro d'Italia 1956 che vinse) fu maglia gialla soltanto alla fine delle ultime due tappe su un totale di ventiquattro frazioni; conquist\u00f2 infatti il simbolo del primato della Grande Boucle al termine della penultima tappa, la cronometro individuale (altra specialit\u00e0 nella quale il lussemburghese eccelleva) Besan\u00e7on-Digione, a spese dell'italiano Vito Favero. Seppe vincere anche quattro tappe, anche se il corridore che in questa edizione si aggiudic\u00f2 il maggior numero di frazioni fu il francese Andr\u00e9 Darrigade con cinque successi.\nVito Favero riusc\u00ec a terminare sul podio di Parigi come esordiente al Tour. Parteciper\u00e0 alla corsa a tappe francese altre due volte (1959 e 1961), ma in entrambe si ritirer\u00e0; quindi, nell'unica volta che termin\u00f2 la Grande Boucle ottenne il podio.\nPer il francese Rapha\u00ebl G\u00e9miniani fu l'undicesima ed ultima partecipazione al Tour, conclusa per la seconda volta al podio (secondo nel 1951 e terzo nel 1958); per lui anche un quarto (1950), un sesto, un nono, un undicesimo, un quindicesimo posto e due ritiri (1947 e 1954)."}
{"id": "799292", "revid": "1305772", "url": "https://it.wikipedia.org/wiki?curid=799292", "title": "Bordonaro", "text": "Bordonaro (\"Buddunaru\" in dialetto messinese) \u00e8 un quartiere di Messina facente parte della Circoscrizione III, situato 4\u00a0km a sud-ovest del centro citt\u00e0.\nSituato nella vallata del torrente Bordonaro, oggi parzialmente coperto, negli ultimi anni ha conosciuto un notevole incremento demografico passando dai 3.000 abitanti del 1995 ai quasi 9.000 di oggi.\nOrigini del nome.\nIl termine siciliano \"bburdunaru\" pu\u00f2 essere usato come sinonimo di \"mulettiere\" e \"conduttore di animali da soma\", ma nello specifico indica \"colui che dietro compenso conduce, mantiene e custodisce i bardotti\", e cio\u00e8 gli ibridi concepiti dall'unione di un'asina con un cavallo. Il nome deriverebbe da questa particolare categoria di allevatori o potrebbe aver attinto dal cognome di qualche famiglia che aveva possedimenti e attivit\u00e0 artigianali o economiche nella zona.\nIl vocabolo ricalca perfettamente il termine latino \"burdonarius\", ovvero \"colui che conduce le bestie da soma\". In realt\u00e0 deriverebbe da bardone che portavano gli asini quando portavano il grano dalla citt\u00e0 ai mulini di Bordonaro i quali erano molto fiorenti.\nMonumenti e luoghi d'interesse.\nLa chiesa principale, \"Santa Maria delle Grazie\" \u00e8 situata al centro del paese. All'interno sono custodite numerose opere recuperate dopo il sisma del 1908 dall'antica parrocchiale, posta dirimpetto alla costruzione attuale sull'opposta sponda del torrente. Oltre alla quattrocentesca statua della Madonna delle Grazie di Antonello Gagini (1496) figurano infatti diversi altari e un pergamo sette-ottocenteschi, una tavola settecentesca della \"Madonna della Lettera\", patrona di Messina, nonch\u00e9 diverse tele otto-novecentesche raffiguranti la \"Madonna dell'Idria\", \"la Sacra Famiglia\", la \"Madonna del Rosario\", \"la Circoncisione\", la \"Madonna del Rosario\",\"I santi Pietro e Paolo\", \"San Gioacchino e Sant'Anna\", il \"Sacro Cuore di Ges\u00f9\", \"La Crocifissione\", e la \"Madonna delle Grazie\".Patrono del villaggio \u00e8 San Pantaleone medico e martire patrono della comunit\u00e0 dal 1812. La parrocchia \u00e8 ricca di arredi sacri come argenti, palliotti, tovaglie, ed ex voto. Ci sono inoltre tre statue rivestite in argento opera degli argentieri messinesi, raffiguranti San Pantaleone il santo patrono; la Madonna delle Grazie la titolare e San Giuseppe.\nNella centrale piazza Semiramide figura il monumento in marmo bianco ai caduti. La piazza era un tempo occupata da una fontana di fattura tardo ottocentesca in muratura sormontata da una piccola statua bronzea di Afrodite ai bagni, ora collocata in uno slargo assai vicino alla sede originaria.\nA Bordonaro Superiore, la parte dell'abitato che meglio ha conservato i caratteri originari dell'insediamento tipicamente rurale, si trova la piccola chiesetta di S. Nicola, di origine quattrocentesca.\nSociet\u00e0.\nTradizioni e folclore.\nBordonaro festeggia ad anni alterni la Madonna delle Grazie e San Pantaleone, le cui statue argentee vengono portate in processione nel mese di luglio.\nLa manifestazione folcloristica pi\u00f9 importante del villaggio \u00e8 la festa de \"'U Pagghiaru\", che si tiene annualmente il 6 gennaio.\nLa sua origine risale all'XI secolo ed \u00e8 stata introdotta dai Padri Basiliani che portarono dalla lontana Armenia l'uso di festeggiare il Battesimo del Signore con riti solenni celebrati sotto l'albero a forma di capanna.\n\"'U Pagghiaru\" viene rivestito di rami di corbezzoli che vengono messi attorno al tronco e e con arance, limoni, mandarini e ciambelle di pane azzimo. La festa del Pagghiaru \u00e8 unica in Sicilia ed anche a livello nazionale, non si celebra festa simile in nessun altro posto.\nPer la sua singolare caratteristica ogni anno richiama migliaia di persone che assistono a tale rito, anche perch\u00e9 si conserva la tradizione dello sparo della pantomina de \"'u cavadduzzu e l'omu sabbaggiu\". Santino Villari cultore delle tradizioni del villaggio ha pubblicato un libro sulla storia di Bordonaro e sulla devozione a San Pantaleone tramandata dai monaci basiliani che a Bordonaro vissero e operarono. (Alle mie radici anno 2016).\nGeografia antropica.\nAlle vecchie case che costituivano il centro abitato di Bordonaro, si sono aggiunti numerosi complessi edilizi e residence che hanno cambiato la fisionomia del villaggio, rendendolo molto pi\u00f9 simile ad un sobborgo periferico. La massiccia urbanizzazione ha coinvolto anche la cosiddetta \"Collina del Calvario\"."}
{"id": "799295", "revid": "123620660", "url": "https://it.wikipedia.org/wiki?curid=799295", "title": "D.Gray-man", "text": " \u00e8 un manga creato dalla \"mangaka\" Katsura Hoshino, da cui in seguito \u00e8 stata tratta una serie televisiva anime dal titolo omonimo, prodotto da TMS Entertainment. \nIl manga cominci\u00f2 la sua pubblicazione sul settimanale \"Weekly Sh\u014dnen Jump\" nell'uscita 27 del 2004 per poi essere spostato sul mensile \"Jump Square\" dal novembre 2009 al dicembre 2012, ed infine su \"Jump SQ.Crown\" dal giugno 2015 in poi. Da aprile 2018 la serie riprende con regolarit\u00e0 la serializzazione, all'interno della nuova rivista Jump SQ. Rise, con l'uscita trimestrale dei capitoli. Ad oggi sono stati pubblicati 26 volumi. Una nuova serie anime \u00e8 stata annunciata per il 2016, continuando dal punto in cui l'anime originale si era interrotto. A marzo 2016, un nuovo video promozionale \u00e8 stato pubblicato il quale ha rivelato il nome del prossimo sequel, \"D.Gray-Man Hallow\", insieme al cast di doppiatori e alla data di uscita, il 4 luglio 2016. \nLa versione italiana \u00e8 a cura della Panini Comics sotto l'etichetta Planet Manga, mentre l'anime \u00e8 inedito.\nTrama.\nIn una misteriosa Europa ottocentesca vagano sulla Terra dei misteriosi esseri, nati dalla disperazione e dalle tenebre del cuore umano: gli Akuma, mostri che spargono morte e distruzione. Proprio per far fronte a questa piaga venne creata una congrega di speciali guerrieri, gli Esorcisti, di cui fa parte Allen Walker, il protagonista di questa narrazione dai toni gotici. Ragazzo innocente ma allo stesso tempo maledetto dal padre quando era piccolo, si ritrover\u00e0 a poter \u201csfruttare\u201d la propria maledizione nel suo lavoro di esorcista. Ancor prima di entrare a far parte a tutti gli effetti dell'Ordine Oscuro (nome della congrega degli Esorcisti, fondata dal Vaticano per contrastare il Conte del Millennio e gli Akuma), Allen aveva gi\u00e0 ben chiari i suoi obiettivi: distruggere tutti gli Akuma e sconfiggere il Costruttore, o Conte del Millennio, cio\u00e8 colui che, approfittando della tristezza nel cuore umano, corrompe gli uomini con la falsa speranza di resuscitare i cari defunti e crea invece gli Akuma dalle anime dei morti richiamati dall'aldil\u00e0. Allen \u00e8 stato allievo del generale Marian Cross, anch'egli esorcista appartenente all'Ordine Oscuro. Dopo tre anni di \u201ctirocinio\u201d, Cross decide di mandarlo al quartier generale per permettergli di fregiarsi della qualifica piena di Esorcista. Trovare il Castello dell'Ordine per\u00f2 non \u00e8 facile, perci\u00f2 gli affida un golem di nome Timcanpy, che lo aiuter\u00e0 a raggiungere la meta. Una volta arrivato al quartier generale, Allen scopre qual \u00e8 il vero scopo degli esorcisti: ritrovare tutti i pezzi dell'Innocence, un oggetto dai formidabili poteri che contrasta la Dark Matter usata dal Conte del Millennio per creare gli akuma.\nAllen, dopo avere partecipato ad una missione in Cina, perde il braccio sinistro di Innocence per colpa di Tiky Mikk (Noah del piacere). Viene salvato dal sistema di sicurezza dell'ordine Sede asiatica dove, in seguito ad alcuni test, riesce a recuperare la sua Innocence. Intanto Lenalee e Lavi sono trasportati dalla flotta di Anita a Edo (Tokyo), dove \u00e8 presumibile che sia nascosta l'arca e l'uovo di Akuma. Durante il viaggio Lenalee perde la sensibilit\u00e0 alle gambe per uno scontro con un akuma di livello 3 e dovranno scontrarsi con questi ultimi fino ad arrivare a Edo centrale, dove Tiky e altri akuma sfidano gli esorcisti. Intanto i tentativi di far ritornare l'Innocence di Allen al suo posto sono inutili. Durante l'attacco di un livello 2 alla sede asiatica Allen capisce di aver perso il suo vero scopo iniziale, quello per cui aveva iniziato a lavorare come esorcista: la salvezza degli akuma! Allen si precipita in soccorso dei suoi nuovi amici della sede asiatica e risveglia la propria Innocence, che cambia radicalmente diventando un mantello bianco con una maschera d'argento. Questa Innocence \u00e8 denominata Crown Clown. Ristabilitosi, Allen parte con un pezzo dell'arca portata dall'akuma per Edo, dove salver\u00e0 Lenalee dalle grinfie del Conte del Millennio, che pensa sia di Lenalee il cuore dell'Innocence. Allen, arrivato a Edo, combatte contro il Conte, ma quest'ultimo si ritira. Gli esorcisti si riposano sotto un ponte nelle vicinanze della citt\u00e0 e, mentre tutto sembra finito, Lenalee viene trasportata nell'arca, ma vengono anche trasportati Allen, Kanda, Lavi e Alister e un certo Chaoji che diventer\u00e0 un esorcista. Nell'arca Kanda affronta Skin Borick (Noah della furia di Dio) e vince, ma purtroppo viene downloadato insieme alla sua stanza. Il secondo a scomparire \u00e8 Alister, dopo avere combattuto con due Noah che poi diventano uno. Quindi tocca ad Allen e a Lavi combattere contro Road e Tiky vincendo. Allen, dopo avere rincontrato il suo maestro, viene a conoscenza di essere erede del quattordicesimo noah (Neah), ovvero l'unico noah a saper pilotare l'arca. Il download viene fermato e tutti ritornano a casa.\nLe cose sembrano andare per il verso giusto quando dai piani alti arrivano Levlee e Howard Link (molto probabilmente suo assistente). Il primo dubita della fedelt\u00e0 di Walker nei confronti dell'ordine e perci\u00f2 lo fa tenere d'occhio. Intanto Lulubell (Noah della forma) si infiltra nell'Ordine Oscuro per recuperare l'uovo. La sezione scientifica viene attaccata e solo Allen pu\u00f2 sconfiggere la moltitudine di akuma portati da Lulubell. Lenalee, Lavi e Kanda per il momento sono privi della loro innocence. Allen sembra cavarsela grazie alla Crown Belt ma poi i nemici diventano troppi e quindi sguaina la sua Krown Klown al punto critico (evolutasi nello scontro con Tiky) che \u00e8 una spada identica a quella del conte che pu\u00f2 trafiggere solo ci\u00f2 che \u00e8 malvagio e quindi riesce a cavarsela. I guai arrivano quando appare un nuovo livello sulla tabella evolutiva degli akuma ovvero il livello 4. D\u00e0 molte difficolt\u00e0 ad Allen, ma grazie all'intervento di Lenalee riesce a cavarsela e a uccidere il 4\u00ba livello. I nuovi dark boots di Lenalee vengono denominati secondo la tipologia di innocence di tipo cristallo ovvero un mezzo tra parassita ed equipaggiamento.\nNegli ultimi capitoli usciti, Allen, in fuga dall'Ordine, perde il controllo del suo corpo in favore del 14-esimo, che incontra il Conte facendolo precipitare nei ricordi e nella disperazione. Intervengono i Noah a salvare il Conte, finch\u00e9 Allen, dopo un viaggio nei ricordi di Mana, richiamato dalla voce di Johnny Gill, torna alla realt\u00e0, ma questi due vengono catturati (in realt\u00e0 salvati) da Kanda e dal generale Tiedoll, detentore dell'abilit\u00e0 Maker of Eden, che gli permette di creare anche esseri viventi come piante avvolgenti e carrozze con cavalli. In tutto questo: Timcanpy, il golem costruito dal generale Marian Cross con l'amuleto \"Legno di Cornelia\" e migliore amico di Allen, \u00e8 stato distrutto dal 14-esimo; Apocryphos, Innocence che ha preso forma e volont\u00e0 umane e che ha ucciso Cross con un colpo in testa, \u00e8 stato catturato dai Noah; l'ispettore Lvellie ha inviato Link ad allearsi col 14-esimo. Durante la fuga con Tiedoll, Kanda segue Allen che si teletrasporta con l'Arca.\nPersonaggi.\nLa maggior parte dei personaggi sono Esorcisti, ma altri appartengono alla Famiglia Noah, come Road Kamelot, Tyki Mikk, Lulubel e Jusdebi. Ma alcuni non appartengono n\u00e9 all'uno n\u00e9 all'altro gruppo, come Komui Lee e Malcom C. Leverrier.\nMedia.\nManga.\nScritto e disegnato da Katsura Hoshino, i capitoli di \"D.Gray-man\" sono serializzati su \"Weekly Sh\u014dnen Jump\" a partire dal 31 maggio 2004. I \"tank\u014dbon\" pubblicati dalla Sh\u016beisha, sotto l'etichetta Jump Comics, sono 27, il primo dei quali usc\u00ec il 9 ottobre del 2004.\nIn patria, la serie si \u00e8 arrestata varie volte a causa di una malattia dell'autrice. L'ultima maggiore interruzione si ha avuta tra l'agosto ed il settembre del 2007, durante il quale la serie venne interrotta per quattro uscite, un intero mese. Successivamente, anche nel corso del 2008, la serie ha subito altri cambiamenti e pause settimanali, diminuendo anche il totale delle pagine pubblicate settimanalmente, passando da un totale di 18 ad uno di 15.\nQuesti cambiamenti suscitarono lo scontento da parte dei fan giapponesi della serie, che portarono la serie quasi alla sua interruzione, prima di una notevole ripresa, non priva comunque di varie pause settimanali.\nEdizione italiana.\nL'editore italiano con una nota nel volume 6, ha reso note le differenze fra i nomi dei personaggi della versione italiana e quelli che l'autore reputa corretti per le traduzioni utilizzanti alfabeto latino. Queste differenze non sono interamente frutto di errori di interpretazione da parte della traduttrice, infatti l'autore pur indicando la traslitterazione di come \"Arystar Krory\", la traduttrice considera pi\u00f9 appropriata la propria traslitterazione in \"Aleister Crowley\" che, a suo avviso, serve a rendere pi\u00f9 immediata la citazione all'omonimo esoterista realmente vissuto.\nAnime.\nIl 3 ottobre 2006 \u00e8 iniziato un adattamento anime di D.Gray-man, diretto da Nabeshima Osamu. Ad oggi sono andati in onda 103 episodi tratti dalla serie. L'anime \u00e8 terminato, bench\u00e9 la storia non si possa dire conclusa. I diritti home video dell'anime per l'Italia sono stati acquistati dalla Panini Video tramite una sua affiliata inglese, The Licensing Machine, ma non \u00e8 stato pubblicato. Nel mese di dicembre, inoltre, \u00e8 stato annunciato al Jump festa una seconda serie animata che riprender\u00e0 le vicende dopo la fine della prima serie.\nColonna sonora.\nTutte le musiche dell'anime di D.Gray-man sono state composte da Kaoru Wada, e due soundtrack CD sono state registrate e messe in vendita in Giappone dalla Sony Music Entertainment. Il primo, \"D.Gray-man Original Soundtrack 1\" \u00e8 uscito il 21 marzo 2007, contenente 34 tracce assieme alle varie opening ed ending dell'anime.\nIl secondo soundtrack contiene invece 31 tracce, \"D.Gray-man Original Soundtrack 2\", ed \u00e8 uscito il 19 dicembre 2007.\nIl 17 dicembre 2008 \u00e8 stato pubblicato il disco \"D.Gray-man Original Soundtrack 3\", che contiene 33 tracce inclusa Tsunai da Te Nei Kisu Wo, canzone suonata dal protagonista nel volume 14,attesissima fra i fan della serie.\nSigle.\nSono le sigle di apertura e chiusura che si trovanno rispettivamente prima e dopo l'episodio; nella trasmissione giapponese di D.Gray-man abbiamo quindi: \"Sigla di apertura\" - \"Episodio\" - \"Sigla di chiusura\"\nIn totale abbiamo 4 Opening e 8 Ending + 2 Special Ending.\nFilm.\nIl regista Tim Burton, durante un'intervista, ha detto di essersi molto interessato al manga che forse ne ricaver\u00e0 un film.\nVideogiochi.\nIn Giappone \u00e8 uscito un videogioco per Nintendo DS il 29 marzo 2007. Il gioco \u00e8 intitolato \"D.Gray-man: Kami no Shitotachi\" (Prescelto da Dio). Nel gioco il giocatore interagisce con i personaggi della serie e distrugge gli Akuma utilizzando il touch screen e lo stilo.\nL'11 settembre 2008, \u00e8 uscito in Giappone il secondo videogioco per PlayStation 2, \"D.Gray-man: Sosha no Shikaku\" (Qualifica di Suonatore). \u00c8 un GdR vecchio stampo, nel quale si interpretano vari esorcisti contemporaneamente per attaccare i nemici.\n\"D.Gray-man\" appare anche nel videogioco \"Jump Super Stars\" e nel seguito \"Jump Ultimate Stars\".\nAccoglienza.\nSia il manga che l'anime hanno riscosso una grande accoglienza sia nazionale che internazionale, ispirando videogiochi, action figures, cosplay e giochi di carte collezionabili. Le vendite dei primi 25 volumi si attestano sui di copie. Il volume 26, nell'anno solare di uscita, raggiunge quota copie. Come pubblicizzato sull'annuncio del volume 27, la serie ha raggiunto 25 milioni di copie in circolazione.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"D.Gray-man\" si \u00e8 classificata al 95 posto."}
{"id": "799297", "revid": "124988467", "url": "https://it.wikipedia.org/wiki?curid=799297", "title": "Brian Van Holt", "text": "Biografia.\nDi origini scozzesi ed irlandesi, Van Holt ha recitato nel ruolo di Sean Cavennaugh nella mini-serie TV per la CBS \"Threshold\". Ha preso parte anche alle produzioni cinematografiche \"La maschera di cera (House of Wax)\", \"L'uomo di casa (Man of the House)\", \"S.W.A.T. - Squadra speciale anticrimine\", \"Basic\", \"Confidence - La truffa perfetta\", \"Windtalkers\", \"Black Hawk Down - Black Hawk abbattuto\", oltre che apparire in alcuni episodi delle serie televisiva \"Love &amp; Money\", \"Sex and the City\", \"Pi\u00f9 forte ragazzi\", \"Homicide\", \"Spin City\", e \"Beverly Hills 90210\". Nella serie di David Milch per HBO, \"John from Cincinnati\", Van Holt \u00e8 stato co-protagonista, nel ruolo di Butchie Yost, il figlio della leggenda del surf Mitch Yost. Dal 2009 \u00e8 nel cast principale della serie Cougar Town.\nVan Holt vive ad Huntington Beach, California. Ha una laurea in Sociologia e Psicologia conseguita nel 1993 alla UCLA.\nDoppiatori italiani.\nNelle versioni in italiano delle opere in cui ha recitato, Brian Van Holt \u00e8 stato doppiato da:"}
{"id": "799300", "revid": "647919", "url": "https://it.wikipedia.org/wiki?curid=799300", "title": "Agostino de Fondutis", "text": ""}
{"id": "799307", "revid": "647919", "url": "https://it.wikipedia.org/wiki?curid=799307", "title": "Agostino de Fonduti", "text": ""}
{"id": "799309", "revid": "83531", "url": "https://it.wikipedia.org/wiki?curid=799309", "title": "NGC 2276", "text": "NGC 2276 \u00e8 una galassia alquanto debole, ma facile da trovare utilizzando la \"visione distolta\" per individuarla. Abbastanza uniforme in quanto a luminosit\u00e0, i bracci sono distinguibili solo in foto o in CCD.\nIn immagini pi\u00f9 dettagliate la struttura asimmetrica, disordinata e tentacolare dei bracci ha fatto pensare in passato di trovarsi di fronte un ammasso invece di una sola galassia.\nDa osservazioni dettagliate sul moto dei gas di questa galassia sembra che vi sia una cospicua interazione con la vicina NGC 2300.\nPer individuare la zona di cielo dove \"distogliere lo sguardo\" per intuirne la presenza va segnalato che si trova 2',4 a NE della stella doppia SAO 1148 o ADS 5868, la cui componente principale \u00e8 di magnitudine 8,03 e di tipo spettrale F8, mentre la secondaria \u00e8 separata di 0',7 ed \u00e8 di magnitudine 9,8.\nNei pressi, a 6',4 in direzione ESE vi \u00e8 la galassia NGC 2300.\nSupernove.\nNGC 2276 \u00e8 fra le pi\u00f9 prolifiche galassie in quanto ad esplosioni di supernovae in epoca storica:\nBuco nero.\nNel corso del 2015, dati ottenuti dalle osservazioni del Telescopio spaziale Chandra hanno identificato, in uno dei bracci di spirale della galassia, un oggetto denominato NGC 2276-3c che molto probabilmente \u00e8 un buco nero di massa intermedia. Tali oggetti sono considerati attualmente rari perch\u00e9 difficili da identificare, ma si rivelano particolarmente importanti dato che potrebbero spiegare le dinamiche della formazione dei buchi neri supermassicci.\nAltre scoperte.\nUn altro studio del 2015, sempre condotto con i dati raccolti dal Telescopio spaziale Chandra, ha evidenziato la presenza nella galassia di una ricca popolazione di sorgenti ultraluminose di raggi X (ULX), constatando anche un elevato tasso di formazione stellare con un ritmo di 5-15 masse solari all'anno.\nSi ipotizza che questa elevata attivit\u00e0 sia stata innescata dalla collisione con una galassia nana entrata in interazione con NGC 2276 e ci\u00f2 potrebbe anche spiegare la presenza del buco nero di massa intermedia."}
{"id": "799310", "revid": "31886", "url": "https://it.wikipedia.org/wiki?curid=799310", "title": "Arp 25", "text": ""}
{"id": "799311", "revid": "31886", "url": "https://it.wikipedia.org/wiki?curid=799311", "title": "UGC 3740", "text": ""}
{"id": "799312", "revid": "287204", "url": "https://it.wikipedia.org/wiki?curid=799312", "title": "Tour de France 1959", "text": "Il Tour de France 1959, quarantaseiesima edizione della Grande Boucle, si svolse in ventidue tappe tra il 25 giugno e il 18 luglio 1959, per un percorso totale di 4 355\u00a0km.\nFu vinto per la prima ed unica volta dallo scalatore spagnolo Federico Bahamontes (peraltro al primo podio nella Grande Boucle). \nBahamontes, chiamato \"l'Aquila di Toledo\", fu il primo corridore spagnolo della storia capace di imporsi al Tour de France. Prima di lui, ma sul terzo gradino, era salito sul podio di Parigi soltanto un altro suo connazionale, Bernardo Ruiz nell'edizione del 1952.\nLa Spagna dovr\u00e0 attendere quattordici anni per rivedere un suo corridore salire in maglia gialla sul pi\u00f9 alto gradino del podio di Parigi.\nBahamontes termin\u00f2 le proprie fatiche sulle strade transalpine con il tempo di 123h46'45\" davanti a due corridori francesi. \nNella seconda posizione della graduatoria generale si classific\u00f2 il passista-scalatore Henry Anglade (all'unico podio della carriera al Tour). \nAl terzo posto della classifica generale si piazz\u00f2 il passista-cronoman Jacques Anquetil (per il fuoriclasse normanno si ttatt\u00f2 della seconda volta sui gradini del podio della Grande Boucle dopo la vittoria nell'edizione del 1957).\nResoconto degli eventi.\nAl Tour 1959 parteciparono 120 corridori, dei quali 65 giunsero a Parigi.\nIl Tour de France 1959 fu un'edizione tattica, con i francesi a controllarsi l'uno contro l'altro. In particolare, Jacques Anquetil cerc\u00f2 in tutti i modi di evitare il trionfo del connazionale Henry Anglade, mentre i due principali scalatori della competizione, l'iberico Federico Bahamontes ed un Charly Gaul fuori-classifica, si allearono proprio in funzione anti-francese, avendo la meglio alla fine.\nFederico Bahamontes fu leader della classifica generale al termine delle ultime sei tappe sulle ventidue totali. Egli vinse la frazione a cronometro di Puy de D\u00f4me (15\u00aa tappa).\nQuattro furono i corridori a vincere il maggior numero di tappe (due ciascuno) su un totale di ventidue frazioni previste in questa edizione: Dino Bruni, Rolf Graf, Roger Rivi\u00e8re e Andr\u00e9 Darrigade."}
{"id": "799313", "revid": "31886", "url": "https://it.wikipedia.org/wiki?curid=799313", "title": "PGC 21039", "text": ""}
{"id": "799317", "revid": "31886", "url": "https://it.wikipedia.org/wiki?curid=799317", "title": "MCG +14-4-28", "text": ""}
{"id": "799319", "revid": "287204", "url": "https://it.wikipedia.org/wiki?curid=799319", "title": "Pierre-Fr\u00e9d\u00e9ric Sarrus", "text": "Biografia.\nProfessore presso l'Universit\u00e0 di Strasburgo (1826-1856) e membro dell'Accademia delle Scienze di Parigi (1842), fu autore di numerosi trattati, tra cui uno sulla soluzione di equazioni numeriche con incognite (1842), uno sugli integrali multipli e le loro condizioni di integrabilit\u00e0, uno sulla determinazione delle orbite delle comete.\n\u00c8 noto per aver scoperto una regola mnemonica, poi denominata regola di Sarrus, per calcolare il determinante di una matrice 3x3. L'espediente fornisce un metodo facilmente memorizzabile per lavorare con determinanti di matrici quadrate del terzo ordine, ma il suo limite sta nella sua non applicabilit\u00e0 per matrici quadrate di ordine diverso. Sarrus dimostr\u00f2 anche il lemma fondamentale del calcolo delle variazioni.\nI numeri di Sarrus sono pseudoprimi di base 2. "}
{"id": "799326", "revid": "163662", "url": "https://it.wikipedia.org/wiki?curid=799326", "title": "Fenarete", "text": "Biografia.\nSpos\u00f2 Sofronisco da cui ebbe Socrate e, dal momento che Sofronisco mor\u00ec prima del 424 a.C., questi fu probabilmente il primo marito di Fenarete, mentre Ceredemo, padre di Patrocle, il secondo.\nDella vita di Fenarete non si sa molto, anche se il nome (che significa \"portatrice di virt\u00f9\") potrebbe indicarne un'origine aristocratica.\nNella storia della filosofia Fenarete \u00e8 ricordata, pi\u00f9 che per precisi meriti personali, per avere ispirato in qualche modo il metodo dialettico del figlio.\nNel \"Teeteto\" platonico, infatti, \u00e8 lo stesso Socrate a paragonare la propria opera di filosofo con il mestiere della madre, che era levatrice: il metodo socratico (o \"maieutica\") consisteva, infatti, nell'aiutare l'interlocutore a produrre dei pensieri e delle idee personali, senza alcuna imposizione."}
{"id": "799330", "revid": "828781", "url": "https://it.wikipedia.org/wiki?curid=799330", "title": "Tour de France 1960", "text": "Il Tour de France 1960, quarantasettesima edizione della \"Grande Boucle\", si svolse in ventuno tappe tra il 26 giugno e il 17 luglio 1960, per un percorso di complessivi 4\u00a0173 chilometri. \nFu vinto per la prima e unica volta dal passista-scalatore e discesista italiano Gastone Nencini (al primo ed unico podio nella corsa a tappe francese).\nIl \"Leone del Mugello\", quarto corridore italiano ad imporsi nell'importante gara francese, concluse le sue fatiche sugli asfalti transalpini con il tempo di 112h08'42\". \nIl passista-scalatore italiano Graziano Battistini (all'unico podio della carriera, peraltro all'esordio nella Grande Boucle), si piazz\u00f2 al secondo posto della classifica generale. \nPrima di questa edizione del 1960, soltanto nel 1949 due corridori italiani (Fausto Coppi e Gino Bartali) avevano terminato ai primi due posti della classifica generale il Tour de France.\nLa terza posizione della classifica generale fu conseguita dal passista-scalatore belga Jan Adriaensens (al secondo e ultimo podio al Tour dopo un altro terzo posto da lui ottenuto nell'edizione del 1956).\nL'italiano Imerio Massignan vinse la classifica degli scalatori, il francese Jean Graczyk la graduatoria a punti.\nResoconto degli eventi.\nAl Tour de France 1960 parteciparono 128 corridori in rappresentanza di 13 squadre nazionali e regionali; di essi 81 conclusero la corsa.\nIl trionfatore Gastone Nencini vest\u00ec la maglia gialla dopo la seconda frazione, la semitappa di Bruxelles, cronometro individuale vinta da Roger Rivi\u00e8re. Il giorno dopo il toscano mantenne la \"leadership\", ma poi la perse dopo una tappa vinta da Nino Defilippis. A met\u00e0 Tour, al termine della tappa (l'undicesima) conclusasi a Pau, riconquist\u00f2 il primato della classifica generale per mantenerlo poi fino a Parigi. In totale, pur non vincendo alcuna tappa, fu complessivamente maglia gialla in quattordici frazioni su ventidue.\nSpicca in quest'edizione l'incidente che vide coinvolto Roger Rivi\u00e8re. Era la quattordicesima tappa e il ventiquattrenne francese si trovava secondo in classifica dietro Nencini. Nella discesa del Col de Perjuret, mentre stava cercando di riportarsi su Nencini \u2013 il quale, sfruttando le proprie doti di discesista, lo aveva distaccato gi\u00e0 di circa 2 minuti \u2013 cadde rovinosamente in un dirupo: riport\u00f2 la frattura della colonna vertebrale e rimase paralizzato alle gambe, dovendo porre fine alla carriera ciclistica. Al termine della \"Grande Boucle\" Nencini si present\u00f2 per il tradizionale trionfo al Parco dei Principi di Parigi, consegnando il mazzo di fiori del giro d'onore al commissario tecnico francese Bodet perch\u00e9 lo portasse allo sfortunato rivale. Rivi\u00e8re fino all'incidente si era aggiudicato tre tappe.\nDopo il trionfo Gastone Nencini non partecip\u00f2 pi\u00f9 al Tour de France; prima della vittoria vi aveva preso parte altre tre volte: ventiduesimo nel 1956, sesto nel 1957 e quinto nel 1958. Graziano Battistini ottenne il podio alla prima partecipazione al Tour de France, mentre Jan Adriaensens concluse nuovamente terzo, cos\u00ec come nell'edizione 1956."}
{"id": "799336", "revid": "155634", "url": "https://it.wikipedia.org/wiki?curid=799336", "title": "Francesco Diana", "text": "Biografia.\nLa carriera prefettizia.\nLaureatosi in giurisprudenza nel 1921, Diana vinse il concorso per segretario di prefettura ed ebbe come prima destinazione la Prefettura di Mantova, ove ricevette l'incarico di Capo di Gabinetto, e subito dopo quelle di Como e Bari. Venne quindi nominato viceprefetto ispettore a Milano, ma nel 1943 a seguito di un grave incidente automobilistico, rimase fuori servizio per sei anni. Nel 1949 riprese la carriera come prefetto di Campobasso e, successivamente, di Catanzaro. Dal 1951 al 1956, Francesco Diana rivest\u00ec il prestigioso incarico di prefetto di Napoli, cui fece seguito la nomina di Consigliere di Stato. Nel 1961, Diana chiuse la sua carriera con la nomina a Commissario straordinario del Comune di Roma, che detenne fino al luglio del 1962, a seguito dell'elezione dei nuovi amministratori capitolini.\nL'incarico di Commissario straordinario del Comune di Roma.\nIl 29 aprile 1961, il Sindaco di Roma Urbano Cioccetti era stato costretto a rassegnare le dimissioni, in seguito alla scoperta che alcuni appalti di manutenzione stradale per una somma considerevole erano stati affidati, a trattativa privata, alle ditte controllate dal segretario regionale della DC. Risultato vano ogni tentativo di eleggere un nuovo Sindaco, Francesco Diana fu nominato Commissario prefettizio e, successivamente allo scioglimento del Consiglio comunale (luglio 1961), Commissario straordinario. Tale carica comportava l'esercizio dei poteri di Sindaco, della Giunta e del Consiglio comunale.\nL'incarico di Francesco Diana fu contrassegnato dalle vicende collegate all'approvazione del Piano Regolatore Generale del Comune di Roma. L'amministrazione precedente aveva adottato un nuovo Piano regolatore comunale il 24 giugno 1959, e - come da norma di legge - lo aveva inviato per la sua approvazione al Ministero dei lavori pubblici, che aveva a disposizione tre anni di tempo per pronunciarsi. Nel frattempo, la normativa prevedeva l'applicazione di cosiddette \u201cnorme di salvaguardia\u201d a tutela dei vincoli imposti dal piano solamente adottato. Il 23 novembre 1961, il Consiglio Superiore dei Lavori Pubblici restitu\u00ec il piano al Comune (in amministrazione straordinaria) con richiesta di modifiche, fermi restando i termini di validit\u00e0 dei vincoli di salvaguardia.\nData la sostanzialit\u00e0 delle modifiche richieste e l'imminenza della scadenza dei termini, il ministro dei Lavori Pubblici Fiorentino Sullo si accord\u00f2 con il commissario Diana per la nomina di un comitato di consulenti composto dagli architetti Mario Fiorentino, Piero Maria Lugli, Vincenzo Passarelli, Luigi Piccinato e Michele Valori, incaricato di predisporre velocemente un nuovo piano regolatore, che doveva essere adottato dal commissario stesso in regime di amministrazione straordinaria. Nel frattempo, erano state indette le nuove elezioni comunali, per il 10 giugno 1962. Conclusi in tempo utile, per il successivo invio del \"progetto di piano\" elaborato dai cinque consulenti al Ministero dei Lavori Pubblici, Francesco Diana, il giorno prima delle elezioni, annunci\u00f2 di non poter firmare il nuovo progetto di Piano regolatore, non essendo corredato dal prescritto piano finanziario. Ci\u00f2 comport\u00f2 la creazione di un'ulteriore procedura straordinaria, da parte del ministro Sullo, che avoc\u00f2 a s\u00e9 i poteri di adottare il \"progetto di piano\" e fiss\u00f2 al 18 dicembre successivo il termine ultimo per l'adozione del piano regolatore da parte della nuova amministrazione comunale. Con la prima riunione del nuovo Consiglio comunale e l'elezione a sindaco di Roma di Glauco Della Porta (17 luglio 1962) cess\u00f2 l'incarico straordinario di Francesco Diana. Il nuovo Piano Regolatore Generale di Roma fu adottato dal Consiglio comunale esattamente il 18 dicembre 1962.\nRitiratosi a vita privata, Francesco Diana mor\u00ec nel 1969 nella sua abitazione romana ai Parioli.\nCuriosit\u00e0.\nDurante il mandato di Commissario straordinario del Comune di Roma, Diana ha voluto lasciare un segno del suo passaggio nella capitale intitolando una via alla sua citt\u00e0 natale, Francavilla di Sicilia, nella zona urbanistica Torre Angela."}
{"id": "799339", "revid": "47767", "url": "https://it.wikipedia.org/wiki?curid=799339", "title": "Amon Goeth", "text": ""}
{"id": "799348", "revid": "181699", "url": "https://it.wikipedia.org/wiki?curid=799348", "title": "La Uomo Tv", "text": "La Uomo TV \u00e8 stata una televisione privata di Roma.\nStoria.\nL'emittente nacque inizialmente il 20 maggio 1977 con il nome di TeleCoop 55 e trasmetteva sulla frequenza UHF 55 da Monte Compatri. Poche settimane dopo, presumibilmente il 4 luglio, l'emittente venne ridenominata La Uomo TV. La sede dell'emittente si trovava a Roma, sulla Via Tiburtina, a Via Roccagiovine. All'inizio, la societ\u00e0 \"La Uomo TV S.p.A.\" aveva Carlo Puri come amministratore delegato, ed era controllata dalla famiglia Puri (35%), dalla finanziaria ALTAIR (30%), dal professor Cesare Maria Ottavi, dal regista Luca De Mata (nonch\u00e9 direttore artistico della rete), e dal comandante Roberto De Leonardis.\nL'emittente si impose subito come una TV di grandi ambizioni conquistando fette di ascoltatori considerevoli, grazie anche alla collaborazione di altri editori sparsi per l'Italia; queste collaborazioni le permisero di ritrasmettere programmi, telefilm, film di rilievo e programmi sportivi.\nNel 1978 la rete stipul\u00f2 un sodalizio con il quotidiano la Repubblica per la realizzazione di un notiziario di approfondimento, trasmesso cinque volte alla settimana. Da quel momento la rete assunse anche un carattere di tipo culturale, oltre che d'intrattenimento.\nNel corso del 1981 la maggioranza delle azioni de La Uomo TV pass\u00f2 al gruppo Mondadori e al Gruppo Editoriale L'Espresso di Carlo Caracciolo. Il 13 dicembre 1981 la rete venne fatta accorpare con un'altra emittente televisiva romana emergente, la RTI Rete Televisiva Italiana dell'editore Carlo Perrone. In questo modo nacque un nuovo canale intitolato RTI La Uomo TV, che ebbe una copertura regionale capillare. Durante questo periodo l'emittente trasmise programmi come il telefilm \"Charlie's Angels\" e \"La famiglia Bradford\", la serie a cartoni animati \"Candy Candy\", e le prime telenovelas.\nIl 4 gennaio 1982, RTI La Uomo TV divenne l'emittente capofila del nascente network televisivo di Rete 4, controllato da Mondadori, Caracciolo e Perrone. Nel corso del 1983 il marchio \"RTI La Uomo TV\" scomparve dagli schermi.\nDopo l'acquisizione di Rete 4 (e quindi anche delle relative emittenti regionali affiliate) nel 1984 da parte di Fininvest (gi\u00e0 in possesso di Canale 5 e Italia 1), la sede di Via Roccagiovine divenne, e rimase per anni, la sede comune per il Lazio delle tre emittenti.\nIl segnale di Rete 4 \u00e8 stato irradiato a Roma sulla frequenza UHF 55 (che fu quella sulla quale trasmetteva La Uomo TV) fino al 16 giugno 2009, data dello switch over digitale. Da tale data, il canale UHF 55 trasmette il mux Mediaset 4."}
{"id": "799350", "revid": "124123", "url": "https://it.wikipedia.org/wiki?curid=799350", "title": "Kaori Yuki", "text": "Note.\nIn un'intervista afferma di avere una passione per i manga e per gli autori degli stessi sin dalle elementari, passione generata anche dal suo amore per il disegno.\nNel 1987 esordisce nella rivista Hana to Yume con il \"one-shot\" Natsufuku no Elly (letterarmente \"I Vestiti Estivi di Elly\"). Diventer\u00e0 famosa in seguito all'uscita di svariati tank\u014dbon autoconclusivi e della serie \"Angel Sanctuary\", distinguendosi con opere di stampo gotico e fantasy.\nLa lettura - in particolare la Yuki cita il manga \"Arabesque\" di Ryoko Yamagishi e altre sue opere - le \u00e8 di grande aiuto quando non sa come procedere con il lavoro, cos\u00ec come la musica, tema ricorrente nei suoi free talk dedicati ai fans. Altra passione sembrano essere i videogiochi che non riesce a concludere o che la divertono.\nNei suoi manga compaiono molti riferimenti a opere cinematografiche (un esempio \u00e8 il racconto breve \"Un'arancia a orologeria\", terza storia dell'ottavo volume della serie \"Kaori Yuki Presenta\", che contiene evidenti riferimenti al film \"Arancia meccanica\").\nNel 2005 Kaori Yuki \u00e8 divenuta mamma, ma ha esposto la sua decisione di voler continuare la sua carriera di mangaka.\nLe opere.\nManga.\nSerie autoconclusive o in pochi tank\u014dbon raccolte in Italia nella collana \"Kaori Yuki presenta\":\nIn ordine di volume:\nAltre opere.\n\u00c8 durante questa serie che \"Kaori Yuki\" annuncia di essere diventata mamma nel luglio 2005.\nArtbook.\nSono stati pubblicati 3 artbook di Angel Sanctuary:"}
{"id": "799359", "revid": "307923", "url": "https://it.wikipedia.org/wiki?curid=799359", "title": "Capriccio italiano", "text": ""}
{"id": "799361", "revid": "125345227", "url": "https://it.wikipedia.org/wiki?curid=799361", "title": "Strada statale 121 Catanese", "text": "La strada statale 121 Catanese (SS 121), \u00e8 il principale e pi\u00f9 antico collegamento stradale tra le due maggiori citt\u00e0 della Sicilia, Catania e Palermo.\nStoria.\nLa strada fu istituita con la legge n\u00ba 1024 del 17 maggio 1928, con capisaldi in piazza Palestro, ai margini del centro storico di Catania, e l'intersezione con la strada statale 113 Settentrionale Sicula in localit\u00e0 Acqua dei Corsari, nei pressi di Palermo. Fino al 1975, anno del completamento dell'autostrada A19, ha costituito il pi\u00f9 diretto collegamento tra Palermo, Catania e le province dell'entroterra della Sicilia centrale. Il tracciato originario si svolgeva tra un continuo saliscendi ed innumerevoli curve lungo il percorso pi\u00f9 sicuro di mezza costa, evitando le zone malariche e pantanose della Piana di Catania per lo pi\u00f9 disabitate e raggiungeva ed attraversava quasi tutti i centri abitati arroccati tra il versante sud dell'Appennino Siculo e i monti Erei. In periodo alto-medioevale la via corrispondente era detta \"strada dei tre valli\", infatti congiungeva il Val di Noto, il Val Demone e il Val di Mazara.\nCon l'aumento dei volumi di traffico e la realizzazione di assi autostradali e stradali a scorrimento veloce, la strada statale 121 nel tratto centrale \u00e8 rimasta destinata a un traffico locale e non ha visto rilevanti interventi di velocizzazione, venendo sostituita nella funzione di collegamento sull'asse Palermo-Catania dall'autostrada. Le due tratte pi\u00f9 prossime alle citt\u00e0 di Catania e Palermo, invece, sono state inglobate in percorsi veloci di rilievo regionale, essendosi preferito, al momento della costruzione di nuove infrastrutture, stabilire una continuit\u00e0 lungo il nuovo itinerario principale piuttosto che mantenerla lungo la strada originaria. In particolare:\nLa realizzazione dell'innesto direttamente nell'autostrada A19 con lo svincolo di Villabate, ha comportato l'arretramento di qualche chilometro del caposaldo originario che era posto all'intersezione della strada statale 113 Settentrionale Sicula.\nPercorso.\nCon l'eccezione delle tratte estreme, note come \"superstrada Catania-Patern\u00f2\" e \"scorrimento veloce Palermo-Agrigento\", tutto il percorso \u00e8 contraddistinto da un continuo susseguirsi di curve, in quanto poche sono le opere d'arte notevoli e segue il contorno delle colline in maniera da inserirsi nel paesaggio senza troppi guasti ambientali; questo pregio dal punto di vista naturalistico costituisce per\u00f2 uno dei motivi maggiori per evitarla dal punto di vista automobilistico. Fino all'apertura dell'autostrada, infatti, spostarsi tra le due estremit\u00e0 voleva dire impegnare almeno sette ore di viaggio. Per gran parte del percorso si snoda ad altitudini tra i 500 e i 600 m s.l.m. scendendo a valle per attraversare fiumi e torrenti e risalendo poi in quota.\nDa Catania a Patern\u00f2.\nLa strada ha origine a Catania, in piazza Palestro, e nel primo tratto, la strada attraversa il centro abitato con il nome di \"via Palermo\". Dopo un tratto in variante, che la collega alla circonvallazione e alla tangenziale di Catania in corrispondenza dell'uscita di Misterbianco, dal km 4,800 al km 17,520 assume caratteristiche di superstrada, con due corsie per senso di marcia fino a Patern\u00f2, presentando diverse uscite per i centri e le zone commerciali e produttive di Misterbianco e Piano Tavola. La strada confluisce senza soluzione di continuit\u00e0 nella strada statale 284 Occidentale Etnea che prosegue verso Adrano con caratteristiche di scorrimento veloce, mentre la strada statale 121 attraversa il centro abitato di Patern\u00f2. Fino al km 7,330 la gestione \u00e8 di competenza dei comuni che attraversa (Catania e Misterbianco). La costruzione di uno spartitraffico (a inizio anni novanta nella sola zona commerciale di Misterbianco e fino a Patern\u00f2 una decina di anni dopo) ha notevolmente migliorato il livello di sicurezza nel trafficato tratto tra Catania e Patern\u00f2.\nDa Patern\u00f2 al Bivio Manganaro.\nDopo Patern\u00f2, in passato la strada attraversava i paesi di Santa Maria di Licodia, Biancavilla ed Adrano per mezzo dell'attuale SP 229/II, per poi ridiscendere nella valle del Simeto. Adesso la strada percorre il fondo valle, sul percorso dell'ex strada statale 575 di Troina. Dopo aver rintracciato il percorso storico - il nuovo tracciato \u00e8 di circa 7,5\u00a0km pi\u00f9 breve di quello originario, con conseguente adeguamento della progressiva chilometrica, tramite il ponte Maccarrone la strada attraversa il fiume Simeto, che segna il confine tra le province di Catania ed Enna. Immediatamente dopo il ponte vi si innesta il restante tratto della SS 575. La strada prosegue verso ovest superando il fiume Salso e attraversa Regalbuto; quindi lambisce il lago Pozzillo e raggiunge prima Agira e poi Nissoria dirigendosi verso Leonforte.\nAlle porte di Leonforte dall'arteria si distacca la strada statale 117 Centrale Sicula; continua attraverso il centro di Leonforte e si dirige verso Enna passando a sud del lago Nicoletti. Presso il \"quadrivio della Misericordia\" si distaccano: la strada statale 117 bis Centrale Sicula, che tra l'altro la connette allo svincolo di Enna sulla A19; una strada secondaria collega l'arteria alla stazione di Enna; la strada statale 290 di Alimena, che conduce verso il centro di Calascibetta. Prosegue sulle pendici dei monti Erei, costeggiando a nord l'abitato di Enna alta, nel tratto in cui, presso il \"bivio Kamut\", la strada raggiunge la massima altitudine di777 m s.l.m.; quindi raggiunge il centro di Villarosa e scende a valle.\nIl ponte Cinque Archi le permette di superare l'Imera Meridionale, subito dopo il quale l'omonimo svincolo permette l'accesso all'autostrada A19. Presso il bivio Barriera Noce si distacca la strada statale 122 bis Agrigentina, che raggiunge Caltanissetta. Superato l'abitato di Santa Caterina Villarmosa, al km 142,2 la strada segue un percorso diverso da quello originario: quest'ultimo puntava verso nord e valicava la portella di Recattivo (quota 837 m s.l.m.), mentre il percorso attuale, pi\u00f9 lungo di 1,2\u00a0km, prosegue verso ovest, attraversando l'abitato di Marianopoli, ma valicando la meno impegnativa portella Palermo, a quota 680 m s.l.m. Riallacciato il percorso originario, la strada prosegue per Vallelunga Pratameno.\nLa strada entra quindi nella citt\u00e0 metropolitana di Palermo e prosegue verso Roccapalumba incontrando i bivi per Valledolmo e Alia. Alle porte di Roccapalumba vi si innesta la strada statale 285 di Caccamo, che raggiunge e supera il centro del paese. Infine si dirige verso il borgo Manganaro, nel comune di Vicari, presso l'omonimo bivio in cui vi si innesta la strada statale 189 della Valle del Platani al chilometro 202,6.\nDal Bivio Manganaro a Villabate.\nDal bivio Manganaro (la progressiva riprende dal km 204,600) fino a Palermo, il tracciato della SS 121 \u00e8 stato negli anni oggetto di pesanti interventi al fine di includerlo nel collegamento stradale Palermo-Agrigento insieme alla SS 189. Il tracciato storico attraversava i centri di Vicari, Villafrati, Bolognetta, Misilmeri e Villabate, per poi terminare nella periferia di Palermo, presso Acqua dei Corsari, immettendosi sulla strada statale 113 Settentrionale Sicula. L'attuale sede stradale corre in gran parte in variante rispetto al vecchio tracciato, e i centri abitati prima citati sono collegati ad essa tramite bretelle e svincoli. In prossimit\u00e0 di Bolognetta vi si innesta la strada statale 118 Corleonese Agrigentina. Nel 2018 sono in corso lavori di ammodernamento, con la costruzione di tratti a carreggiate separate, tra il Bivio Manganaro e Bolognetta. L'ammodernamento del tratto da Bolognetta all'Autostrada A19, con un percorso completamente in variante con il collegamento con un nuovo svincolo autostradale ad ovest di Bagheria, \u00e8 allo stato di progetto.\nLa strada termina confluendo sull'autostrada A19, in corrispondenza dello svincolo di Villabate, dove la diramazione per via Giafar permette di raggiungere il capoluogo siciliano."}
{"id": "799364", "revid": "15756", "url": "https://it.wikipedia.org/wiki?curid=799364", "title": "Storia dell'Aquila", "text": "La storia dell'Aquila inizia con gli insediamenti dell'et\u00e0 del bronzo e la definitiva fondazione, a opera di Corrado IV tra il 1254 e il 1266. L'Aquila (allora denominata semplicemente Aquila) fu una delle grandi citt\u00e0 del Regno di Napoli, poi Regno delle due Sicilie, successivamente pass\u00f2 al Regno d'Italia. Capitale storica dell'Abruzzo ulteriore, divenne in seguito capoluogo della regione Abruzzo.\nLe origini.\nLe citt\u00e0 di Amiternum, Pitinum, Forcona.\nIl territorio dove sorge L'Aquila era abitato fin da tempi pi\u00f9 antichi. Prima della conquista da parte di Roma, tutta la valle dell'Aterno \u00e8 stata luogo di insediamento dei Sabini e dei Vestini, i cui territori confinavano proprio nel punto dove in futuro sorger\u00e0 la citt\u00e0. Testimonianza pi\u00f9 antica di civilt\u00e0 nell'aquilano \u00e8 la cosiddetta Necropoli di Fossa (antico sito dell'italica Aveia), un insieme di tombe risalenti al X secolo a.C. situate a sud della citt\u00e0.\nDopo la conquista da parte dei Romani avvenuta nel III secolo a.C., nella localit\u00e0 che corrisponde all'odierna San Vittorino, una decina di chilometri a ovest dell'Aquila, venne fondata la citt\u00e0 sabina di Amiternum presso il fiume da cui prendeva il nome, di cui ancora oggi rimangono i resti: un teatro e un anfiteatro che testimoniano dell'importanza assunta nel tempo dalla citt\u00e0. La citt\u00e0 diede i natali ad Appio Claudio Cieco, il console che fece edificare la \"via Appia\", uno dei maggiori storici romani, Sallustio, di cui oggi \u00e8 presente una statua in Piazza Palazzo, e fu sede di diocesi insieme alle vicine citt\u00e0 di Forcona e Pitinum. Pur essendo sopravvissuta alla caduta dell'Impero romano, Amiternum visse un periodo di grande decadenza fino a scomparire completamente nel X secolo.Altri villaggi dopo Amiternum erano le gi\u00e0 citate Forcona (presso Civita di Bagno) e Pitinum (Pettino), Aveia (Fossa), Foruli (oggi Civitatomassa) e Campo di Pile.\nLa diocesi forconese e le invasioni barbariche.\nLa citt\u00e0 di Forcona \u00e8 la seconda realt\u00e0 sabino-romana, dopo Amiternum ad essere sopravvissuta sino al 1254 circa, quando venne fondata la nuova citt\u00e0 aquilana. Ancora oggi, infatti, vengono individuati, nel nucleo storico medievale, al livello toponomastico i quattro quarti aquilani classificati in \"quarti forconesi\" (Santa Maria e San Giorgio) ad est, e \"quarti amiternini\" (San Pietro e San Marciano) ad ovest. Forcona era a guardia dell'altopiano delle Rocche, facente parte del gruppo degli Equi lungo la via Claudia Nova, insieme al villaggio di Foruli, che per mezzo della torre di Bussi sul Tirino conduceva al porto di Ostia Aterni (l'attuale Pescara). Presso Civita di Bagno, dove sorgeva Forcona, esisteva un altro villaggio, \"Frustenias\", posto in modo da avere contatti con la fortezza di Alba Fucens nella Marsica e con Aveia.\nNel primo Medioevo, ossia dopo la caduta dell'Impero d'Occidente, il tratturo usato dai pastori nell'epoca del dominio dell'Urbe era ancora meta di grandi traffici commerciali e di viandanti.Aveia era un'altra citt\u00e0 fiorente, dove nel III secolo visse San Massimo Levita, il quale sub\u00ec il martirio per la sua fede, dopo che rifiut\u00f2 di pentirsi dinanzi al questore locale, perfino con l'offerta allettante di sua figlia in matrimonio. San Massimo venne scaraventato dalla rupe pi\u00f9 alta della citt\u00e0, pi\u00f9 o meno dove oggi sorge il castello medievale di Ocre. Il suo culto inizi\u00f2 a diffondersi, nello stesso periodo in cui l'area della conca aquilana venne a svilupparsi l'evangelizzazione di San Benedetto di Norcia, per il quale fu molto attivo Sant'Equizio, e ancor prima di lui Vittorino di Amiterno, martirizzato sotto l'impero di Nerva.\nCon la morte di San Massimo Levita, nacque la diocesi di Amiterno, che fu una realt\u00e0 vera e propria intorno al VI secolo. La diocesi probabilmente aveva la sede nell'antica cattedrale di Santa Maria, tuttora sottoposta a scavi archeologici.. Il corpo di San Massimo tuttavia era venerato presso un edificio religioso di Forcona, la cattedrale vera e propria, dedicata poi al vescovo San Raniero di Forcona, posta lungo la strada Marsicana e ancora oggi visibile, bench\u00e9 rudere. Sia Forcona che Amiterno condividevano in due sedi il controllo della diocesi, insieme alla diocesi di Aveia, che ebbe vita breve a causa dei saccheggi dei Longobardi.\nQuando Aveia fu distrutta dall'invasione dei Goti, le reliquie di San Massimo furono traslate nella chiesa di Forcona, che divenne sede della diocesi forconese (VI secolo). Questa era operativa sul territorio insieme alla diocesi di Amiterno, ossia nell'area che aveva preso il nome di San Vittorino dal nome del vescovo locale, sepolto nel VII secolo nella chiesa di San Michele, sede diocesana presso il colle fortificato della contrada omonima dopo il decadimento della vecchia cattedrale di Amiternum.Della diocesi primaria aquilana si ricordano i nomi di Castorio, citato da Gregorio Magno, San Cetteo di Amiterno, martirizzato dai longobardi di Ambone, e Leonzio, fratello di papa Stefano II. Per Forcona si ricordano i vescovi Ceso, che ospit\u00f2 Giovanni XII e l'imperatore Ottone II quando si recarono a Forcona per venerare il corpo di San Massimo nella cattedrale, San Raniero, lodato da papa Alessandro II e Berardo da Padula, primo presule della nuova citt\u00e0 aquilana fondata qualche anno dopo.\nLa diocesi amiternino-forconese termin\u00f2 nel 1256, quando con bolla del 22 dicembre Alessandro IV concesse alla nuova citt\u00e0 fondata la dignit\u00e0 episcopale, con trasferimento dalla vecchia sede di Forcona nella nuova cattedrale aquilana, dedicata ai Santi Massimo e Giorgio. I confini della nuova diocesi furono definitivamente descritti nella bolla del 20 febbraio 1257, sancendo cos\u00ec la fine della vecchia.\nTornando alle vicende dei \"castelli\" sabino-romani nell'epoca dell'alto Medioevo, Forcona era una piccola citt\u00e0, un \"vicus\" di Aveia, fino alla sua distruzione. Dopo la guerra greco-gotica del 535-553 il territorio della regione Valeria (comprendente Furcona, Amiterno, Carsoli e Reate), venne saccheggiata e controllata dall'esarca di Ravenna.\nI Longobardi.\nNel frattempo l'Italia assisteva all'arrivo dei Longobardi. Il territorio aquilano, inglobato nel Ducato di Spoleto, venne per la prima volta scisso dall'Abruzzo meridionale che era, invece, sotto il controllo di Benevento. Quando i Franchi batterono i Longobardi nell'VIII secolo riuscirono a occupare solo il Ducato di Spoleto, che segnava il limite meridionale delle loro conquiste in Italia, mentre il Ducato di Benevento rest\u00f2 ai Longobardi con numerose ripercussioni per quanto riguarda l'economia della zona. Una delle attivit\u00e0 economiche principali delle terre che costituiranno la futura Aquila, era infatti l'allevamento degli ovini, che a sua volta si reggeva sulla transumanza, cio\u00e8 sull'annuale spostamento delle greggi portate a svernare nel Tavoliere delle Puglie. Con la divisione dell'Abruzzo la transumanza tende perci\u00f2 a scomparire provocando la decadenza economica del territorio.\nNei secoli successivi l'Abruzzo \u00e8 soggetto anche alle invasioni dei Saraceni. Nel placito del 776 il duca Ildeprando cita il gastaldato forconese \"Majorano\". Nell'843, con la creazione della Contea dei Marsi con sede amministrativa Celano (autonoma dal ducato di Spoleto entro cui erano finiti i confini aquilani), il territorio fu diviso in due tronchi (926): uno orientale, con Penne, Teate (Chieti) e Aprutium (Teramo), e l'altro occidentale con Forcona, Amiterno, Valva (Corfinio), la Marsica tutta, e Rieti. Con la visita di Ottone I ad Amiterno insieme al vescovo Teodorico di Metz, la citt\u00e0 viene descritta in condizioni pietose \"quae et ipsa ruinas tantum ostendit\". Le testimonianze provengono dai registri del \"Chronicon Casauriense\" dell'abbazia di San Clemente a Casauria, fondata nell'871 ai piedi della Majella lungo la via degli Abruzzi, che parlano di strade completamente invase dalle erbe, e gli antichi villaggi distrutti in via di spopolamento.\nIl Mille.\nLa rinascita economica del territorio avverr\u00e0 solo dopo l'anno mille con l'arrivo dei Normanni nell'XI secolo. Si assiste a una nuova stabilit\u00e0 della zona e alla ripresa della transumanza, grazie anche alla riunificazione di tutto l'Abruzzo, conquistato da re Ruggero II dopo il 1139. Durante il periodo normanno si assiste al fenomeno dell\"'incastellamento\", di cui sono esempio e testimonianza ancora oggi visibile il castello di San Pio delle Camere e il castello di Ocre, che occupava una posizione strategica nella vallata dell'Aterno e che era propriet\u00e0 dei conti dei Marsi. Il territorio aquilano rimase sotto il controllo dei nuovi signori insediatisi a Celano, nella persona del capostipite Conte Pietro (che fond\u00f2 presso Navelli il castrum di \"Collepietro\"), e poi del suo successore Tommaso. La sua politica feudale era completamente contraria agli ideali del nuovo sovrano Federico II di Svevia, che intendeva riunire tutte le signori normanne in un unico impero. Ragion per cui la contea dei Marsi, dopo un feroce assedio, venne smantellata, Celano fu saccheggiata e i domini dell'ex ducato di Spoleto furono riuniti nel \"Giustizierato d'Abruzzo\" (1233) con capoluogo Sulmona. Esattamente in questi anni iniziarono le trattative dei signori \"castellani\" dei vari borghi circostanti per la costruzione della nuova citt\u00e0.\nXIII secolo.\nLa prima fondazione.\nL'Aquila fu fondata nel XIII secolo col nome di Aquila per la volont\u00e0 di 99 castelli presenti nella conca aquilana di ribellarsi al sistema feudale. Nel 1229 gli abitanti di detti castelli si rivolsero a papa Gregorio IX chiedendo di poter fondare una citt\u00e0 il chiave anti-feudale. Nonostante il parere positivo del pontefice, l'iniziativa non si concretizz\u00f2.\nBuccio di Ranallo, scrittore aquilano, nelle sue \"croniche\" parla di riunioni segrete dei villici desiderosi della fondazione, che culminarono con l'invio di Jacopo da Sinizzo al pontefice per richiedere nuovamente il permesso di fondare la citt\u00e0, che fu accordato grazie anche alla mediazione di Corrado IV di Svevia, con il suo \"Privilegium concessum de constructione Aquilae\", nel quale si esortano i castelli degli antichi contadi di Amiternum e Forcona a formare un'unica citt\u00e0. Il documento fu incluso nel \"Diploma di Federico II\": questo, dunque, sarebbe quello firmato da Corrado (poich\u00e9 Federico mor\u00ec nel 1250), dove si sancisce la nascita della citt\u00e0 nella localit\u00e0 \"Acculi\" (o Aquili).\nIn generale, non si hanno molte notizie sulla prima citt\u00e0, poich\u00e9 quella attuale \u00e8 il frutto della ricostruzione dopo il 1259, quando venne distrutta da Manfredi di Svevia. Si pu\u00f2 comunque tide che la citt\u00e0 nella prima fondazione fu allo stesso tempo papale, sveva e angioina; alcuni attribuiscono i precedenti dell'origine alla fondazione del monastero di Santo Spirito ad Ocre, nello stesso periodo in cui veniva fondata l'abbazia di Santa Maria di Casanova a Villa Celiera da parte di Margherita, contessa di Loreto Aprutino (1191).\nLa distruzione a opera di Manfredi e la seconda fondazione.\nNel 1259, colpevole di essere rimasta fedele alla Chiesa nella contesa tra papato e impero, fu punita e rasa al suolo da Manfredi di Sicilia. Con la morte di Corrado nel 1254, infatti, Manfredi assunse la reggenza del regno, il quale si scontr\u00f2 con papa Innocenzo IV per il dominio temporale del Regno di Sicilia. A Innocenzo succedette papa Alessandro IV, che aveva rapporti con la diocesi di Forcona, e si impegn\u00f2 a fondare un partito guelfo ad Aquila, promuovendo una campagna bellica contro Manfredi, in una lettera al popolo del 1256, e in un'altra dell'anno successivo, quando venne trasferita da Forcona la cattedra episcopale. Interessante notare come in queste lettere la citt\u00e0 veniva chiamata \"Communi Aquilano\". Manfredi nel 1258 si fece eleggere a Palermo re di Sicilia, e rafforz\u00f2 la sua campagna di compressione delle autonomie concesse dai suoi predecessori.\nAquila, opposta a Manfredi, essendo ancora una citt\u00e0 neonata e priva di una cinta muraria in pietra, tenta di difendersi con una lettera al re Enrico III d'Inghilterra, che risponde nel luglio del 1258, ma fin dal 1257 aveva messo a disposizione della citt\u00e0 una somma di 540 marchi da usare per la sua difesa. La difesa fu insufficiente e rasa al suolo, Aquila si spopol\u00f2.\nCon l'arrivo di Carlo I d'Angi\u00f2 a Roma nel 1265, gli abitanti della conca iniziarono le trattative per la ricostruzione della citt\u00e0, per mezzo dell'invio di alcuni ambasciatori. Papa Clemente IV rivendic\u00f2 l'appartenenza della diocesi di Amiterno al territorio della diocesi di Rieti tramite una lettera, evidenziando una controversia: la diocesi forconese, nel frattempo, fu assorbita da quella reatina, e sarebbe stato assurdo avere una citt\u00e0 con due sedi vescovili. Cos\u00ec facendo il pontefice si schier\u00f2 contrariamente alla ricostruzione, appoggiando i baroni feudatari, poich\u00e9 il territorio, compresa Rieti, si trovava nello Stato della Chiesa. Carlo, per\u00f2, rifiut\u00f2 le pretese del pontefice e, dopo la battaglia di Benevento, fece ricostruire Aquila nel 1266. Gli abitanti si sottomisero spontaneamente al re angioino. Dieci anni dopo, nel 1276, cominciarono i lavori per la costruzione della cinta muraria, mentre la citt\u00e0 divenne sempre pi\u00f9 vasta.\nCelestino V e la Perdonanza.\nNel 1288 l'eremita Pietro da Morrone decise di edificare proprio ad Aquila la basilica di Santa Maria di Collemaggio, capolavoro dell'arte romanica e monumento simbolo della citt\u00e0. Prima della costruzione della basilica, l'area di Collemaggio era occupata dalla Chiesa di Santa Maria dell'Assunzione; proprio in questa chiesa si narra che Pietro da Morrone trov\u00f2 rifugio nel 1275: qui incontr\u00f2 in sogno la Vergine e con essa accord\u00f2 la costruzione nel medesimo luogo di una nuova maestosa basilica.\nIn essa, l'eremita venne incoronato papa con il nome di Celestino V il 29 agosto 1294. Carlo II nell'elezione di Celestino si aspettava notevoli frutti politici, e lo prelev\u00f2 dal romitorio di Sant'Onofrio a Sulmona per portarlo fino ad Aquila, bench\u00e9 la scelta iniziale fosse stata Perugia. Nella celebrazione dell'elezione, fu stipulata una concordia tra i \"boni homini\" della politica aquilana.\nTuttavia, dopo solo quattro mesi di mandato, Celestino V restitu\u00ec le insegne pontificie e rinunci\u00f2 alla carica, causando la furibonda reazione della chiesa. Venne catturato mentre stava per lasciare l'Italia, desideroso di tornare a fare l'eremita, e venne imprigionato nella rocca di Fumone, nel Sud dello Stato Pontificio (attualmente in Provincia di Frosinone), dove mor\u00ec il 19 maggio 1296. Nel 1327 le sue spoglie furono traslate a Collemaggio, dove sono ancora oggi custodite nell'apposito mausoleo.\nNell'agosto dello stesso anno, prima di rinunciare al suo incarico, Celestino V eman\u00f2 una Bolla con la quale concedeva un'indulgenza plenaria e universale a tutta l'umanit\u00e0, senza distinzioni: un evento eccezionale, che anticip\u00f2 di 6 anni l'introduzione dell'anno santo, avvenuta per volere di papa Bonifacio VIII nel 1300 e pu\u00f2 essere quindi considerato il primo giubileo della storia. La festa del Perdono fu occasione anche economica per l'afflusso copioso di mercanti, famosa in tutto il regno di Napoli, per cui Carlo concesse una sorta di \"indulto\", che riguardava specialmente il blocco di eventuali rappresaglie politiche durante la festa.\nLa bolla \"Inter sanctorum solemnia\" di Celestino, oggi nota come la \"Bolla del Perdono\", poneva come condizioni per l'ottenimento del perdono l'ingresso nella basilica nell'arco di tempo compreso tra le sere del 28 e del 29 agosto di ogni anno e l'essere \"veramente pentiti e confessati\". La porta di Celestino V, situata sul lato settentrionale della basilica \u00e8 dunque a tutti gli effetti una Porta Santa. Questo giorno costitu\u00ec un appuntamento fondamentale per i pellegrini e i mercanti che giungevano in citt\u00e0, punto di passaggio oramai obbligato sulla Via degli Abruzzi, che da Firenze portava a Napoli.\nXIV secolo.\nL'organizzazione della citt\u00e0.\nGestita da un podest\u00e0 e da un libero consiglio, durante il Medioevo la citt\u00e0 ebbe organizzazione autonoma e propri statuti. Il primo consiglio cittadino fu composto dai sindaci dei vari villaggi e la citt\u00e0 non ebbe una propria esistenza giuridica riconosciuta fino al regno di Carlo II di Napoli, che nomin\u00f2 un Camerlengo quale responsabile dei tributi, che, da allora in poi, furono pagati da tutta la citt\u00e0 in quanto tale, mentre, in precedenza, erano pagati dai singoli villaggi, ognuno dei quali comprendeva il quartiere realizzato in citt\u00e0.\nSuccessivamente, il Camerlengo acquis\u00ec anche il potere politico, divenendo presidente del consiglio cittadino (che ebbe vari nomi e composizione nel corso dei secoli). La citt\u00e0, autonoma anche se sotto la sovranit\u00e0 del regno di Sicilia prima e del regno di Napoli poi, salvo un breve periodo in cui fece parte dello Stato Pontificio, fu governata da una diarchia composta dal consiglio e dal capitano regio, cui si aggiunse, nel XIV secolo, il conte Lalle I Camponeschi, che, da privato cittadino del Quarto di Santa Maria, divenne il terzo lato di una nuova triarchia. In precedenza, la citt\u00e0 era divenuta quasi una signoria con il \"cavaliero del popolo\" Niccol\u00f2 dell'Isola, una sorta di tribuno popolare inviso ai nobili e alla Corona di Napoli, ma poi ucciso dalla nobilt\u00e0 locale quando il suo potere cominciava a mettere in pericolo i nobili. Anche Camponeschi, Gran Cancelliere del regno di Napoli, oltre che conte di Montorio al Vomano e quasi \"signore\" dell'Aquila, fin\u00ec ucciso in circostanze misteriose ma, secondo alcuni, per ordine del principe Luigi di Taranto. Il terzo e ultimo \"signore\" della citt\u00e0 fu Ludovico Franchi, che sfid\u00f2 anche i papi ospitando Alfonso I d'Este, cacciato da Ferrara, e i figli di Giampaolo Baglioni, l'ultimo signore di Perugia. Tuttavia, quando il suo potere cominci\u00f2 a diventare troppo grande, gli Aquilani, gelosi della loro libert\u00e0, si lamentarono presso il re di Napoli, che lo fece deporre e imprigionare.\nPer quanto riguarda i commerci e le Arti, queste ultime erano sorte gi\u00e0 prima del 1331, come scrive Buccio di Ranallo, poich\u00e9 le cita nel momento della traslazione del corpo di Celestino V a Collemaggio: \"Tutte le Arti annarovi, chiascuna con gran gente / Ciascheduna Arte f\u00e9 ad Santo Pietro presente\".\nLa guerra tra Camponeschi e Pretatti.\nA cavallo tra la prima e la seconda met\u00e0 del Trecento, in citt\u00e0 scoppia una lotta commerciale tra i borghesi commercianti e i nobili possidenti, che vide coinvolte le famiglie Pretatti e Camponeschi; i primi esponenti del vecchio feudalesimo e molto vicini al governo di Napoli, i secondi, invece, promotori della nuova politica \"comunale\", nonch\u00e9 amati dai ceti meno abbienti. I Camponeschi, specialmente nella persona del cavaliere Lalle I (da non confondere con Pietro Lalle Camponeschi), promossero il libero commercio e lo sviluppo delle arti e della cultura, dunque di una politica che mirava a integrare il concetto di citt\u00e0-territorio. I Camponeschi per i loro ideali, si misero subito contro i Pretatti, casato nobile di vecchia estrazione feudale residente nel Quarto di San Pietro, i quali avevano una maggiore influenza sul giustiziere nel Palazzo del Capitano.\nNel 1347 Luigi I d'Ungheria pass\u00f2 in citt\u00e0 e Lalle I credette di aver consolidato il suo potere sulla citt\u00e0, in quanto venne nominato \"Conestabile del Regno\" e anche perch\u00e9 il re ungherese era schierato contro Napoli, dal momento che suo fratello Andrea si spos\u00f2 con Giovanna I di Napoli nel 1345, ma questa lo uccise e successivamente si spos\u00f2 con Luigi di Taranto, figlio di Filippo. Con il successivo accomodamento di Luigi con Giovanna, Filippo venne nominato governatore degli Abruzzi, permettendo il rientro in citt\u00e0 dei Pretatti, precedentemente esiliati. Camponeschi, comportandosi similmente come Cola di Rienzo, sollev\u00f2 i \"populares\" contro la famiglia rappresentante della vecchia tirannia feudale, e nella citt\u00e0 si susseguono numerosi scontri, con l'incendio e la distruzione del Palazzo del Capitano. Filippo acquartier\u00f2 l'esercito alle porte della citt\u00e0, ma poi decise di tornare a Napoli, seguito da Lalle che lo scort\u00f2 fino a Bazzano e tent\u00f2 una pacificazione; tuttavia, questa si tratt\u00f2 di un'abile mossa di Filippo per vendicarsi: infatti, trovandosi al di fuori della citt\u00e0, il tarantino lo fece catturare e uccidere. Buccio scrisse:\nLa cattura e l'uccisione di Lalle I suscit\u00f2 indignazione tra i cittadini, tanto che il palazzo venne nuovamente assaltato e il capitano regio costretto alla fuga, come racconta Buccio. Dopo la rivolta per\u00f2 gli aquilani subirono la vendetta della Corona di Napoli, con il ritorno dei Pretatti, precedentemente esiliati, e il rischio della perdita della demanalit\u00e0. Buccio descrive che venne istituito in citt\u00e0 un consiglio straordinario di 68 magistrati, che avrebbero amministrato la cosa pubblica, questi Sessantotto inviarono ambascerie di pace a Filippo, fecero rientrare il capitano, e mandarono altri legati ai sovrani di Napoli. Il sovrano angioino, per l'amore del suo avo Carlo d'Angi\u00f2 che rifond\u00f2 la citt\u00e0, concesse il perdono e nuovi benefici, come il diploma di Giovanna d'Angi\u00f2 del 22 ottobre 1371, dove si concedeva la libert\u00e0 d'elezione dei rappresentanti delle Arti. Tuttavia questa carta non concedeva la piena libert\u00e0, poich\u00e9 ogni due anni occorreva rieleggere i rappresentanti, impedendo cos\u00ec la costituzione di vere e proprie dinastie economiche, come volevano gli aquilani; ad esempio nel 1368 Giovanna rifiut\u00f2 una proposta dei cittadini di aumentare i membri del consiglio comunale a 100 uomini, ripartiti tra i maggiori esponenti dei quattro quartieri, ristabilendo semplicemente gli antichi privilegi concessi di Carlo I e II, di citt\u00e0 demaniale esente dalla tassazione reale, ma soprattutto l'ufficializzazione delle Arti come parte dell'organismo amministrativo della citt\u00e0, ripartite in precise categorie le une dalle altre. Il governo dei Sessantotto fu sciolto e rieletto un nuovo governo dei rappresentanti artigiani e commercianti delle Arti, sotto la giurisdizione del Capitano regio.\nIl commercio delle Arti aquilane.\nIl capitano fece giurare ai Cinque banderari di innalzare le bandiere presso il comune: il gruppo del \"cinque\" delle Arti era costituito dalle categorie del \"Quinque Litteratus - Quinque Mercator - Quinque Pellaminis - Quinque Metallorum - Quinque Nobilis\". Tra i mercanti che ebbero una nuova vita dai castelli nella citt\u00e0, facendo grande fortuna, ci fu Giacomo di Tommaso da San Vittorino, detto \"Gaglioffo\", nomignolo che alla fine diventer\u00e0 il simbolo di questa famiglia, che costruir\u00e0 due abitazioni oggi rimaste nel quarto di San Pietro. Altri mercanti toscani che ebbero contatti con Aquila, nel registro dell'Antinori, furono Ser Bindo di Viviano da Firenze (1326) e Baldino d'Engariano (1317). Giacomo Gaglioffi mor\u00ec nel 1335 e nel suo testamento si pu\u00f2 comprendere come fosse strutturata la sua economia, basata sul credito con altri signori, come il conte di Loreto Aprutino o signori della Puglia, mentre in citt\u00e0 aveva concesso larghe somme per il restauro e la costruzione di chiese quali quella di San Biagio di San Vittorino (oggi San Giuseppe Artigiano, dove costru\u00ec la cappella funebre), Santa Chiara, Santa Croce, Santa Maria a Graiano, Sant'Antonio abate, San Giovanni del Campo, San Matteo le torri sacre di Santo Spirito.\nL'esempio dei Gaglioffi, i cui documenti del testamento furono ritrovati dall'Antinori della parrocchia di San Pietro nel locale Coppito, ma anche di altri famiglie aquilane della societ\u00e0 delle Arti, permise l'accaparramento del commercio della lana, poich\u00e9 le estensioni pascolative nella conca erano enormi, sia fuori dalle mura che dentro, e pressi gli antichi castelli. I costi erano molto vantaggiosi, tanto che nella conca giunsero numerosi mercanti fiorentini, come appunto la compagnia dei Bonaccorsi, debitrice del Gaglioffi nel suo testamento. La citt\u00e0, per la sua posizione vantaggiosa sugli Appennini, costituiva la direttrice di una cerniera commerciale con Firenze per mezzo di Rieti, Spoleto, Perugia e Arezzo a nord, mentre a sud con Napoli per mezzo di Sulmona, l'altopiano delle Cinquemiglia e Castel di Sangro, lungo dunque la via degli Abruzzi.\nI terremoti del 1315 e del 1349.\nL'Aquila sorge in uno dei territori a maggiore sismicit\u00e0 della penisola e fin dalla sua fondazione \u00e8 stata funestata molte volte da eventi tellurici. Il primo terremoto di cui si abbia notizia in tempi storici risale al 13 dicembre 1315, come testimoniato anche nella \"Cronica\" di Buccio. La prima scossa si era manifestata il 1\u00ba febbraio ma i maggiori danni si ebbero in dicembre, con le scosse che si ripeterono per le successive quattro settimane dal sisma principale. Tra i danni segnalati vi fu il consistente danneggiamento della chiesa di San Francesco.\nTuttavia, il primo terremoto distruttivo per la nuova citt\u00e0 si verific\u00f2 il 9 settembre 1349. Si stima che il sisma abbia avuto una magnitudo 6,5 della Scala Richter e che abbia prodotto danni valutabili nel X grado della Scala Mercalli.\nFurono sbrecciati e atterrati ampi tratti delle mura cittadine e crollarono moltissime case e chiese. I decessi furono ottocento e, poich\u00e9 all'epoca gli abitanti dell'Aquila erano meno di diecimila, raggiunsero quasi il 10% della popolazione. La gran polvere che si alz\u00f2 grav\u00f2 sulla citt\u00e0 per molto tempo, impedendo il salvataggio repentino di coloro che erano stati travolti dalle macerie.\nA causa del sisma croll\u00f2 la chiesa di Santa Maria Paganica, e rimase completamente distrutta anche la chiesa di San Francesco del Palazzo, che gi\u00e0 aveva subito gravi danni nel terremoto del 1315 e che dovette essere completamente rasa al suolo. Le macerie furono accumulate nel piazzale antistante una delle entrate alla citt\u00e0, la cosiddetta \"Porta Leoni\", ingresso orientale da via San Bernardino, che in tal modo rimase chiusa fino al 1703. La porta non fu pi\u00f9 liberata e, successivamente, fu definitivamente murata. La difficile e laboriosa ricostruzione scoraggi\u00f2 una parte della popolazione, che prefer\u00ec tornare ai villaggi e castelli dai quali erano venuti i loro avi. Di fronte all'esodo massiccio della popolazione e alla conseguente prospettiva di veder cancellata L'Aquila tra le citt\u00e0 del Regno di Napoli, Camponeschi fece chiudere con tavoloni di legno le brecce delle mura cittadine, facendole presidiare.\nXV secolo.\nLa guerra dell'Aquila.\nLe vicende politiche nel XV secolo stavano trascinando Aquila verso una sanguinosa guerra. La citt\u00e0 era infatti rimasta fedele alla casa angioina, poich\u00e9 la regina Giovanna II subiva i problemi delle pretese al trono di Luigi III e di Alfonso V d'Aragona, cui aveva promesso il regno, e venne quindi individuata come obiettivo sensibile durante la guerra tra gli angioini e gli aragonesi. Alfonso aveva come luogotenente il mercenario Andrea Fortebraccio (o Braccio), cui Giovanna aveva garantito, con l'accordo di Alfonso, la signoria degli Abruzzi, promettendogli anche la signoria aquilana in caso di conquista.\nLa situazione precipit\u00f2, poich\u00e9 Braccio portava i suoi luogotenenti per tutti gli Abruzzi a giurare obbedienza presso le citt\u00e0 maggiori quali Teramo, Lanciano, Ortona e Sulmona. In questo clima, gli aquilani, da secoli fedeli agli Angi\u00f2, rifiutarono il governo di Braccio scacciandolo: per lui, dunque, fu la dichiarazione di guerra.\nNel 1423 Fortebraccio conquist\u00f2 l'intera Valle dell'Aterno, da Pizzoli a Navelli, esclusa Aquila, che alz\u00f2 le barricate contro l'invasore. Lo sfregio di Braccio fu di prendere d'assedio i castelli che fondarono la citt\u00e0 nel 1265, affinch\u00e9 la citt\u00e0 restasse senza viveri e uomini per combattere: uno ad uno i castelli furono presi e caddero, ma alcuni come Navelli, Rocca di Mezzo e Fontecchio opposero resistenza.\nA Napoli, un intrigo di Alfonso d'Aragona port\u00f2 all'arresto di Giovanni Caracciolo, fedelissimo di Giovanna II, e poi al tentato arresto della regina stessa, che chiam\u00f2 in aiuto Muzio Sforza, il quale il 30 maggio 1423 a Villa Celiera sconfisse gli aragonesi. Una forte coalizione della regina Giovanna, di papa Martino V, del duca di Milano Filippo Maria Visconti e dell'Aquila, nella persona di Antonuccio Camponeschi, oppose resistenza alle mire espansioniste di Braccio. Il duca di Milano appoggi\u00f2 Giovanna, la quale scelse Jacopo Caldora e Francesco Sforza, rispettivamente con 300 fanti e con 800 cavalli, e Muzio Attendolo, che si scontrarono contro Braccio nella battaglia il 2 giugno 1424 a Bazzano..\nIl 7 maggio 1423 il condottiero tenta l'assalto all'Aquila, ma viene respinto dai castelli dell'altopiano delle Rocche.\nBraccio piazz\u00f2 il suo quartier generale a Sant'Anza, prendendo alcuni castelli come Santo Sano, Fossa e Leporanica. Per ridurre alla fame la citt\u00e0, assalt\u00f2 il mulino della Riviera, e i centri agricoli di Roio e Rocca di Cambio.\nDopo ci\u00f2, Braccio assedi\u00f2 il castello di Stiffe, che riusc\u00ec a fermare l'avanzata grazie a dei collegamenti militari con Rocca di Mezzo. Braccio rinnov\u00f2 l'assalto e l'aquilano Pietro Navarrino and\u00f2 a chiedere aiuto agli armati di Fontecchio. Braccio, che nel frattempo era acquartierato a Campo di Pile, decise di comandare personalmente l'assalto a Stiffe per raderla al suolo.\nMuzio Attendolo si mise in marcia con 4.000 uomini in citt\u00e0, cinta d'assedio, ma mor\u00ec quasi subito, annegando nel fiume Pescara il 3 gennaio 1424 durante l'aggiramento di Pescara. Nel frattempo l'alleanza tra Martino V e Giovanna II fu in grado di sferrare un decisivo attacco, risalendo il fiume Aterno, contro le truppe di Braccio. La battaglia avvenne, come detto, il 6 giugno 1424 a Bazzano, mentre anche le truppe di Antonuccio Camponeschi, con i vessilli dei quattro Quarti, uscivano dalle mura di Porta Bazzano per dare man forte. La vittoria dell'esercito regio contro Braccio aliment\u00f2 la leggenda delle \"bone novelle\" portate in citt\u00e0 da un soldato, che corse subito a dare la notizia della vittoria passando per Porta Rivera e per la via che oggi si chiama proprio \"via delle Bone Novelle\". Fortebraccio, che nello scontro rimase gravemente ferito, fu fatto prigioniero e mor\u00ec poco dopo.\nIl governo aragonese.\nNel 1442 Napoli and\u00f2 in mano ad Alfonso V d'Aragona, che immediatamente si concentr\u00f2 sulla riduzione della semi-autonomia dell'Aquila. Infatti la citt\u00e0 nel 1436 con a capo delle milizie Jacopo Caldora, si era resa protagonista di una campagna di assoggettamento dei feudi che si erano ribellati alla corona angioina, come Sulmona e Caramanico Terme. La citt\u00e0 di Penne si era appropriata indebitamente del castello di Farindola, il che suscit\u00f2 la rabbia aquilana, che attacc\u00f2 e saccheggi\u00f2 la citt\u00e0 vescovile vestina, riprendendo il castello, e costituendo insieme ad altri feudi una lega anti-aragonese, composta da Sulmona, Castel di Sangro, Amatrice, Barisciano, Collepietro, San Benedetto in Perillis, San Pio e Navelli. Alfonso cerc\u00f2 di smantellare questo cordone di alleanze, minacciando la citt\u00e0 stessa, stazionando le truppe presso Pentima (Corfinio), ma alla fine concedendo privilegi mediante i signori Camponeschi, nella persona del cavaliere Pietro Lalle, per allettare i cittadini e avere un controllo indiretto maggiore.\nLa citt\u00e0 sarebbe stata governata dal capitano regio, con due uomini vicesindaci, l'impossibilit\u00e0 di rendere vitalizi agli uffici comunali, il riconoscimento della personalit\u00e0 giuridica dell'Arte della Lana, la ratifica degli statuti e dei privilegi, gli sgravi fiscali, e riconoscimenti al casato Camponeschi. Tuttavia nel 1443 Alfonso propose di riscuotere le tasse basandosi su una periodica numerazione dei fuochi delle citt\u00e0 e ci\u00f2 scaten\u00f2 l'ira degli aquilani, con conseguenza di una riduzione al di sotto dei 200 i fuochi civici da tassare, venne regolata con legge la transumanza lungo i tratturi, poich\u00e9 presso Collemaggio partiva il pi\u00f9 grande tratturo del centro-sud del Paese, il \"tratturo L'Aquila-Foggia\", che portava fino alla dogana del bestiame della citt\u00e0 pugliese, istituita dallo stesso re Alfonso nel 1447. Nel 1451 il re convalid\u00f2 alla citt\u00e0 il possesso di Farindola e Montebello di Bertona, ponendo fine alla disputa con Penne, concesse le due fiere di maggio per le festivit\u00e0 del compianto San Bernardino da Siena, morto da poco in citt\u00e0, e gi\u00e0 ritenuto santo con tanto di costruzione di basilica e sepolcro, concesse il diritto di commercio con i fiorentini e la facolt\u00e0 di poter comperare il sale da qualunque parte del regno.\nTuttavia alla morte di Alfonso, l'odio aquilano per gli aragonesi riesplose, nel momento della successione con Ferrante I d'Aragona, ma il sovrano, con delle mirate concessioni come l'indulto per chi non aveva pagato i tributi, la concessione del comune di Antrodoco e favori a Pietro Lalle, risan\u00f2 in parte i rapporti. Nel 1458 Giovanni d'Angi\u00f2 tent\u00f2 di riconquistare il regno e la citt\u00e0 si schier\u00f2 a favore di Giovanni, contro Ferrante; i cittadini contavano sull'appoggio papale di Callisto III, favorevole al ritorno degli Angi\u00f2. Quando per\u00f2 il pontefice mor\u00ec, gli successe Pio II, favorevole alla causa aragonese, che inizialmente blocc\u00f2 le greggi, per poi rilasciarle come severa ammonizione agli aquilani, costretti ad accettare definitivamente il potere aragonese, dato che Ferrante aveva sconfitto Giovanni.\nVisto che anche questa volta gli aragonesi non compirono vendette contro la citt\u00e0, data la sua importanza economica, la politica aquilana opt\u00f2 per il camaleontismo, decidendo per il bene economico di adeguarsi al nuovo signore del regno partenopeo. Malgrado le varie concessioni, non mancarono momenti di tensione, perch\u00e9 Ferrante mirava ad un progetto di centralizzazione statale dell'economia, senza lasciare casi anomali di semi-autonomia come Aquila, concentrandosi su una politica di favori fiscali, ma anche di censimenti e controlli dei ceti pi\u00f9 ricchi, come quello del 1473.\nI malumori per il Collegio delle Arti.\nLa citt\u00e0 era passata ad oltre 5000 fuochi, divenuta una sorta di \"paradiso fiscale\" per i mercanti capace di attrarre la popolazione, vista la grande facilit\u00e0 con cui si poteva commerciare la lana, oppure per i pastori attraversare il tratturo fino alla Puglia senza dover pagare le tasse: la stessa barriera di Popoli amministrata dai Cantelmo venne meno, con le leggi aragonesi. Nel 1473 Ferrante convoc\u00f2 a Napoli i rappresentanti delle Arti per il suo progetto di unificazione globale dell'economia reale, la citt\u00e0 per\u00f2 non li invi\u00f2; per questo il re inizi\u00f2 a usare la mano pesante contro la citt\u00e0, togliendo la demanialit\u00e0 dei castelli di Rocca di Mezzo, Rocca di Cambio e Cittareale per infeudarli, restituiti solo nel 1484. Venne tolta all'amministrazione cittadina anche la vasta contea di Celano, infeudata nel 1463 al duca di Amalfi Antonio Piccolomini, genero di Ferrante, insieme alla baronia di Carapelle Calvisio e al marchesato di Capestrano, insieme a Santo Stefano di Sessanio, qualche trentennio pi\u00f9 tardi passati alla mano dei Medici fiorentini.\nFerrante scelse quest'azione di controllo giocando anche sul favore dei desideri scissionisti degli storici castelli aquilani, viste le imposizioni troppo pesanti da parte della municipalit\u00e0 amiternina, e il controllo rest\u00f2 stabile fino alla sua morte. Il governo della citt\u00e0 era in mano al mecenate e combattente Pietro Lalle, rivali con il casato dei Gaglioffi, economicamente pi\u00f9 potente. Dato che una nuova guerra civile rischiava di esplodere, Ferrante nel 1476 invi\u00f2 ad Aquila Antonio Cicinello, con l'ordine di sconvolgere gli equilibri politici, e soprattutto il legame di rapporti di Pietro Lalle con i mercanti e le famiglie pi\u00f9 ricche.\nLa missione funzion\u00f2 in parte, poich\u00e9 il potere rimase al Camerlengo, ai Cinque rappresentanti delle Arti di durata quadriennale, e non pi\u00f9 semestrale: la novit\u00e0 fu la creazione di un ristretto Consiglio dei Dodici, e non pi\u00f9 dei Quaranta, per cui esiste ancora oggi il Palazzetto dei Nobili dietro il Palazzo del Capitano, e accanto la chiesa di Santa Margherita. Con la riforma, la corona aragonese mirava ad incidere lo strapotere economico delle Arti, determinando l'immissione nel contado. Ratificati gli accordi nel 1481 in cui questi pagamenti si trasformavano in universali tasse per il regno, si ebbero vari tumulti, fagocitati dal Camponeschi, conte di Montorio, che venne arrestato, rimanendo per\u00f2 comunque un grande punto di riferimento per la politica aquilana. La corona di Napoli inizi\u00f2 a guardare con timore i desideri sempre pi\u00f9 autonomisti della citt\u00e0, che non si piegava al governo centrale di Napoli, e venne inviato nuovamente il Cicinello come provvisorio camerlengo, ma in realt\u00e0 con l'intento dei modificare la costituzione. La risposta aquilana ci fu il 27 settembre 1485, con l'eccidio delle truppe regie, tra le quali Antonio Cicinello, episodio che si pone nel contesto della rivolta dei baroni contro Ferrante, appoggiata da papa Innocenzo VIII.\nLa citt\u00e0 decise di affidarsi allo Stato della Chiesa il 18 ottobre, e le greggi del contado vennero fatte sfilare simbolicamente verso Roma. Pietro Camponeschi venne liberato, e si un\u00ec al Gaglioffi nel partito papale guelfo, marciando contro Cittareale, roccaforte aragonese, per saccheggiarla, ma si ritir\u00f2 immediatamente, autoesiliandosi nel castello di Fontecchio. Questo ennesimo tentativo di autonomia cess\u00f2 quasi subito, la pace tra papato e casato aragonese ci fu nel 1486 e la citt\u00e0 rientr\u00f2 nel potere di Ferrante mediante il controllo del duca di Calabria, che fece rientrare Pietro Camponeschi in citt\u00e0.\nAquila durante Carlo VIII di Francia.\nDa questo momento la citt\u00e0 guard\u00f2 come simbolo di speranza, alle mire espansioniste di Carlo VIII di Francia, specialmente quando nel 1490 mor\u00ec senza eredi il Camponeschi, che almeno era riuscito con varie mediazioni a bloccare qualsiasi atto di vendetta di Ferrante, grazie alle sue amicizie con Innocenzo VIII. Nel 1494 Carlo VIII raggiunse la Lombardia, sul finire dell'anno scese fino a Roma, e invi\u00f2 un araldo all'Aquila per chiederne l'obbedienza, e in citt\u00e0 ci furono tumulti nel quartiere di San Pietro, roccaforte dei Gaglioffi, ma i magistrati tennero segreta la risposta fino al rientro dalle Puglie delle greggi, affinch\u00e9 non venissero bloccate e sequestrate per sospetto tradimento.\nIl tentativo di negoziato fu travolto da Fabrizio Colonna e suo fratello Prospero, che irruppero nella citt\u00e0 e innalzarono le bandiere della Francia presso il palazzo comunale: immediatamente tra i ricchi signori scoppiarono rivolte e schermaglie per il partito filofrancese e l'antifrancese e i due quartieri di San Pietro e Santa Maria si scontrarono con distruzioni delle botteghe e degli ipogei; tuttavia la citt\u00e0, malgrado quest'azione inaspettata di forza, rimase fedele al casato francese. Tuttavia nel 1496 a Montpellier Ferrandino d'Aragona sconfisse Carlo VIII, e Fabrizio Colonna, per non perdere la citt\u00e0, medi\u00f2 una vantaggiosa clausola di pace con gli aragonesi. Fu l'ultima vittoria d'ispirazione autonomistica della citt\u00e0, prima dell'arrivo degli Spagnoli di Carlo V.\nIl Rinascimento.\nIl Quattrocento corrisponde a un'et\u00e0 d'oro per Aquila. Dopo la ricostruzione, la citt\u00e0 prosper\u00f2 per i suoi commerci, specialmente lana e zafferano, estendendo le proprie relazioni fino a Firenze, Genova e Venezia, nonch\u00e9 in Francia, Olanda e Germania diventando in breve tempo la citt\u00e0 pi\u00f9 importante del Regno dopo Napoli. Politicamente infatti, il governo del vicer\u00e9 Raimondo de Cardona lasci\u00f2 il \"reggimento\" municipale relativamente libero di condurre le sue scelte e di amministrare il \"contado\".\nNel 1428 ricevette da Ferrante d'Aragona il privilegio della Zecca, e con questa il permesso di battere moneta, mentre \u00e8 del 1458 l'istituzione della Universit\u00e0 destinata a conseguire rinomanza non inferiore a quella di altre sedi gi\u00e0 famose come Bologna, Siena e Perugia. Nel 1482 Adamo da Rottweil, allievo di Johann Gutenberg, vi impiant\u00f2 una delle prime tipografie, assicurando larga diffusione di opere preziose.\nNel campo culturale la citt\u00e0 si svilupp\u00f2 nella corrente del Rinascimento esattamente nella seconda met\u00e0 del '400, con il simbolico arrivo di Adamo di Rottweil, discepolo di Gutenberg, nell'ottobre 1481, dove stamp\u00f2 alcuni libri, mentre nel 1525 ufficialmente le stamperie aquilane tesseranno rapporti con Fabriano per l'acquisto della carta. Nel 1484 si costitu\u00ec la societ\u00e0 degli Stampatori Aquilani beneficiata dal conte Giovanni di Montorio. Tra i promotori della cultura ci fu la famiglia Gaglioffi, che commerci\u00f2 con il fiorentino Niccol\u00f2 Acciaiuoli, per cui in una lettera si menziona un codice stampato del \"Decameron\" di Boccaccio, dunque esempio di una grande circolazione della letteratura toscana negli Abruzzi, tra le due principali citt\u00e0 di Sulmona e quella amiternina. In questo periodo la letteratura aquilana fior\u00ec con dei \"Laudari\" religiosi e con l'erudizione storica sulla scia della \"Cronaca\" di Buccio di Ranallo; altri autori furono Francesco Angeluccio di Bazzano che compose la \"Cronaca delle cose dell'Aquila dall'anno 1436 al 1488\".\nAltri promotori della cultura, dopo Camponeschi, furono Jacopo della Marca, legato di Ferrante, e il cardinale Amico Agnifili, mentre l'attivit\u00e0 storica proseguiva con Niccol\u00f2 da Borbona (\"Cronaca della guerra dell'Aquila\") e con Bernardino da Fossa (\"Cronaca aquilana\" del 1423). Altri autori, di cui oggi non si ha nulla se non testimonianze indirette, furono Angelo Fonticulano, che scrisse un \"De bello Bracciano\", edito all'Aquila dall'editore Vivio nel 1582, Biagio Pico che scrisse una \"Regola di grammatica speculativa sulle parti declinabili del discorso\" (dunque un esempio di studio linguistico), e Girolamo Pico Fonticulano che scrisse una \"Geometria\", oltre che a proporre interventi di ordine urbanistico nella citt\u00e0. Battista Alessandro Jaconelli tradusse in volgare le \"Vite parallele\" di Plutarco, ispirandosi ai tentativi di volgarizzamento di Antonio di Todi. L'ultimo incunabolo di Rotweill sar\u00e0 la \"Grammatica\" di Giovanni Suplizio da Veroli, e nella societ\u00e0 degli stampatori succeder\u00e0 Eusanio Stella con Giovanni Picardi de Hamell e Luigi Francigna.\nI tre santi.\nIn questo tempo la citt\u00e0 fu famosa anche per la prolungata dimora di tre grandi santi francescani: San Bernardino da Siena, San Giovanni da Capestrano e San Giacomo della Marca. San Giovanni di Capestrano fond\u00f2 il convento di San Giuliano fuori le mura, mentre San Bernardino giunse a predicare in citt\u00e0 verso la fine della sua vita, e intrecci\u00f2 rapporti con la ricca famiglia dei Notari. Alla morte di San Bernardino, avvenuta il 20 maggio 1444 proprio nel capoluogo abruzzese, la cittadinanza chiese e ottenne da papa Eugenio IV il permesso di custodirne le spoglie. Venne cos\u00ec edificata, per volont\u00e0 dell'amico Giovanni da Capestrano, la monumentale Basilica di San Bernardino, la cui facciata fu realizzata da Cola dell'Amatrice e il mausoleo da Silvestro dell'Aquila nel 1489. Sul finire del secolo, le guerre con Rieti, le lotte intestine tra famiglie e i continui terremoti determinarono l'inizio della decadenza.\nSilvestro di Giacomo da Sulmona, fu scultore e intagliatore, e realizz\u00f2 dei mirabili monumenti ancora oggi presenti, ispirandosi ai modelli toscani, ma il ricettacolo d'arte di San Bernardino ospita anche la \"Resurrezione\" di Andrea della Robbia (1500 ca). Valenti artisti come Raffaello Sanzio intrecciarono rapporti con la ricca famiglia Branconio, che dipinse la \"Visitazione\" per la chiesa di San Silvestro, dove la famiglia aveva la cappella privata, e un \"Ritratto con amico\", probabilmente il nobile Giovanni Battista Branconio. Nell'ambito pittorico si distinsero l'aquilano Saturnino Gatti (XV sec) con il ciclo di affreschi di Collemaggio e quello molto pi\u00f9 elaborato di Tornimparte, Andrea De Litio della Marsica con alcuni affreschi di lunette e pale dipinte oggi conservate nel Museo Nazionale d'Abruzzo, e infine nel Cinquecento Francesco da Montereale.\nIl terremoto del 1461.\nAnche nel quattrocento L'Aquila non fu risparmiata dai terremoti. Il 3 aprile 1398 un'intensa ma breve scossa caus\u00f2 lievi danni. Lo stesso accadde qualche anno pi\u00f9 tardi, il 10 novembre 1423, mentre il 5 dicembre 1456 un violento terremoto venne registrato in tutto il territorio del Regno di Napoli: la scossa, verificatasi alle dieci di sera, distrusse quasi integralmente Carsoli e Castel di Sangro. L'Aquila, al confronto, fu colpita in modo tutto sommato marginale, se si esclude la rottura delle colonne della tribuna della nuova Basilica di San Bernardino.\nUno dei sismi di maggiore intensit\u00e0 della storia cittadina si verific\u00f2 invece il 26 novembre 1461. La magnitudo stimata \u00e8 di 6.4 della Scala Richter e l'intensit\u00e0 pari al X grado della Scala Mercalli. Successivamente alla scossa principale, segu\u00ec una sequenza di eventi sismici che si protrasse per circa due mesi, con alcune forti scosse il 4 dicembre, il 17 dicembre, e il 3 e il 4 gennaio dell'anno successivo, il 1462. Le fonti storiche riportano della pressoch\u00e9 totale distruzione di Onna, Poggio Picenze, Castelnuovo e Sant'Eusanio Forconese.\nXVI secolo.\nL'arrivo degli spagnoli e il governo di Franchi.\nNel 1503 gli spagnoli conquistarono il Regno di Napoli ponendovi a capo un vicer\u00e9 di loro fiducia e occupando tutti i posti di comando. All'Aquila, la nomina del conte Ludovico Franchi a \"Signore della Citt\u00e0\" segn\u00f2 il definitivo tramonto di ogni forma di autonomia cittadina e contribu\u00ec alla decadenza della citt\u00e0, fino ad allora una delle pi\u00f9 fiorenti del Regno.\nPrima ancora nel 1501, quando Fabrizio Colonna conquist\u00f2 la citt\u00e0, pose a capo il magistrato Ludovico Franchi, successivamente confermato capitano della Citt\u00e0 da Consalvo de Cordova e conte di Montorio. Presso il palazzo vennero erette le insegne di Luigi XII di Francia, mentre Geronimo Gaglioffi cerc\u00f2 di rovesciare il governo. Grazie ai francesi, Aquila annett\u00e9 i feudi di Ofena, Castel del Monte, Penne, Vittorito, Citt\u00e0 Sant'Angelo, arrivando a ridisegnare i confini del \"comitatus\", ora di proporzioni enormi per la regione degli Abruzzi. Tuttavia la felicit\u00e0 dei cittadini fu breve, perch\u00e9 nel 1503 appunto Fabrizio Colonna rientr\u00f2 in citt\u00e0, mettendo a capo del governo nuovamente il Franchi. Ci fu un periodo di pace ventennale, anche se la politica di Ludovico Franchi era tutta votata all'intreccio di rapporti di servilismo con il nuovo governo spagnolo.\nLudovico Franchi confisc\u00f2 beni alle potenti famiglie dei Camponeschi e dei Gaglioffi e il clima di pace dur\u00f2 qualche decennio, quando alla sua morte Gaspare de Simoni, favorito di Lorenzo de' Medici nelle armi si propose come contraltare della dinastia Franchi. Alcuni esili vengono emanati, e a Napoli si decide di intervenire contro una citt\u00e0 che aveva dato rifugio ai figli di Giampaolo Baglioni, un funzionario bandito da Leone X, e che intendeva darlo anche ad Alfonso I d'Este, nemico di papa Giulio II. Ludovico Franchi venne arrestato e rinchiuso nel fortino di Castelnuovo, mentre un sovrintendente, Ludovico Montalto, venne mandato da Napoli ad Aquila nel 1521. Il commissario regio and\u00f2 ad ispezionare i metodi con cui si eleggevano i membri della Camera del Consiglio, e soppresse momentaneamente il plebiscito, eleggendo lui personalmente per due anni i membri del Consiglio, un aspetto di \"normalizzazione\" secondo la Corona ispanico-napoletana, della vita cittadina, intendendo togliere definitivamente il privilegio di semi-autonomia.Un fatto singolare e sospetto accadde dopo la confisca dei beni dei Franchi, quando il bandito Giovanni Aquilano venne assoldato per attaccare il palazzo di Annibale Pica, uccidendo il fratello Lorenzo. Il sicario Giovanni per\u00f2 alla fine fu catturato, processato pubblicamente davanti al Palazzo del Capitano, impiccato e squartato. La citt\u00e0 visse circa tre anni di semi-indigenza a causa delle leggi del Montalto, una delle quali prevedeva il foraggiamento delle truppe militari di passaggio per gli Appennini, come quelle del vicer\u00e9 Carlo di Lanois in marcia per la Lombardia. Successivamente ci fu la peste, che decim\u00f2 la popolazione, e fece spostare la sede del governo a Paganica.\nLa guerra contro Carlo V.\nGli aquilani approfittarono dello scontro tra Carlo V e Francesco I di Francia, nelle persone dei figli di Ludovico Franchi, che scelsero il partito francese seguendo gli Orsini. Nella speranza di riconquistare libert\u00e0 e privilegi perduti, gli aquilani si unirono alla lega antispagnola capeggiata dai francesi, cui vennero nel 1527 aperte le porte della citt\u00e0, che tuttavia venne sconfitta nel 1529. L'Aquila venne occupata militarmente da Filiberto d'Orange, vicer\u00e9 e luogotenente del Regno di Napoli, saccheggiata e costretta a versare nelle casse spagnole una esosa tassa. Inoltre la citt\u00e0 venne distaccata dal suo contado, che venne spartito in feudi e dato in possesso a capitani dell'esercito imperiale, infliggendo un colpo durissimo alla sua economia.\nLa rivolta del 1527 a favore dei francesi, si dimostr\u00f2 un abile pretesto colto dagli spagnoli per condannare la citt\u00e0 a sostenere totalmente le spese della costruzione di un nuovo castello, versando 100.000 ducati annui. La costruzione del Forte spagnolo, che necessitava di enorme spazio, comport\u00f2 la distruzione di un intero quartiere. Addirittura, per la realizzazione degli enormi cannoni posti a difesa della fortezza vennero fuse le campane della citt\u00e0, tra cui la grande \"Campana della Giustizia\" posta sulla Torre Civica. Nelle intenzioni del vicer\u00e9, il Forte doveva assolvere una duplice funzione: quella di baluardo difensivo nell'estremo confine settentrionale del regno di Carlo V, e quella di punto di controllo per il traffico della lana lungo l'asse che collegava Napoli a Firenze. Ma ci\u00f2 che prostr\u00f2 definitivamente il desiderio di autonomia della citt\u00e0 fu l'annullamento di tutti i privilegi storici risalenti alla casa D'Angi\u00f2 e il successivo infeudamento con tutti i territori dei castelli circostanti.\nConseguenze dell'infeudamento dell'Aquila.\nGli aquilani per\u00f2 cercarono di riparare alla sventura inviando da Carlo V il sindaco Mariangelo Accursio, con la proposta di pagare 90.000 ducati per una reintegra dei privilegi storici, ma il sovrano rimise la vicenda al vicer\u00e9 Pietro de Toledo, che il 15 marzo 1542, dopo una lunga controversia stabil\u00ec \"teoricamente\" la reintegrazione dei beni, ossia dei castelli circostanti. Ma i baroni e signori si opposero rivendicando sempre il motivo dei privilegi dei feudi ora divenuti autonomi, rifiutando la proposta di un nuovo giogo dei mercanti della citt\u00e0. Addirittura queste varie \"universitates\" pretesero che i beni dei vari castelli dentro le mura dell'Aquila non fossero pi\u00f9 registrati nel catasto civico, ma in quello del rispettivo castello.Si accese una lunga controversia che dur\u00f2 fino al '700, dove i possidenti delle terre dentro le mura dovevano pagare le tasse alla citt\u00e0, mentre la questione dell'autonomia dei vari castelli si trascin\u00f2 fino alla prima met\u00e0 del Novecento, quando nel 1927 venne ridisegnata l'unit\u00e0 amministrativa della citt\u00e0.\nPietro de Toledo deleg\u00f2 Ettore Gesualdo di riesaminare le esazioni, il quale si rec\u00f2 il 23 dicembre 1549 in citt\u00e0 per la registrazione catastale dei beni fuori e dentro le mura. I castelli di Civitaretenga e Tussio si ribellarono nel 1561, mandando una contro notifica, e ne nacque un'odissea giudiziaria protrattasi fino al Settecento. La vertenza fu firmata nel 1578 anche da altri castelli, e per la Regia camera venne mandato un commissario nel maggio 1601: Pietro Valcarel, che prese in esame i documenti risalenti sin al periodo di Federico II, alla presenza del magistrato Giovanbattista De Rosa. Il commissario si rec\u00f2 anche a Collemaggio, esaminando una carta del 1524 dove si intimava ai castelli l'obbligo di fornire la cera, poi and\u00f2 a Santa Maria Paganica, dove il parroco conferm\u00f2 l'amministrazione del castello di Paganica, testimonianza data anche dai preti di Santa Maria del Poggio e San Pietro di Sassa, aggiungendo che le sepolture venivano effettuate nelle chiese relative ai castelli originari. Altri commissariamenti e controlli dei catasti ci furono fino al 1653, dove si prese visione del fatto che la citt\u00e0 dell'Aquila fosse un caso unico nel Regno di Napoli, dove gran parte dei beni erano spartiti secondo un preciso ordine, e che gran parte di essi erano amministrati dagli arcipreti delle chiese, in relazione con le originarie parrocchie dei castelli.\nIl governo di Margherita d'Austria.\nParadossalmente, fu la figlia di Carlo V, Margherita d'Austria, a donare alla citt\u00e0 un nuovo momento di particolare splendore alla fine del Cinquecento. La sovrana, gi\u00e0 governatrice dei Paesi Bassi, fece ritorno in Italia nel 1568 per dedicarsi all'amministrazione dei feudi abruzzesi del Regno dimostrando notevoli capacit\u00e0, dando impulso all'economia locale e alla cultura e risolvendo delicate questioni territoriali. Dunque non c'\u00e8 da stupirsi se, dopo aver alloggiato per un breve periodo a Cittaducale, al suo primo ingresso all'Aquila nel maggio del 1569 fu accolta trionfalmente dalla cittadinanza.\nTuttavia, Margherita si stabil\u00ec ufficialmente nel capoluogo solo nel 1572, una volta ottenuto dal fratello Filippo II il governo della citt\u00e0. Nel suo periodo aquilano, la \"Madama\", come soleva farsi chiamare, trov\u00f2 dimora nel Palazzo del Capitano che per l'occasione venne sottoposto ad un gravoso restauro che lo porter\u00e0 a diventare un piccolo ma prestigioso palazzo rinascimentale. Furono proprio i grandi ricevimenti, le opere urbanistiche e le innovazioni di tipo economico che si svolsero nel suo periodo di governo a donare alla citt\u00e0 una caratteristica atmosfera cortigiana.\nLa citt\u00e0 fece parte dello Stato Farnesiano degli Abruzzi insieme a Penne, Farindola, Montorio al Vomano, San Valentino in Abruzzo Citeriore, ma non fu \"infeudata\", bench\u00e9 gestita come una magistratura atipica, che ovviamente non concedeva spazi di progetti di ritorno all'autonomia. I feudi della conca amiternina vennero venduti mediante compravendita, segnando la frammentazione di quell'unico contado aquilano che dette ricchezze alla citt\u00e0. Per questo la politica di Margherita fu ben accetta dagli aquilani dopo anni di carestie, depauperamenti e sconvolgimenti politici da parte degli Spagnoli.\nIl circolo culturale della duchessa Margherita.\nLa \"corte aquilana\" si riuniva presso il Palazzo del Capitano, dove Margherita chiam\u00f2 vari ufficiali come il notaio Bernardino Porzio, i nobili Sebastiano Romano, Pietro Yvagnes, Ferdinando da Pile, l'arcidiacono don Vincenzo Colantoni, l'arciprete Ascanio Vetusti di San Biagio d'Amiterno, don Giovanni Agnifili di Lucoli, il protonotaio Carlo Alifero, insieme ad altri notai ed eminenti personalit\u00e0 provenienti dai vari castelli della conca, per garantire un legame diplomatico di pace e riunificazione simbolica. Tra di essi figur\u00f2 anche il bolognese Francesco De Marchi, il primo scalatore ufficiale del Gran Sasso d'Italia nel 1573, passando per Campo Imperatore di Assergi.Bench\u00e9 Margherita non avesse i pieni poteri delle corti attigue di Napoli, di Ferrara e di Firenze, fece di tutto per ritagliarsi un piccolo spazio che somigliasse in tutto e per tutto a una corte nobiliare, e and\u00f2 avanti con la sua politica di modifiche e ammodernamenti della citt\u00e0, come la creazione di una moderna fattoria \"la Cascina\" a Campo di Pile, sul modello delle fattorie di Fiandra, che negli anni si arricch\u00ec grazie ai pascoli e alle acque del Vetoio.\nNel 1583 Margherita torn\u00f2 in Abruzzo, interessandosi al feudo marittimo di Ortona, dove costruir\u00e0 il suo Palazzo Farnese e tracciando un cordone commerciale con Sulmona ed Aquila, quest'ultima nel frattempo rappresentata in sua vece dai cortigiani di fiducia. Nel 1584 l'Aquila fu amministrata da don Ottavio Zugnica, concentrandosi sulla micro-attivit\u00e0 imprenditoriale della Cascina di Pile. In questi anni i documenti testimoniano anche l'insanabile decadenza della Compagnia dell Arti, che nel Medioevo era tra i primi posti nell'amministrazione pubblica della citt\u00e0. Soltanto i viaggi della transumanza nella Puglia foggiana non conobbero crisi, ed anzi i capi di bestiame aumentarono a dismisura nei registri della Dogana di Foggia. Con la morte di Margherita nel 1586 ad Ortona, si concluse un breve periodo idillico in cui la citt\u00e0 amiternina, bench\u00e9 non tornata agli antichi fasti, ebbe modo di farsi conoscere al livello europeo come piccolo ricettacolo d'arte e di cultura e spazio fecondo dove instaurare una parvenza di governo di corte. Tuttavia per la citt\u00e0 fu una sconfitta per quanto riguardava il desiderio della riunione del \"comitatus\" della conca e dei castelli, ormai definitivamente separati dall'autonomia cittadina, e destinati ad essere feudi di vari signori e baroni cadetti.\nUrbanistica della citt\u00e0 di Fonticulano.\nNel 1575 Pico Fonticulano pubblic\u00f2 la \"Pianta dell'Aquila\", confrontandola con la \"Pianta di Napoli\". La citt\u00e0 \u00e8 vista ribaltando l'ordine degli assi: il Nord corrisponde all'Est e il Sud corrisponde all'Ovest: insomma la pianta \u00e8 ruotata di 90\u00b0 a destra, in modo che il Forte spagnolo, edificato nella prima met\u00e0 del Cinquecento, si trovi a Nord-Ovest, e il Borgo Rivera con la fontana delle 99 cannelle ad Est. Nella pianta \u00e8 ben delineata la cinta muraria con le porte di accesso: dal Forte compiendo un giro ci sono Porta Castello, Porta Leoni, Porta Bazzano, Porta Tione, Porta Bagno posta presso il Campo di Fossa, Porta Roiana, Porta Rivera, Porta Romana, Porta Pilese, Porta Barete, Porta San Lorenzo, Porta Branconia. L'interno della citt\u00e0 \u00e8 scandito da linee perpendicolari che compongo o i cardi e i decumani, con al centro dell'area tutti, leggermente tendente a Sud, verso il quartiere San Marciano, la Piazza del Duomo, a impianto rettangolare.\nI due decumani massimi sono il Corso Maggiore o Stretto (oggi corso Vittorio Emanuele) e via Cardinale (oggi composta da via Cardinale, via Cesura, via Annunziata, via Cascina, via del Guasto, che attraversa l'area estrema da Porta Roiana fino a Santa Maria della Misericordia); i tre cardi sono invece via Roio, che sfocia in Piazza Duomo accanto alla Cattedrale e che oltre la piazza si collega con Costa Masciarelli, il Corso Occidentale, che attraversa i quarti di San Pietro e Santa Maria (oggi via Roma, via Andrea Bafile, Corso Principe Umberto, e poi all'incrocio dei \"quattro cantoni\" si trasforma in via San Bernardino fino a Porta Leoni), e infine l'asse di via Porcinari e via Garibaldi, che all'intersezione con il corso Vittorio diventa via Castello, fino alla porta omonima.\nPiazza Duomo \u00e8 vista in maniera leggermente diversa, con due fontane monumentali molto pi\u00f9 grandi e diverse di aspetto dalle due attuali che compongono il gruppo di \"Fontana Vecchia\". Prima del 1703 probabilmente la piazza era dotata anche di un monumentale obelisco centrale, come dimostrano alcune stampe, e l'asse della Cattedrale era ruotato rispetto a quello odierno del dopo-sisma 1703.Presso Porta Bazzano si vedono chiaramente tre strade che non rispettano affatto l'ordine preciso dei cardi e decumani, ma compongono un triangolo con vertice appunto la porta: le tre coste di Picenze, Masciarelli e di via Fortebraccio. Queste strade che rispettano il pendio del colle orientale di Campo di Fossa, furono progettate dal Fonticulano per agevolare il passaggio fino a Piazza Duomo, insieme ad altri piccoli interventi urbani oggi scomparsi, come la realizzazione del monumentale campanile della Cattedrale, distrutto nel 1703.\nInoltre \u00e8 da notare come la pianta del Fonticulano seguisse lo schematismo preciso degli impianti rettangolari e quadrati delle case coloniche, che componevano con i cardi e decumani la scacchiera dell'area. Gran parte dei palazzi e delle case, dopo il 1703, furono ricostruite ex novo, non variando particolarmente il sistema gli assi, ma dando alcune modifiche all'aspetto urbano, modifiche accentuate ancora di pi\u00f9 dagli interventi urbanistici del primo '900 e del fascismo.\nI Gesuiti all'Aquila.\nNel 1562 la Compagnia del Ges\u00f9 all'Aquila, ispirandosi al disegno di Ferrante I del 1458 di aprire una scuola a Siena e Bologna, anche nella citt\u00e0 abruzzese aprirono un collegio personale. Mediatore del progetto fu promosso dal vescovo aquilano Io\u00e0o de Acunha, consacrato nel 1561, e facente parte dell'entourage di Filippo II di Spagna, progetto di per s\u00e9 irrilevante data l'esistenza di altri collegi nell'Italia e nel Regno di Napoli, ma scelta usata come messaggio di resistenza, e di volere di mantenersi in rapporti di interlocuzione con i principali centri della Penisola. Travagliata fu l'installazione dei Gesuiti all'Aquila, che riuscirono ad accedere solo nel 1596, sotto la rappresentanza di Sertorio Caputo, che dovette lottare contro le resistenze dei facoltosi cittadini aquilani, contrari all'istituzione di una scuola religiosa ex novo, poich\u00e9 esistevano gi\u00e0 tanti altri monasteri in citt\u00e0 che vedevano la cosa come una minaccia.Dapprima furono avanzate richieste dei Gesuiti al duca Giangirolamo Acquaviva di Atri, nello stesso momento in cui a Roma si avanzavano le richieste dei Beneventani ed a Napoli i religiosi di Chieti.\nNella seduta della Camera del 1 maggio 1564 si decise di versare ai Gesuiti 300 ducati annui, somma irrisoria davanti a soli 500 ducati stanziati ad esempio dal Collegio dei Nobili per l'attivit\u00e0 della stampa e di una possibile ripresa delle Arti, segno che il progetto dell'istituzione di una sede autonoma dei Gesuiti non figurava tra i piani comunali. Solo alla fine del secolo con l'interesse del Cardinale Bellarmino e del collegio di Napoli i Gesuiti aquilani riuscirono ad avere una loro sede nell'antica chiesa di Santa Margherita. Con i fondi molto pi\u00f9 cospicui ora, che ricevettero i Gesuiti, la vecchia chiesa venne demolita e ricostruita ex novo, malgrado varie lungaggine che non permisero il totale completamento, anche se dopo il terremoto del 1703 ci furono varie offerte per un progetto molto pi\u00f9 ambizioso. Il Collegio oggi \u00e8 il Palazzo Camponeschi, posto accanto alla chiesa, e davanti alla piazzetta dove si affaccia il Palazzetto dei Nobili.\nXVII secolo.\nPolitica aquilana durante il Viceregno.\nDa parte sua, la politica municipale e i vari signori che avevano i beni ed i capitali presso le terre, si dimostrarono simili ai baroni contro cui i mercanti presentarono il progetto di fondazione della citt\u00e0 nel 1254, e la goccia che fece traboccare il vaso nei rapporti tesissimi tra signori e contadini fu l'istituzione delle \"gabelle\" da pagare presso le porte delle mura e, il 25 luglio 1647, sulla scia di Masaniello, dei plebei si andarono a lamentare dal preside, ma tutto degener\u00f2 in una rivolta e come ai tempi di Niccol\u00f2 dell'Isola, fu scelto un tribuno della plebe, come mediatore tra volgo e ricchi, ossia Francesco Gentileschi, detto \"Marco di Sciarra\", voluto dal casato dei Quinzi del quarto San Pietro. Inutile dire che Gentileschi venne ucciso, e in citt\u00e0 scoppi\u00f2 una sorta di guerra civile contro il governo spagnolo, dove il Capitano fu rinchiuso nel palazzo, mentre Giovanni e Concezio Pica, Filippo Alfieri, Giacinto Porcinari e Antonio Pasquali inviavano a Napoli il frate di San Bernardino Giuseppe della Grascia per avanzare varie richieste, tra le quali l'ennesima di veder riunito il contado della conca aquilana sotto l'amministrazione cittadina, con la minaccia di far defezionare tutti i castelli e i comuni della provincia Aquilana contro la Corona spagnola.\nIl procuratore degli Abruzzi Pignatelli intervenne prontamente contro questa colazione aristocratica, entrando il 15 settembre in citt\u00e0, e non trovando i diretti responsabili perch\u00e9 fuggiti, e raccoltisi a capo di Antonio Quinzi, che richiese al sovrano di Francia di intervenire con l'esercito contro la Spagna. Nella citt\u00e0 regnava l'anarchia e un clima fuorilegge di banditismo, sotto il governo fantoccio di Giulio Pezzola, che non appena vide arrivare le truppe di Antonio Quinzi si lasci\u00f2 andare al saccheggio del contado aquilano. La citt\u00e0 fu presidiata dal Pignatelli, che ordin\u00f2 lo sfratto di presunti affiliati alla colazione del Quinzi, sfratto che riguard\u00f2 soprattutto i castelli, dove acquartier\u00f2 le truppe spagnole. Il clima teso di Pignatelli contro le truppe franco-aquilane comandate da Pallavicino si protrasse fino alla firma della pace a Napoli di Giovanni d'Austria per la ribellione dei napoletani di Masaniello. L'Aquila dunque torn\u00f2, senza gravi saccheggi, in mano agli Spagnoli.\nLa crisi del Collegio delle Arti.\nNel 1664 cess\u00f2 di esistere la Compagnia della Lana, una costola delle Arti pi\u00f9 antiche della citt\u00e0, per il processo di crisi irreversibile, e per l'incapacit\u00e0 della citt\u00e0 di stare al passo con le grandi produzioni che ora non riguardavano pi\u00f9 solo l'ambito di Napoli, ma anche il resto della Penisola e dell'Europa, come si dimostr\u00f2 anche durante il governo di Margherita d'Austria. Dunque l'antico convento dove si produceva maggiormente la lana, quello di Santa Maria delle Buone Novelle a Porta Roiana, oggi chiesa di Sant'Apollonia, fu chiuso. Bench\u00e9 il settore della Lana non fosse completamente morto, ma semplicemente ridimensionato a vezzo nobile per alcuni sparuti traffici con Firenze, la produzione continu\u00f2 a sopravvivere fino ad oggi, cos\u00ec come il commercio dello zafferano di Navelli, esportato anche nelle fiere annuali della citt\u00e0, e di Lanciano, famosa per i mercati di settembre. Tuttavia proprio Lanciano, per il tranquillo e stabile clima politico e per la vicinanza al mare, soppiant\u00f2 in breve tempo come centro fieristico la citt\u00e0 amiternina.Le cause di questo ripiegamento economico e culturale aquilano si devono alla scarsa considerazione per le Arti che iniziarono ad essere bistrattate, e rappresentate da nuove famiglie: i Colantoni, gli Antonelli, i Rivera e gli Alfieri, nomi presenti anche in diversi palazzi di rappresentanza aquilani, \"uomini nuovi\", che finanzieranno la ricostruzione della citt\u00e0 dopo il 1703.\nLa peste del 1656.\nNel frattempo nel 1656 anche la citt\u00e0 fu colpita dalla peste nera e i castelli del contado ne approfittarono per vedersi riconosciuta l'autonomia e il diritto di riscossione delle imposte sui campi lavorati del contado. Le lamentele furono rivolte al tesoriere Giovanni Aliprandi in una relazione del 29 agosto 1653, dove si parlava specialmente della tassa della \"gabella\" delle porte, grazie a cui L'Aquila finalmente era riuscita a mettersi in regola con le tasse della Corona, dopo la conquista spagnola un secolo prima.Per contrastare la peste, furono istituiti dei lazzaretti speciali nella chiesa di Sant'Antimo a Temp\u00e8ra, nel casino Micheletti di Preturo, nel casino Colantoni fuori le mura, presso una palude, e intra moenia, a Borgo Rivera, fu istituito l'ospedale Buonfratelli della chiesa di San Vito, mentre le porte delle mura venivano chiuse ermeticamente.\nDopo il termine del flagello, la citt\u00e0 si risollev\u00f2 non pi\u00f9 seguendo il sistema delle Arti, ma con una politica sempre pi\u00f9 influenzata dal fiorire di varie confraternite religiose, come scrisse Gaspare De Simeonibus nell\"Italia sacra\". Un nuovo appalto per la regolamentazione della gabella delle porte fu stimata di 2.500 ducati per un totale di circa 7.000 durati annui da restituire come tassa alla Corona. Dal campo si vista culturale in citt\u00e0 figur\u00f2 l'Accademia dei Velati, che sulla scia della Colonia Tegea di Chieti, dell'Arcadia romana, e delle accademie di Vasto, stimolava la vita cittadina dal punto di vista dell'erudizione. Nel 1675 ci fu l'episodio singolare di erigere in onore di Carlo II d'Asburgo una statua presso il Palazzetto dei Nobili, probabilmente un tentativo di \"captatio benevolentiae\" per scopi terzi. Nel 1697 il fisco mise in dubbio la liceit\u00e0 del passaggio di introiti da alcuni storici castelli, ormai ridotti in macerie, come le roccaforti del Gran Sasso d'Italia dal versante di Assergi, per cui avrebbe dovuto pagare il fisco stesso, e non la citt\u00e0, poich\u00e9, secondo una denuncia di tal Vincenzo Ticca, tali territori dovevano essere incorporati al demanio della corte, e non pi\u00f9 essere terra di nessuno.Dunque ci fu un caso particolare di natura giuridica che riguardava anche il possesso di un gran pezzo di montagna, il versante occidentale del Gran Sasso (la piana di Campo Imperatore), i cui storici nobili possidenti dal XVI secolo si erano estinti.\nXVIII secolo.\nIl terremoto del 1703.\nAd osteggiare la ripresa politica ed economica della citt\u00e0 furono, ancora una volta, gli eventi tellurici. Sul finire del Seicento alcune violenti scosse tornarono a tormentare Aquila; in particolare si ricorda il terremoto dell'aprile 1646, raccontato nel Trattato di Filippo da Secinara e di intensit\u00e0 stimata nel VII grado della Scala Mercalli, e quello del giugno 1672 avvertito anche ad Amatrice e Montereale.\nQuello del 1703, conosciuto come il \"Grande Terremoto\" \u00e8, probabilmente, il terremoto di maggiore gravit\u00e0 della storia cittadina recente. La prima scossa della sequenza sismica si verific\u00f2 il 14 ottobre 1702 ma la maggiore venne registrata il 2 febbraio del 1703, giorno della \"Candelora\", e si stima che abbia avuto una magnitudo 6,7 della Scala Richter causando devastazioni stimate nel X grado della Scala Mercalli.\nL'Aquila venne completamente rasa al suolo. Quasi tutte le chiese e gli edifici pubblici crollarono o riportarono gravissimi danni. Si stima che nelle varie scosse che colpirono la citt\u00e0 quell'anno siano morte in tutto oltre 6.000 persone. Le chiese di San Bernardino (rimase in piedi solo il coro, la facciata e le mura laterali), San Filippo, la Cattedrale di San Massimo, San Francesco, Sant'Agostino e tutti i palazzi della citt\u00e0 risultarono o rasi al suolo oppure pesantemente danneggiati.\nLa ricostruzione.\nIl terremoto del 1703 fu, per\u00f2, l'occasione per attuare alcuni interventi edilizi ed urbanistici che stavano prendendo piede in molte citt\u00e0 europee. Dalle macerie d'inizio secolo nacque, dunque, una nuova citt\u00e0 fatta da costruzioni imponenti e ricca di decorazioni e ornamenti che consacreranno anche all'Aquila la nuova veste stilistica corrente, il barocco.\nSul terreno occupato in precedenza da dimore crollate sorsero i palazzi delle nuove famiglie aquilane, (\u00e8 il caso dei Romanelli, dei Bonanni, dei Pica e degli Oliva) mentre molte tra le principali chiese del capoluogo vennero pesantemente modificate o riedificate secondo il nuovo gusto. L'interno della Basilica di San Bernardino venne completamente ricostruito ad opera di tre celebri architetti dell'epoca, Cipriani, Contini e Biarigioni, e poco pi\u00f9 tardi, nel 1724 Ferdinando Mosca vi realizz\u00f2 uno splendido soffitto in legno. La stessa Basilica di Santa Maria di Collemaggio venne impreziosita da numerose aggiunte barocche che successivamente sono state eliminate nel restauro del 1972. Le chiese di Sant'Agostino, San Marciano, Santa Maria Paganica e la Cattedrale di San Massimo vennero praticamente riedificate ricorrendo, in alcuni casi, a modifiche dell'assetto urbanistico preesistente con la rotazione degli ingressi e la creazione di nuove facciate.\nI cambiamenti riguardarono anche la vita sociale ed economica di Aquila, che venne ripopolata grazie soprattutto all'immigrazione dal \"contado\". Il terremoto, infatti, favor\u00ec il trasferimento delle famiglie pi\u00f9 povere dalla campagna alla citt\u00e0 e l'insediamento di ricchi proprietari terrieri interessati ad accrescere la loro posizione sociale.\nPer la ricostruzione s'impieg\u00f2 circa mezzo secolo, e informazioni importanti si trovano nei \"Libri reformationum\", dove si evidenziano i problemi di costruzione del nuovo ospedale, dell'abbattimento di case pericolanti, del risanamento delle mura, dell'acquedotto, del Palazzo civico. Una programmazione effettiva della ricostruzione fu bandita il 13 giugno 1715, quando i Signori della Camera deliberarono 60 ducati annui per i lavori di Collemaggio, mentre i commercianti della citt\u00e0 e del contado chiedevano l'esenzione dal pagamento delle tasse, la cosiddetta \"aggregazione\". Il terremoto della Maiella del 1706, con epicentro presso Sulmona, rallent\u00f2 ulteriormente i lavori di ricostruzione, tanto che nei primi momenti i cittadini pensarono addirittura di abbandonare la citt\u00e0. Nella ricostruzione vennero espropriate anche molte terre dei monaci per l'edificazione di nuovi fabbricati, e soprattutto di piccoli ospizi, mentre i nobili approfittarono dell'aggregazione per contendersi la fetta del Gran Sasso del versante di Assergi, dato che con il d'Orange era rimasta infeudata a chi ne chiedeva l'uso.\nTra questi ci fu la famiglia Cappelli che acquist\u00f2 il villaggio della Genca (oggi San Pietro della Jenca), sostituendosi alla dinastia secolare dei confocolieri del castello, ormai estinta. Nella famiglia figur\u00f2 Carlo Cappelli, una sorta di \"homo novus\" per aver sperimentato le prime tecniche del modernismo imprenditoriale agricolo, basandosi sugli ideali dell'illuminismo.Nel 1764 fu visitata da Ferdinando IV di Borbone, e della visita non proprio felice si ricordano gli episodi dell'abolizione della processione del Cristo Morto per le continue lotte tra confraternite per l'organizzazione del rito e la scena pietosa del mercato del pesce delle cosiddette \"Cancelle\", che vennero traslate dietro la Piazza Maggiore.\nL'occupazione francese del 1799.\nNella seconda met\u00e0 del Settecento la citt\u00e0 era in gran parte ricostruita e la collaborazione per la ricostruzione favor\u00ec la riunione tra signori e gli armentari, come si vide durante l'invasione francese del 1799, quando saranno proprio i ceti medio-bassi a insorgere per la difesa dell'antico regime. La pace di Vienna del 1738 pose fine alla dominazione austriaca seguita alla spagnola e sul finire del secolo il Regno di Napoli venne invaso dai francesi. I francesi nel 1798 giunsero in Sabina, sconfiggendo Viterbo, e penetrarono negli Abruzzi, giungendo in dicembre ad Aquila. Le campane della citt\u00e0 suonarono in allarme nel momento in cui i francesi arrivarono a Cittareale e la popolazione chiamata alle armi si riun\u00ec in Piazza Maggiore: il patrizio Giovanni Pica, il Marchese de Torres e il barone Francesco Rivera convocarono il parlamento per istituire un corpo civico di guardia con a capo Gaspare Antoniani. Anche nei comuni circostanti fu fatto cos\u00ec, e il capo supremo delle masse era Giovanni Salomone di Arischia, mentre il generale Championnet divideva per l'Abruzzo due corpi d'armata, quello dell'ala destra di Duhesme e l'altro di Lemoine, quest'ultima venuta all'Aquila, mentre l'altra discendeva attraverso le Marche verso Teramo, per ricongiungersi con la prima a Sulmona.\nIl primo scontro tra il corpo civico aquilano e le truppe francesi avvenne al Borghetto, presso Borgo Velino, il 9 dicembre 1798, onde evitare che le milizie raggiungessero Antrodoco. Tuttavia l'inesperienza militare delle masse non riusc\u00ec a frenare a lungo le truppe, tanto che giunsero sotto le mura il 16 dicembre, mandando un emissario ad intimare la resa. Il generale Lemoine con il capo delle milizie Pluncket, attese 5 ore la risposta negativa della citt\u00e0, e al calare della notte gli aquilani iniziarono a sparare contro l'esercito dalle finestre, dalle torri dei campanili, e dai cannoni del Castello spagnolo, dove era acquartierato il comandante Pluncket. Nonostante gli sforzi aquilani, la citt\u00e0 fu occupata militarmente, mentre il grosso dell'esercito scendeva a Sulmona via Popoli. I due generali borbonici Tschoudi e de Gambis imitarono Pluncket, rifugiandosi nella fortezza spagnola, mentre l'esercito francese saccheggi\u00f2 il possibile, fucilando i campanari e fondendo i bronzi delle chiese, per impedire eventuali richiami di rinforzi. Gli abruzzesi allora si avvalsero dei corni dei pastori, e il 24 gennaio 1799 lo riconobbe anche il generale Championnet in una lettera dove definiva codesti \"lazzaroni\" come \"eroi\".\nLa rivolta del generale Salomone.\nNonostante L'Aquila fosse stata occupata, il generale Salomone imperversava come un bandito per i villaggi circostanti, per distribuire armi e incitare la popolazione a scacciare il nemico, con continue guerriglie e imboscate brevi, che tennero occupati i francesi, finch\u00e9 le masse approfittarono dello sfinimento del nemico per assaltare L'Aquila e liberarla, non prima di un grave massacro civile, con ritiro provvisorio a Roio, Bazzano e Barete. Nel febbraio 1799 i francesi massacrarono i prigionieri, e ci\u00f2 serv\u00ec alle masse come nuova spinta di coraggio e vendetta. Infatti Salomone convoc\u00f2 il parlamento nella chiesa della Madonna di Roio Poggio, dove 70 caporali giurarono fedelt\u00e0.\nLa citt\u00e0 amiternina fu nuovamente messa sotto assedio e i francesi furono costretti a rinchiudersi nel castello; l'assedio dur\u00f2 20 giorni e la vittoria tard\u00f2 ad arrivare poich\u00e9 un drappello francese giunse da Antrodoco. Tuttavia i francesi aquilani, nonostante fossero riusciti a scappare dal castello, si trovarono bloccati tra due fronti, e capitolarono, abbandonando la citt\u00e0 nel giorno di Pasqua. Nel ritiro non esitarono a compiere l'ennesima scellerata vendetta contro gli aquilani, irrompendo nel convento di San Bernardino, trucidando 27 frati e un buon numero di cittadini inermi, profanarono la tomba del santo di Siena per rubarne l'argento, insieme ai calici ed altri oggetti metallici per fonderli.Non appena i francesi lasciarono la citt\u00e0 alla volta di Rieti, con i cannoni e gli ori sacri, vennero assaltati dalle truppe del Salomone e trucidati, di 300 soldati se ne salvarono 80, e gli stessi comandanti furono massacrati, cosicch\u00e9 il rubato potesse essere riconsegnato alla citt\u00e0.Inoltre dato che per il resto dei prigionieri francesi si paventava un eccidio di massa per rappresaglia della popolazione, il generale Lemoine richiam\u00f2 le truppe attorno L'Aquila, dove passarono il 2 maggio, senza per\u00f2 attaccarla. Salomone provvide a un nuovo attacco a sorpresa presso il passo di Rocca di Corno, e li attacc\u00f2 alle porte di Antrodoco. Ma non appena le truppe passarono per il paese, furono attaccati dagli stessi civili e massacrati in ricordo degli eccidi del dicembre 1798, perirono in tutto circa 500 uomini. Nella relazione che Salomone mand\u00f2 il 29 luglio a Ferdinando I delle Due Sicilie, si parl\u00f2 di 3500 francesi che la mattina del 2 maggio erano passati a L'Aquila, tornati al punto di controllo di Rieti in soli 1000, spogliati, feriti, disarmati e abbattuti nell'animo. Intanto nella rappresaglia aquilana contro i francesi, il comandante Pluncket che si era nascosto insieme ad altri caporali nel castello, fu catturato e ucciso.\nXIX secolo.\nLa Repubblica Partenopea.\nA Napoli nel 1799 fu proclamata la Repubblica Partenopea sulla base dei principi egualitari della Rivoluzione francese.\nLa Repubblica Partenopea ebbe vita breve, ma solo qualche anno pi\u00f9 tardi le truppe napoleoniche si rimpossessarono del Regno di Napoli. Le amministrazioni cittadine furono riorganizzate e modernizzate: all'Aquila venne eliminata la storica suddivisione in Quarti e fece la sua comparsa, per la prima volta, la figura del \"Sindaco\". Successivamente, il Congresso di Vienna ristabil\u00ec gli ordinamenti precedenti e L'Aquila torn\u00f2 sotto il controllo dei Borboni.\nNel 1805 con le truppe di Gioacchino Murat, il Regno di Napoli e di conseguenza anche gli Abruzzi furono riconquistati dai francesi, e stavolta L'Aquila sar\u00e0 pienamente acquiescente. Nel memoriale di Angelo Piccioli Barone di Carapelle Calvisio, che ader\u00ec al partito francese, si descrive l'ingresso delle truppe in citt\u00e0. Mentre sul Corso si trovava in una spezieria con il Marchese Quinzi, giunse un araldo a cavallo, gridando che i francesi da Cittareale erano arrivati alle porte delle mura, mentre il veterano Salomone di acquartierava con le truppe presso il Castello, mentre Francesco II di Napoli mandava un dispaccio di attaccare soltanto se in estrema necessit\u00e0, poich\u00e9 stavolta le truppe erano molte di pi\u00f9.\nDato che nel dispaccio si leggeva anche il trasferimento immediato dello Stato Partenopeo in Sicilia, gli aquilani preferirono appoggiare i francesi, nel 1806 si costitu\u00ec la guardia civica, anche con vigilanza dei nobili, nella speranza che al primo momento le sorti potessero volgere a loro favore come nel 1799. Alcuni fenomeni di resistenza ai francesi ci furono, ma si tratt\u00f2 soltanto di alcune semplici imboscate di gente allo sbando, essendo venuto meno l'appoggio dei nobili, completamente asserviti al nuovo governo di matrice napoleonica, anche perch\u00e9 l'unica riforma drastica che ci fu con questo governo fu l'eversione dal feudalesimo, accolto con grande giubilo per il ceto medio. La questione del Gran Sasso fu risolta in breve con la compravendita degli appezzamenti di Monte San Franco, Assergi e Genca, mentre un primo tentativo di quotizzazione del transito delle pecore sul Tavoliere fu scelto il 21 maggio 1806, con l'eliminazione dei privilegi aragonesi. Del resto la legge non minacciava granch\u00e9 il pascolo e la transumanza, poich\u00e9 nella relazione del 1833 del De Augustinis l'Abruzzo Ultra con le sue 500.000 pecore lungo il Tavoliere primeggiava su tutta l'Italia.\nDurante il dominio francese, venne costituito il Distretto di Aquila, sciolto nel 1860, avente sede di capoluogo nell'unit\u00e0 amministrativa dell'Abruzzo Ultra II, mentre il I era governato da Teramo, e il Citra da Chieti.\nIl risorgimento aquilano.\nBench\u00e9 negli anni '20 dell'800 in Abruzzo ci siano state cellule della \"carboneria\" e moti mazziniani capeggiati da Clemente De Caesaris a Penne nel 1827, o incontri segreti a Chieti o a Vasto, la nobilt\u00e0 aquilana e l'amministrazione municipale accettarono sempre di pi\u00f9, senza opporre resistenza, gli eventi politici di Napoli. Nel 1821 nella citt\u00e0 si combatt\u00e9 la battaglia di Antrodoco degli insorti mazziniani, mentre intorno al 1841 circolava un giornale detto \"Riforma della Giovine Italia\", ispirato ai principi di Mazzini. Nel 1833, come a Penne, ci fu un tentativo di sollevazione armata popolare capeggiato dal patrizio Luigi Falconi, immediatamente soffocato. Dopo il 1841 si costitu\u00ec una coalizione di gentiluomini quali Giacomo Dragonetti, Giuseppe Cappa e Pietro Marrelli, che pi\u00f9 che il desiderio di riunire l'Italia, intendevano modificare delle riforme come l'abolizione dei pesi fiscali o la diminuzione del prezzo del sale. L'8 settembre 1841 scoppi\u00f2 una vera e propria rivolta, capeggiata dall'allora sindaco, il barone Vittorio Ciampella, che port\u00f2 all'uccisione del colonnello regione Gennaro Tanfano. La sommossa per\u00f2 fu subito sedata, e mentre i nobili che vi parteciparono furono sanzionati con una pena di denaro da pagare, gli insorti popolari furono imprigionati o uccisi.\nNel 1848 fu mandato in citt\u00e0 l'intendente Mariano d'Ayala, accolto festosamente dai cittadini, al grido di \"Viva il Re! Abbasso la costituzione!\". Il malcontento popolare era reso soprattutto dal fatto della mancata quotizzazione delle terre, per via della resistenza dei baroni, dopo l'eversione dal feudalesimo, con privatizzazione di intere montagne della conca aquilana. Il commissario d'Ayala represse dei moti di Pratola Peligna, e garant\u00ec un breve periodo di pace nel clima politico cittadino, fino al 27 maggio, quando il Ministro degli Interni Bozzelli invi\u00f2 al commissario un dispaccio con l'ordine di rieleggere i deputati del Municipio. Il d'Ayala si ribell\u00f2, volendo egli stessi assumere il comando del governo, e chiam\u00f2 a raccolta alcuni nobili che aspiravano alla carica di deputati, ma il tutto fin\u00ec con la repressione dell'esercito borbonico.Da questo momento in poi, la parola d'ordine dei i cittadini pi\u00f9 in vista fu la gattopardesca acquiescenza per la stabilit\u00e0 amministrativa ed economica. Nel campo letterario culturale in questo periodo si distinse il filosofo d'ispirazione murattiana Giacinto Dragonetti, che istitu\u00ec una personale biblioteca pubblica, dove si conservava la prima edizione dell\"Enciclopedia\" di Diderot.\nDurante il Risorgimento gli aquilani parteciparono attivamente ai moti rivoluzionari sotto la guida di Pietro Marrelli che il 20 novembre del 1860 ospit\u00f2 in citt\u00e0, nel Convento di San Giuseppe, Giuseppe Mazzini in persona. Aquila, per la sua posizione di frontiera rivest\u00ec un'importanza strategica notevole per le rivendicazioni unitarie e venne definita, dallo stesso Mazzini \"nostro punto vitale\".\nPeriodo postunitario.\nLe conseguenze dell'unit\u00e0 d'Italia e, soprattutto, dell'annessione con Roma, sono molteplici. La citt\u00e0 fino ad allora costituiva una gradevole eccezione all'interno del Regno di Napoli, sia per la sua posizione \"settentrionale\", sia per il suo rapporto diretto con la citt\u00e0 eterna. Ma nonostante la nuova centralit\u00e0 all'interno del Regno d'Italia e l'accentuarsi del rapporto con Roma, Aquila degli Abruzzi (come si chiam\u00f2 in quel periodo) si trov\u00f2 ben presto a fare i conti con gli svantaggi di un isolamento culturale, sociale e morfologico che fino ad allora aveva rivestito un'accezione positiva ed ora invece costituiva un pesante fardello. Un ulteriore colpo alle ambizioni della citt\u00e0 e alle sue possibilit\u00e0 di sviluppo venne poi, dalla scelta del tracciato ferroviario tra Roma e l'Adriatico che tagli\u00f2 fuori per lungo tempo il capoluogo dalla rete delle grandi comunicazioni nazionali. La prima direttrice fu la ferrovia che da Terni portava a Sulmona via L'Aquila, mentre altri progetti furono la Sulmona-Avezzano-Roma, o L'Aquila-Tornimparte-Carsoli-Roma. Nel 1884 si prosegu\u00ec con un tracciato che da L'Aquila portava a Rieti, mentre venne completato anche il tracciato L'Aquila-Pescara (1875), con binario di cambio alla stazione di Sulmona, non seguendo una direttrice unica.\nI cantieri di riqualifica urbana.\nCi\u00f2 nonostante Aquila riusc\u00ec a raccogliere gli aspetti positivi derivanti dalla nuova stabilit\u00e0 politica e, a cavallo tra Ottocento e Novecento, vennero realizzate in citt\u00e0 grandi opere urbanistiche che ne modernizzarono l'aspetto. A questo periodo \u00e8 da riferirsi, ad esempio, la riqualificazione dell'area meridionale della citt\u00e0 con la creazione dei giardini della Villa Comunale e del viadotto per Collemaggio, oltre che il Teatro Comunale (costruito tra il 1857 e il 1872), il Palazzo dell'Esposizione (l\"'Emiciclo\", costruito nel 1888 da Carlo Waldis sopra l'ex monastero di San Michele), il Palazzo della Provincia (sede della Biblioteca Provinciale e del Convitto, ricavato dall'ex convengo della chiesa di Sant'Agostino, attivo sino al sisma del 2009) e, soprattutto, i Portici del Corso Vittorio Emanuele, che si adatt\u00f2 alla maniera delle citt\u00e0 commerciali del nord Italia e di Roma. In un primo momento la trasformazione in Liceo ginnasio e sede della Biblioteca Tommasiana provinciale dell'ex monastero di San Francesco a Palazzo nel 1876, determin\u00f2 la riqualificazione del corso con i portici, affacciati all'incrocio dei Quattro Cantoni col Corso Umberto I; successivamente negli anni '20, tutto il corso dai Quattro Cantoni sino Piazza Duomo, con le modifiche al Palazzo Federici e al Palazzo della Cassa di Risparmio, si dot\u00f2 dei caratteristici portici.\nNel promemoria del primo sindaco aquilano dopo l'Unit\u00e0: Fabio Cannella, si citava l'immediata istituzione di scuole pubbliche per la citt\u00e0, esistendo in maniera formale solo il Regio Liceo Ginnasio presso il convento dei Francescani. Nel progetto si parlava anche dell'istituzione della Scuola tecnica di scienze applicate, dell'Accademia musicale, della sala ad anfiteatro per l'ospedale civile e per i progetti universitari di medicina, costruita alla fine come Sala Olimpica presso il Palazzo della Prefettura, e di un liceo scientifico. Nel 1888 si costitu\u00ec grazie a un gruppo di studiosi locali la Societ\u00e0 Abruzzese di Deputazione di Storia Patria, intitolata proprio ad Anton Ludovico Antinori, essendosi riscoperto l'amore per la storiografia abruzzese, iniziata con la raccolta del Fondo Antinori negli anni '60 per la biblioteca Tommasiana. Il progetto fu del marchese Giulio Dragonetti, insieme agli studiosi Enrico Casti, Antonio De Nino, Leopoldo Dorruci, Domenico Tabassi, Pietro Saraceni, Raffaele Persiani, Giuseppe Savini, Gennaro Finamore.\nProblemi di mobilit\u00e0 e collegamento dell'Aquila postunitaria.\nTra i pi\u00f9 grandi progetti di cultura in citt\u00e0, ci fu la \"ricostruzione\" del Palazzo del Convitto presso l'antico monastero di San Francesco d'Assisi, divenuto Real Liceo degli Abruzzi.Il Regio Istituto Tecnico venne ospitato nel vicino Palazzo Quinzi, il liceo scientifico \"Andrea Bafile\" nascer\u00e0 solo nel 1934, ospitato nella sede di viale Maiella nella zona di San Bernardino, mentre presso l'ex caserma De Amicis a San Bernardino, sorgeva la scuola elementare. Se da un lato la citt\u00e0 mantenne sempre un vivo interesse per le arti, rimaneva comunque una citt\u00e0 di provincia, per la gestione amministrativa, per la vita sociale, e per evidenti problemi economici, anche e soprattutto di carattere naturale, che isolavano L'Aquila dai principali traffici commerciali moderni, che lentamente andavano a favore, nell'Abruzzo, di Pescara.\nA causa dell'orografia, e della difficolt\u00e0 di accedere con carrozze in citt\u00e0, il segretario della Camera di Commercio Aquilana Francesco Tortis nel 1871 immagin\u00f2, in una missiva spedita al Ministero, ipotizzava un racconto fantasioso, raccontando le peripezie che avrebbe dovuto affrontare una normale diligenza borghese avviandosi in citt\u00e0, costretta a risalire a piedi da Porta Napoli, suggerendo livellazioni sistematiche del terreno, anzich\u00e9 costruire altri ponti che non facevano altro che confermare il dislivello del terreno in salita e discesa, come a Castel di Sangro e Cittaducale\nSe da un punto di vista la citt\u00e0 si modernizz\u00f2, con l'entrata nel nuovo regno, quell'insieme di gruppi economici storici che avevano caratterizzato la vitalit\u00e0 sin dal Medioevo, ossia gli artigiani, i mercanti di spezie, di lana e di cotone, subirono una drastica decadenza, per la commercializzazione centralizzata dei prodotti, ora acquistabili anche da altri punti del regno in modo pi\u00f9 facile, per la chiusura dei tratturi con l'abolizione delle leggi di privilegio per i pastori, per la costruzione di vari impianti industriali sui campi della conca. Il prosciugamento del lago Fucino ad Avezzano nel 1876, e la crisi economica, determinarono uno spopolamento delle masse contadine, l'emigrazione al Nord, o l'emigrazione stessa verso la Marsica per coltivare i campi.&lt;br&gt;Nella seconda met\u00e0 dell'800 in citt\u00e0 Michele Iacobucci fond\u00f2 la sezione aquilana del CAI, mentre nel 1898 scoppi\u00f2 uno scandalo nella sede della Provincia per un ammanco di 429.000 lire, che si risolse in una transazione.\nXX secolo.\nPrimo Novecento.\nNel primo Novecento in citt\u00e0 non si registrarono fatti di rilevante importanza, se non il miglioramento dei servizi di trasporto, come l'istituzione della filovia di via XX Settembre, e il miglioramento dell'accesso del viale di Collemaggio. Tuttavia un fatto rilevante fu il catastrofico terremoto di Avezzano del 1915 del 13 gennaio, che bench\u00e9 si svilupp\u00f2 ad oltre 70 km dal capoluogo, arrec\u00f2 numerosi danni, con crolli e lesioni degli edifici, delle case civili. Esistono delle fotografie storiche che testimoniano questo evento storico: il simbolo della distruzione fu il parziale crollo della facciata di Collemaggio, ricostruita minuziosamente nello stile originario. Delle fotografie storiche mostrano la messa in sicurezza con travi d'appoggio dei palazzi sulle strade principali, come via Roma e Corso Vittorio Emanuele, o l'allestimento di baracche nel giardino pubblico, sul sagrato di San Bernardino, e sul campo del Forte spagnolo.\nIl periodo fascista.\nIl periodo fascista port\u00f2 una serie di trasformazioni politiche ed urbanistiche destinate a segnare per sempre il volto della citt\u00e0. Il riordino delle circoscrizioni provinciali comporta l'istituzione della Provincia di Rieti ottenuta tramite la riduzione dei limiti territoriali dell'Umbria e degli Abruzzi. Ma, agirono nel rimaneggiamento amministrativo abruzzese le lotte campanilistiche all'interno delle Federazioni provinciali fasciste e che il governo mussoliniano intese sopire, mutando l'assetto regionale. Nel 1927 vengono trasferiti nel Lazio i comuni del Circondario di Cittaducale, ovvero Accumoli, Amatrice, Antrodoco, Borbona, Borgocollefegato, Borgo Velino, Cantalice, Castel Sant'Angelo, Cittaducale, Cittareale, Fiamignano, Lugnano di villa Troiana (ora Vazia, frazione di Rieti), Leonessa, Micigliano, Pescorocchiano, Petrella Salto e Posta per un totale di 1362 km\u00b2 e 70.000 abitanti circa, riducendo notevolmente il territorio provinciale. Anche dal versante orientale i comuni di Bussi sul Tirino e Popoli vengono assegnati alla neonata provincia di Pescara.\nParallelamente, sul piano locale, prende forza l'idea di legare alla citt\u00e0 diversi paesi e villaggi che ne fanno da contorno, accentrando le istituzioni e realizzando l'unione politica tra L'Aquila e il suo \"contado\".\nSimilmente a quanto accade in altre importanti citt\u00e0 del Regno viene dunque ideato il concetto di \"Grande Aquila\". Nel 1927 il territorio comunale amplia notevolmente i propri confini, in quanto vengono aggregati i comuni di Arischia, Bagno, Camarda, Lucoli, Paganica, Preturo, Roio Piano e Sassa; malgrado Lucoli nel 1947 torner\u00e0 ad essere comune autonomo, per Paganica, una delle frazioni maggiori del capoluogo, nonostante vari referendum, non torner\u00e0 a raggiungere il quorum adatto. Questo rafforzamento, demografico ed economico, che port\u00f2 la citt\u00e0 da circa 25.000 abitanti a raggiungerne 50.000, pose le basi per un complesso piano di trasformazione architettonica ed urbanistica della citt\u00e0 che scoprir\u00e0, per la prima volta nella sua storia, una vocazione turistica, ossia gli impianti sciistici di localit\u00e0 Fonte Cerreto a Campo Imperatore, costruiti nel 1934.\nGli eventi legati alla nascita delle province di Pescara e Rieti nel gennaio 1927, talora si sono riverberate per la spiegazione della \"Grande Aquila\". Fermo nel primo dopoguerra aquilano, la prevalenza reducista e nazionalistica sulle forze popolari, le tradizionali classi dirigenti con l'arrivo del podest\u00e0 Adelchi Serena, si confrontavano sugli ambiti regionali e provinciali, nel 1926 la podestatura di Serena, di contro al sottosegretario Alessandro Sardi di Sulmona, sanzionava il ristabilimento delle \"giuste gerarchie\" di provincia. La delibera del 4 marzo 1927 si chiese al governo di ingrandire la citt\u00e0 fondendo 8 comuni limitrofi, in richiamo all'unit\u00e0 tra le citt\u00e0 del contado che ci fu sino al XVI secolo: proposta da un lato sulla spinta del tipico nazionalismo fascista veicolato alla storia medievale aquilana, dall'altro metodo usato nella convinzione di poter cos\u00ec arginare il nuovo polo pescarese, in rapida crescita, per cui gli aquilani, insieme ai chietini, dalla costituzione del nuovo comune nel 1927, avevano iniziato a nutrire un serio timore, dato che il comune si trovava felicemente in una vasta piana al centro della regione e dei suoi traffici, presso il mare ed all'imbocco della via Tiburtina, dove era naturale prevedere una forte espansione demografica.L'annessione degli 8 comuni fu ufficializzata il 5 settembre. La decisione fu severamente osteggiata dagli altri comuni che volevano l'autonomia, per cui nel 1947 solo Lucoli riusc\u00ec a riottenerla, mentre dopo il terremoto del 2009 addirittura ci sono stati progetti di possibile riunificazione all'Abruzzo del circondario di Cittaducale.\nRiqualificazione dell'urbanistica durante il fascismo.\nUna serie di cambiamenti e monumenti pubblici furono realizzati dalla met\u00e0 degli anni '20 sino ai primi anni '30. Lo scultore Nicola D'Antino di Caramanico venne chiamato a realizzare nel 1928 il Monumento ai Caduti presso la villa comunale, e e successivamente nel 1934 realizzer\u00e0 la Fontana luminosa all'ingresso del corso Vittorio Emanuele e le due fontane capo-piazza del gruppo \"Fontana vecchia\".\nLa Piazza del Duomo fu modificata con il completamento dell'esterno della Cattedrale, rifatto in stile neoclassico, la demolizione di fabbricati accanto alla chiesa delle Anime Sante per realizzare il Palazzo delle Poste in stile eclettico e un palazzo che dalla Piazza collega al lato nord del Corso, fu demolito per la costruzione della Camera di Commercio. I due assi del corso Vittorio Emanuele e del corso Federico II furono modificati con la costruzione di vari palazzi, come la Cassa di Risparmio, la Banca di Roma e l'Istituto INAIL in tipico stile razionalista; il corso Federico II invece sub\u00ec modifiche pi\u00f9 drastiche con la costruzione di edifici di rappresentanza in stile razionalista, come il Palazzo della Banca d'Italia, il Palazzo della Provincia (sede provvisoria dopo il crollo del Palazzo del Governo di Sant'Agostino), il Palazzo dei Portici, il Teatro-cinema Massimo, il Palazzo Istituto INPS, che funge da quinta di accesso al corso dalla villa comunale, insieme al Grande Albergo \"del Parco\", realizzato negli anni '40.\nAltre costruzioni furono realizzate presso viale Duca degli Abruzzi, a nord-ovest del Castello, per cui altri luoghi storici furono sventrati, con la demolizione anche di chiese, come quella di Santa Maria del Vasto (posta in via Nizza), la cui facciata fu rimontata nella chiesa di Santa Maria degli Angeli, vicino Porta Napoli, o la chiesa dei Santi Martino e Giustino di via Garibaldi, demolita per creare Piazza Chiarino, o la chiesa di Santa Maria di Forfona, semi-demolita e arretrata, ricostruita secondo l'antico stile presso Porta Leoni, nel nuovo quartiere popolare \"Costanzo Ciano\" (oggi di Piazza Matteotti), mentre veniva restaurata la facciata incompiuta della chiesa di San Marciano in stile neoromanico.\nAltri interventi furono la costruzione della piscina comunale, oggi dedicata a Ondina Valla, l'ingresso dal Castello al Corso Vittorio Emanuele mediante i due palazzi della Casa del Combattente e Palazzo Leone, e la definitiva demolizione delle mura dell'ex Porta Paganica, posta tra viale Nizza e via Ovidio (ex via delle Aquile); poi presso la villa comunale, creata nei primi anni del Novecento, and\u00f2 a costituirsi un quartiere residenziale del tutto nuovo.\nLottizzazione della villa comunale e demolizioni.\nL'area dell'ex Campo di Fossa, presso Porta Napoli e il viale per la Basilica di Collemaggio, era rimasto sempre un terreno incolto, di propriet\u00e0 dell'ex monastero di San Michele; nei primi anni del Novecento ci fu la lottizzazione del terreno, con la costruzione della villa pubblica, e poi durante il fascismo di vari palazzi rappresentativi, che si andarono ad aggiungere all'Emiciclo del 1888, eretto sopra il convento, insieme a varie villette dallo stile eclettico e liberty, allora in voga. Le villette vennero realizzate anche a nord delle mura, come Villa Silvestrella a Porta Branconio, oppure nel circondario locale di Campo di Pile e Sant'Elia. In questo nuovo quartiere residenziale dunque, venne fondata la Casa della Giovane Italiana (oggi scuola speciale del Gran Sasso Science Institute), il Palazzo ex GIL ossia la Casa del Balilla, oggi rettorato del \"Gran Sasso Science Institute), e la chiesa di Cristo Re sopra i resti dell'antica chiesa di Santa Maria di Cascina. Anche la vicina via XX Settembre, che costeggiava le mura da sud, ricongiungendosi con Porta Barete, si popol\u00f2 di case, ancora di pi\u00f9 negli anni '60.\nAd una prima edificazione degli anni '20, che and\u00f2 solo ad accompagnarsi alle costruzioni storiche gi\u00e0 esistenti, negli anni '30-'40 part\u00ec un'edificazione pi\u00f9 massiccia, che incise nell'impianto urbano della citt\u00e0 storica, con demolizioni e modifiche drastiche di alcuni punti. Venne modificato l'impianto dell'antica Piazzetta Fontesecco, che oggi sta sotto il ponte Belvedere, e creata la moderna via Sallustio, che permetteva un rapido accesso dal Quarto San Pietro, insieme al parallelo Corso Umberto, al Corso Vittorio Emanuele; per quest'opera fu tagliata una parte del monastero della Santissima Eucaristia o della Beata Antonia, demolite inoltre alcune case del cosiddetto sobborgo del \"Vicolaccio\". Oggi, dopo le costruzioni degli anni '60, come il nuovo monastero del Corpo di Cristo dell'Ordine di Santa Caterina, accanto a quello storico, questa strada si caratterizza ancora per la sua eccessiva modernit\u00e0 rispetto al pacato tessuto edilizio rinascimentale-settecentesco.\nPresso l'ex monastero di Sant'Agnese, divenuto ospedale San Salvatore veniva fondata la scuola di Ostetriche dell'ospedale San Salvatore. Nel circondario importantissima fu la realizzazione della zona degli impianti sportivi (stadio Fattori, campo di Piazza d'Armi alla caserma Campomizzi, campo di rugby Iacobucci), tra le pi\u00f9 innovative dell'epoca, e soprattutto l'intervento sul Gran Sasso, con la realizzazione di un moderno impianto di risalita in funzione ancora oggi e la costruzione di una zona ricettiva nell'area di Campo Imperatore. Assergi fu il centro principale di tale sviluppo turistico, con la creazione ex novo del villaggio invernale di Fonte Cerreto, e pi\u00f9 sopra dell'Hotel Campo Imperatore (1934), dove nel 1943 verr\u00e0 tenuto prigioniero Benito Mussolini.\nSeconda guerra mondiale.\nNel luglio 1943, caduto il governo fascista, Benito Mussolini venne imprigionato nell'Hotel Campo Imperatore di Assergi, e successivamente liberato dai tedeschi nell'Operazione Quercia. Nell'ottobre di quell'anno Adolf Hitler decise di trasformare L'Aquila nel suo \"forziere\" per la guerra in Italia, in quanto l'8 settembre i tedeschi trovarono 13 miliardi di lire nelle vaste sacrestie della Filiale aquilana della Banca d'Italia in Corso Federico II. Tale somma fu considerata, per la propaganda di Goebbels, un dono della citt\u00e0 a Hitler.\nL'8 dicembre 1943 L'Aquila fu colpita da un violento bombardamento da parte degli alleati che distrusse la stazione ferroviaria e l'officina della Banca d'Italia, causando numerosi morti e feriti. Nel bombardamento morirono 4 operai maschi e 15 operaie donne della stazione, 25 civili delle Officine, 200 prigionieri inglesi piombati in vagoni agganciati agli altri carichi di esplosivi, e 50 tedeschi. Venne colpito anche un piccolo aeroporto che si trovava in localit\u00e0 Bagno Grande.\nNell'inverno 1944 il paese marsicano di Sante Marie sub\u00ec un bombardamento alleato senza avvertimento, con numerose vittime. Il 20 gennaio alle ore 10 una formazione di aerei sorvol\u00f2 il borgo, scaricando una gran quantit\u00e0 di ordigni, e distruggendo met\u00e0 del comune, e dato che anche Avezzano non fu risparmiata, ci furono numerosi sfollati a L'Aquila.\nIl 2 giugno 1944, in seguito all'uccisione di un ufficiale tedesco ad Onna venne compiuta una tremenda rappresaglia che port\u00f2 all'uccisione immediata di una ragazza e, qualche giorno pi\u00f9 tardi, al sequestro di 24 persone di cui 16 mitragliate e fatte saltare in aria. Il 7 giugno 1944 l'ennesimo assalto ai tedeschi caus\u00f2 l'uccisione di 17 innocenti a Filetto, vicino Paganica.\nI Nove Martiri.\nDichiarato l'armistizio, immediatamente venne emanato un bando di presentazione in cui i giovani che avevano superato i 18 anni dovevano registrarsi, in modo che i tedeschi potessero usarli nei campi per le operazioni di fortificazione contro gli alleati. Alcuni ragazzi si dettero alla macchia verso le montagne di Ocre, Paganica, Assergi, mentre gli alleati bombardavano il territorio aquilano, distruggendo un piccolo scalo aeroportuale a Bagno, e la fabbrica di stampa delle banconote della Banca d'Italia in contrada Pile, l'8 dicembre venne distrutta anche la stazione ferroviaria.\nUna quarantina di ragazzi part\u00ec la notte del 22 settembre 1943 dal quarto di Santa Maria, alcuni dei quali recando delle armi, e tenendo contatti con il colonnello Gaetano D'Inzillo, in modo da organizzare una rivolta. Nel frattempo avrebbero dovuto ritirarsi presso Collebrincioni, dove il colonnello li avrebbe raggiunti con mezzi pesanti e pi\u00f9 munizioni e altri giovani, che proprio in quei giorni si stavano fortificando presso il Bosco Martese (provincia di Teramo), sotto la guida di ufficiali badogliani. Le armi servivano solo per una precauzionale autodifesa. I giovani attesero l'arrivo del colonnello con le nuove forze a Collebrincioni, ma ci\u00f2 non accadde, all'alba del 23 settembre una compagnia di paracadutisti comandati dal tenente Hassen, lanci\u00f2 un rastrellamento tra la montagna di San Giuliano e Collebrincioni, poich\u00e9 alcuni prigionieri jugoslavi erano evasi dai campi di prigionia. Probabilmente i tedeschi s'imbatterono nei ragazzi, altre tesi vogliono che gli aquilani nazifascisti avessero intercettato i giovani, denunciandoli ai tedeschi, che iniziarono una scarica di mitraglia. Umberto Aleandri rimase ferito, 10 compagni aquilani rimasero con lui a difenderlo, venendo catturati, condotti sulla piazza del paese, e poi alle Casermette dell'Aquila (la Campomizzi e la Pasquali).\nI giovani vennero processati come franchi tiratori e perci\u00f2 condannati a morte mediante fucilazione, eccettuato Stefano Abbandonati, giustiziato in extremis: i giovani vennero portati in un campo, costretti a scavare la fossa comune, e poi fucilati da tedeschi e fascisti. 5 in una e 4 nell'altra: furono Anteo Alleva 17 anni, Pio Bartoloni 21 anni, Francesco Colaiuda 18 anni, Fernando Della Torre 20 anni, Berardino Di Mario 19 anni, Bruno D'Inzillo 19 anni, Carmine Mancini 19 anni, Sante Marchetti 18 anni, Giorgio Scimia 18 anni. Da recenti rapporti si \u00e8 scoperto che alcuni dei fucilati morirono soffocati sotto la terra perch\u00e9 ancora vivi dopo l'esecuzioni. Oggi una lapide in Piazza IX Martiri nel centro storico (ex Piazza XVIII Ottobre), ricorda il tragico evento.\nDopoguerra.\nNel dopoguerra L'Aquila visse un primo momento di crescita demografica che ha portato, per la prima volta, l'espansione edilizia superare la cinta muraria con la costruzione, non sempre esemplare e con carattere speculativo, di nuovi quartieri a ridosso del centro storico. Politicamente ed economicamente, invece, l'inarrestabile declino dell'entroterra abruzzese andava ponendo le basi per una annosa battaglia per l'egemonia regionale, amplificata, sul finire degli anni cinquanta, dalla scelta della RAI di insediarsi a Pescara. La citt\u00e0 aquilana si dot\u00f2 di nuove strutture, palazzi di rappresentanza, moderne vie di comunicazione, tanto che l'edilizia civile and\u00f2 a raggiungere i confini delle mura, come a Porta Napoli, Porta Barete, Porta Leoni. Tuttavia questo iniziale clima di positivismo edilizio verr\u00e0 distrutto nel 2009 dal terremoto, dove si evincer\u00e0 che i palazzi vennero realizzati senza criterio antisismico, cos\u00ec come altre strutture costruite fuori dal centro storico. I punti principali dell'espansionismo edilizio furono Bazzano Scalo, oggi il nucleo industriale, Paganica, Roio e Campo di Pile ad ovest, ai piedi di Coppito, dove furono creati il quartiere di Pettino, Santa Barbara, San Sisto, e a nord del Torrione-San Giacomo, mentre a sud-est i quartieri di Sant'Elia e della Torretta.\nQuestione dei nuovi collegamenti interregionali dell'Aquila.\nCi furono anche campagne di scavo, come quella degli anni '50 che ritrov\u00f2 a Scoppito l'esemplare di mammut conservato nel Museo Nazionale, mentre dagli anni '60 ai '70 l'architetto e soprintendente Mario Moretti mise in atto una serie di interventi, alcuni discutibili, di restauro in stile medievale delle chiese storiche aquilane, come la Basilica di Collemaggio, le chiese di San Pietro, San Silvestro, San Marciano, dove vennero scoperti importanti manufatti come cicli di affreschi del rinascimento aquilano, ma altres\u00ec, come a Collemaggio, vennero distrutti importantissimi arredi del Settecento, come il soffitto cassettonato di Panfilo Ranalli del 1721.\nTuttavia ci\u00f2 non bastava a far competere seriamente L'Aquila, storica realt\u00e0 montana, contro la nuova citt\u00e0 di Pescara in piena ascesa, ormai da tempo centro maggiore della regione, favorita dal mare e dal collegamento con l'autostrada A14 (per cui venne aperto gi\u00e0 negli anni '60 un casello speciale, mentre per L'Aquila con l'Autostrada dei Parchi e il traforo del Gran Sasso bisogner\u00e0 attendere il 1984). Lo scontro vero e proprio si ebbe per\u00f2 negli anni sessanta e settanta con la regionalizzazione dell'Italia e la conseguente necessit\u00e0 di collocare il capoluogo in Abruzzo. L'Aquila, rivendicando un ruolo di centro storico e culturale della regione, poteva vantare un miglior rapporto con Roma ma l'appoggio dello Stato alla causa aquilana provoc\u00f2 a Pescara nel 1970 numerose proteste che riapriranno le trattative.\nA quel punto anche L'Aquila si mobilita in manifestazioni che culmineranno, ad una apertura alle pretese pescaresi nel 1971, in una vera e propria rivolta durata 3 giorni con la devastazione delle sedi di tutti i partiti (tranne quelli di estrema destra, che sponsorizzavano le proteste), delle istituzioni e delle abitazioni di alcuni politici, nota come moti dell'Aquila.\nI moti aquilani per il capoluogo regionale.\nMentre in quel periodo nella citt\u00e0 si registrava un certo immobilismo, cos\u00ec come a Chieti e Teramo, la citt\u00e0 adriatica invece si imponeva in regione nell'ambito culturale, politico, economico e turistico con sempre maggior velocit\u00e0 nel periodo del boom economico, quando negli anni '50 ad esempio la RAI decise di impiantare la sua prima antenna d'Abruzzo proprio a Pescara. Il vantaggio della citt\u00e0 adriatica sull'Aquila, che si stava delineando anche a Roma, scaten\u00f2 insomma la rivolta del 26, 27 e 28 febbraio 1971, quando il primo presidente Emilio Mattucci della Regione Abruzzo, costituitasi definitivamente nel 1963, approv\u00f2 un testo di legge che prevedeva il trasferimento di alcuni uffici e sedi regionali a Pescara. Secondo alcuni Mattucci nel leggere il testo, disse: \"il Consiglio e la Giunta regionali si riuniscono a L'Aquila e Pescara\", nel tentativo di istituire un compromesso storico abruzzese tra le due citt\u00e0. Il consigliere Francesco Benucci s'infuri\u00f2 gridando \"O! O! O!\", mettendosi a lanciare monetine contro la giunta.\nIl giornale \"L'Aquilasette\" usc\u00ec con il titolo di prima pagina \"Vergogna!\", mentre nella \"Gazzetta di Pescara\" comparse il pi\u00f9 sobrio, ma non meno battagliero, titolo \"L'Aquila deve rassegnarsi al ruolo di comprimaria\".Nei giorni della rivolta le strade del centro aquilano furono invase dai dimostranti, le sedi dei partiti incendiate, il Pci a via Paganica e la Dc del Palazzo Ciolina, mentre l'unico partito non assaltato fu il Msi, poich\u00e9 l'esponente Feliciano Ferri non vot\u00f2 a favore dello statuto ed anche perch\u00e9 di fatto fu il partito che adott\u00f2 e diede connotazione politica alla protesta. L'accordo finale riconoscer\u00e0 alla citt\u00e0 il ruolo di capoluogo dell'Abruzzo, mentre Pescara ospiter\u00e0 alcuni degli assesorati e regolari riunioni di Giunta e Consiglio regionali. Bench\u00e9 si sia raggiunto questo compromesso, il divario tra le due citt\u00e0 oggi \u00e8 ancora enorme e non accenna a ridursi, riacutizzatosi molto dopo il terremoto del 2009, poich\u00e9 era prevedibile che per L'Aquila, al netto della disastrata situazione economica esistente, il riduttivo ruolo di comprimaria nelle vicende politiche abruzzesi fin\u00ec per favorire il tracollo di tutto il tessuto amministrativo-economico-sociale, che si regge ancora in misura oltremodo sbilanciata sulla presenza degli uffici pubblici.\nXXI secolo.\nIl terremoto del 2009.\nIl 6 aprile 2009, alle ore 3:32, dopo diversi mesi di lievi scosse localizzate e percepite in tutta la zona, L'Aquila \u00e8 stata colpita da un terremoto di magnitudo 6,3 e intensit\u00e0 par\u00ec al IX-X grado della Scala Mercalli. Nell'area colpita dal sisma si sono contate 309 vittime ed oltre 1.500 feriti, con pi\u00f9 di 70.000 sfollati.\nIl sisma ha riversato la sua forza sull'abitato e sui paesi limitrofi, tra i quali Onna, che \u00e8 stata rasa al suolo, Villa Sant'Angelo, Castelnuovo, Tempera, San Gregorio e Paganica. Il capoluogo stesso presenta crolli anche totali in molte zone e gravissimi danni alla maggior parte degli edifici di valore storico e culturale. Le chiese principali risultano gravemente danneggiate o quasi completamente crollate. Particolare rilevanza ha avuto la mancata resistenza e quindi il danneggiamento talvolta irreversibile della maggioranza degli edifici pubblici, sia antichi che moderni: ad esempio il Palazzo del Governo (sede della Prefettura), la Casa dello studente, il Convitto Nazionale, l'Ospedale San Salvatore e molti palazzi signorili del Settecento e dell'Ottocento.\nAvvenimenti post-terremoto.\nProcesso della Commissione Grandi Rischi.\nIl 25 maggio 2011 la procura stessa rinvia a giudizio con l'accusa di \"omicidio colposo plurimo e lesioni\" sette membri della Commissione Grandi Rischi: tra essi figurano anche Enzo Boschi e Franco Barberi..\nNel capo di imputazione si legge la motivazione dell'accusa:[...] \"per colpa consistita in negligenza, imprudenza, imperizia in violazione altres\u00ec della normativa generale della Legge n. 150 del 7 giugno 2000 in materia di disciplina delle attivit\u00e0 di informazione e comunicazione delle pubbliche amministrazioni effettuando, in occasione della detta riunione, una 'valutazione dei rischi connessi' all'attivit\u00e0 sismica in corso sul territorio aquilano dal dicembre 2008 approssimativa, generica ed inefficace in relazione alle attivit\u00e0 e ai doveri di 'previsione e prevenzione'; e fornendo informazioni incomplete, imprecise e contraddittorie sulla natura, sulle cause, sulla pericolosit\u00e0 e sui futuri sviluppi dell'attivit\u00e0 sismica in esame venendo cos\u00ec meno ai doveri di valutazione del rischio connessi alla loro qualit\u00e0 e alla loro funzione e tesi alla previsione e alla prevenzione e ai doveri di informazione chiara, corretta, completa cagionavano in occasione della violenta scossa di terremoto (magnitudo momento MW = 6.3, magnitudo locale ML = 5.9) del 06.04.2009 ore 3,32, la morte di 32 persone [segue elenco]\".\nCon sentenza in primo grado di giudizio il 22 ottobre 2012 il Tribunale dell'Aquila ha condannato tutti gli imputati alla pena di 6 anni di reclusione e interdizione perpetua dai pubblici uffici.\nIn campo internazionale molti scienziati, prima ancora che fossero rese note le motivazioni, hanno espresso perplessit\u00e0 di fronte a questa sentenza. La rivista \"Nature\" ha pubblicato un editoriale in cui si afferma che \"il verdetto \u00e8 perverso e la sentenza ridicola\". Uno scienziato britannico, Malcolm Sperrin, ha dichiarato: \"se la comunit\u00e0 scientifica deve essere penalizzata per aver fatto predizioni poi risultate non corrette, o per non aver predetto accuratamente eventi poi accaduti, allora l'operare della scienza dovr\u00e0 essere limitato alle sole certezze, e i benefici associati alle scoperte, dalla medicina alla fisica, scompariranno\".\nIl Ministro dell'ambiente Corrado Clini, pure critico verso questa sentenza, ha affermato: \"Hanno ragione quelli che dicono che l'unico precedente a questa sentenza \u00e8 quello di Galileo Galilei\".\nIl testo delle motivazioni della sentenza, pubblicato alcuni mesi pi\u00f9 tardi, smentisce per\u00f2 queste affermazioni, dichiarando che il processo \u00abnon \u00e8 volto alla verifica della fondatezza, della correttezza e della validit\u00e0 sul piano scientifico delle conoscenze in tema di terremoti. Non \u00e8 sottoposta a giudizio la scienza per non essere riuscita a prevedere il terremoto del 6 aprile 2009\u00bb. La rivista \"Scientific American\" ha corretto la tesi del \"processo contro la scienza\", definendolo \"un giudizio non contro la scienza, ma contro un fallimento della comunicazione scientifica\".\nAltri scienziati, durante il processo, hanno contestato l'operato scientifico della commissione. Il professor Francesco Giovanni Maria Stoppa, che fece parte della commissione Grande rischi fino al 2003, disse: \u00abAvrebbero dovuto dare una informazione proporzionata alle nostre conoscenze, che nel 2009 mettevano in luce una criticit\u00e0 all'Aquila. Nelle condizioni che c'erano 5 - 6 giorni prima del terremoto bisognava dare informazioni e questo non vuol dire prevedere i terremoti\u00bb.\nG8 L'Aquila.\nL'evento sismico ha modificato i piani politico-economici del Governo: tra gli eventi che hanno subito modifiche c'\u00e8 stato il G8 del 2009 originariamente gi\u00e0 assegnato all'Italia come nazione ospitante. Inizialmente previsto nella citt\u00e0 sarda della Maddalena, fu spostato all'Aquila con decisione del Consiglio dei Ministri del 23 aprile 2009, sia per motivi economici (risparmio di circa \u20ac 220.000.000 da destinare alla ricostruzione) che per opportunit\u00e0 politica (il G8 avrebbe discusso anche di catastrofi naturali) che perch\u00e9 \"si tratta di un forte segnale per il rilancio di zone cos\u00ec duramente colpite\".\nDi fronte alle macerie del terremoto, Stati Uniti, Francia, Germania, Regno Unito, Russia, Canada e Giappone promisero di sponsorizzare ognuno il restauro di uno dei monumenti aquilani danneggiati dal sisma. In particolare agli ampi e svariati aiuti promessi dal Presidente USA Barack Obama si aggiungono il francese Nicolas Sarkozy che promette 3 milioni di euro per la ricostruzione della Chiesa delle Anime Sante, la tedesca Angela Merkel che si impegna per la ricostruzione della chiesa di Onna.\nIl summit si \u00e8 svolto nella Scuola Ispettori e Sovrintendenti della Guardia di Finanza di Coppito, gi\u00e0 centro operativo della Protezione Civile durante l'emergenza sismica. L'evento porta con s\u00e9 la riqualificazione dell'intera periferia ovest della Citt\u00e0 di L'Aquila, proseguita anche dopo l'evento in prossimit\u00e0 dei nuovi insediamenti post-sisma (Progetto C.A.S.E.), con costruzione di diverse strade, il riammodernamento del vicino Aeroporto dei Parchi e la sistemazione della caserma ospitante dando cos\u00ec un primitivo avvio alla ricostruzione stessa. Con tutte le opere realizzate si assiste ad una vera e propria \"esplosione\" della periferia aquilana, sia ad ovest che ad est, in forte contrapposizione al centro storico rimasto vuoto, interdetto e sommerso dalle macerie.\nLa ricostruzione.\nImmediatamente il governo Berlusconi, assieme a Guido Bertolaso, provvide alla costruzione di casette antisismiche provvisorie, veri e propri villaggi, da sistemare fuori dai centri colpiti, per non causare l'esodo della popolazione. Tali \"New Towns\" furono costruite in pochi mesi a Roio, Coppito, Preturo, Sassa, Barisciano, Ocre, San Pio delle Camere e Montereale. Poche settimane dopo l'inaugurazione delle casette, il crollo di un balcone nella localit\u00e0 Cese di Preturo sollev\u00f2 vivaci polemiche sulla staticit\u00e0 delle casette.\nNel frattempo furono stanziati miliardi per la ricostruzione del centro storico, con donazioni pubbliche del numero della Protezione Civile. Tuttavia la maggior parte dei monumenti storici furono affidati a gestioni private, ritenute \"pi\u00f9 sicure\", mentre molti fondi pubblici andarono perduti o congelati. Nel 2010 fu riaperta la Fontana delle 99 cannelle, e nel 2013 la chiesa di San Biagio d'Amiterno, riconsacrata da papa Francesco col nome di \"Basilica di San Giuseppe Artigiano\", dove venne traslato il corpo di Celestino V in attesa della ricostruzione della Basilica di Collemaggio.\nNel 2012 \u00e8 stato inaugurato il nuovo Auditorium del Parco presso il Forte spagnolo, moderna costruzione pubblica in legno. Anche la Fontana luminosa \u00e8 stata restaurata, malgrado alcuni ritocchi che le impedivano la fuoriuscita dell'acqua, cos\u00ec come la facciata della Chiesa di San Pietro a Coppito, meno il campanile. Nei dintorni, alla data di dicembre 2015, erano stati ricostruiti quasi tutti i centri limitrofi colpiti, mentre alcuni erano ancora puntellati, come Castelnuovo e Navelli. Centri invece come Barisciano, Poggio Picenze, Campotosto, Capitignano, Roio e San Pio delle Camere risultavano quasi completamente restaurati. La frazione di Onna \u00e8 stata completamente ricostruita grazie alla gestione privata tedesca, mentre lavori, seppur a lento procedimento, sono partiti a Paganica, una delle frazioni pi\u00f9 grandi del capoluogo. Allo stato del 2015, era agibile soltanto il Santuario della Madonna d'Appari.\nNell'aprile 2015 ebbe grande risonanza in campo mediatico l'annuncio della riapertura al pubblico dell'ormai restaurata Basilica di San Bernardino, della futura riapertura, circa nel 2017 della Basilica di Collemaggio e di parte del centro storico e del corso Vittorio Emanuele, restaurato soltanto dall'accesso dal piazzale della Fontana luminosa. Nell'aprile 2016 \u00e8 stata annunciata l'apertura del cantiere di numerosi palazzi storici, tra i quali il Palazzo Margherita, per cui i lavori dovrebbero essere terminati nel 2021, assieme alla torre civica. Nel maggio 2015 la citt\u00e0 \u00e8 stata omaggiata della 88\u00aa Adunata nazionale degli alpini. Nella periferia furono costruita nuove abitazioni, specialmente nello scalo di Roio e nella zona Torrione-cimitero, con nuovi palazzi antisismici, che hanno favorito l'apertura di nuove attivit\u00e0 commerciali e industriali. Nel dicembre 2015 il Ministro dei Beni Culturali Dario Franceschini ha inaugurato l'apertura della nuova sede del MUNDA (Museo Nazionale d'Abruzzo), prima nel Castello Cinquecentesco, nell'ex mattatoio comunale fascista nel borgo Rivera, vicino alla Fontana delle 99 cannelle. Il museo ha raccolto numerose opere antiche restaurate dopo il terremoto.\n&lt;br&gt;Il nuovo terremoto del Centro Italia del 2016, specialmente quello del 30 ottobre di Norcia, ha aperto nuove crepe presso la chiesa di Santa Giusta, e messo a rischio i territori di Campotosto e Montereale."}
{"id": "799365", "revid": "767487", "url": "https://it.wikipedia.org/wiki?curid=799365", "title": "Barry Andrews (musicista)", "text": "\u00c8 stato membro dei gruppi musicali XTC e League of Gentlemen con Robert Fripp, \u00e8 membro fondatore e tastierista del gruppo Shriekback. Ha collaborato in numerosi progetti con Brian Eno. Nel 2006 ha chiesto la collaborazione del vecchio compagno nel gruppo XTC Andy Partridge per il disco del gruppo Shriekback dal titolo \"Cormorant\". Nel 2007 la collaborazione con Partridge continua con la pubblicazione di un CD doppio dal titolo \"Monstrance\". Oltre che musicista Andrews \u00e8 anche scultore.\nBarry Andrews \u00e8 padre di Finn Andrews, cantante e compositore della band londinese The Veils."}
{"id": "799366", "revid": "1543377", "url": "https://it.wikipedia.org/wiki?curid=799366", "title": "Tour de France 1961", "text": "Il Tour de France 1961, quarantottesima edizione della Grande Boucle, si svolse in ventuno tappe tra il 25 giugno e il 16 luglio 1961, per un percorso totale di 4 397\u00a0km e fu l'ultima in cui gli atleti gareggiarono suddivisi in squadre nazionali. \nFu vinto per la seconda volta (dopo l'affermazione ottenuta nel 1957) dal passista-cronoman francese Jacques Anquetil (al terzo podio della carriera nella Grande Boucle, considerando pure il terzo posto conseguito nell'edizione del 1959).\nSi tratt\u00f2 della ventiduesima edizione della corsa a tappe francese vinta da un corridore di casa.\nAnquetil termin\u00f2 le proprie fatiche sugli asfalti della Francia con il tempo di 122h01'33\".\nCi fu battaglia per piazza d'onore. \nAlla fine il passista-discesista italiano Guido Carlesi (all'unico podio della carriera al Tour) riusc\u00ec a piazzarsi al secondo posto della classifica generale. \nNella terza posizione della graduatoria generale, distaccato do soli 2\" da Guido Carlesi, si classific\u00f2 lo scalatore-cronoman lussemburghese Charly Gaul (al terzo ed ultimo podio nel Tour dopo un altro terzo posto nel 1955 e la vittoria nel 1958).\nResoconto degli eventi.\nAl Tour 1961 parteciparono 132 corridori, dei quali 70 giunsero a Parigi.\nIl trionfatore finale Jacques Anquetil era reduce dal secondo posto al Giro d'Italia vinto dal romagnolo Arnaldo Pambianco.\nAndr\u00e9 Darrigade fu il corridore che vinse il maggior numero di frazioni: quattro su ventidue.\nI due francesi Andr\u00e9 Darrigade e Jacques Anquetil furono gli unici a indossare la maglia gialla. Ma sulle ventidue frazioni (considerando nel numero totale anche le due semitappe in cui era divisa la prima tappa) Darrigade fu leader soltanto al termine della prima semitappa il giorno della partenza del Tour. Infatti, nella medesima giornata, alla fine della seconda semitappa a cronometro, Anquetil si impose come leader mantenendo sempre la maglia gialla fino al traguardo di Parigi (quindi fu capoclassifica alla fine delle ultime ventuno frazioni su ventidue).\nCon questa vittoria, Jacques Anquetil fu il dodicesimo corridore della storia ad imporsi in almeno due edizioni del Tour de France, dopo Lucien Petit-Breton, Philippe Thys, Firmin Lambot, Ottavio Bottecchia, Nicolas Frantz, Andr\u00e9 Leducq, Antonin Magne, Sylv\u00e8re Maes, Gino Bartali e Fausto Coppi e Louison Bobet. Tra costoro, fino al 1961 soltanto Thys e Bobet erano riusciti ad imporsi in tre edizioni."}
{"id": "799371", "revid": "729019", "url": "https://it.wikipedia.org/wiki?curid=799371", "title": "Strada statale 192 della Valle del Dittaino", "text": "La strada statale 192 della Valle del Dittaino (SS 192) \u00e8 una strada statale italiana che va da Enna a Catania attraversando interamente la valle del Dittaino da cui prende nome, e, nell'ultimo tratto, la piana di Catania.\nDescrizione.\nLa strada inizia dalla strada statale 117 bis Centrale Sicula nei pressi dell'uscita per Enna dell'A19 Palermo-Catania. Dalle pendici di Enna, la statale comincia a discendere verso valle accostando, per un primo tratto, l'A19 e la ferrovia Palermo\u2013Catania, lungo il corso del fiume Dittaino, in un tragitto lievemente curvilineo.\nEntrata in piena valle del Dittaino, la strada d\u00e0 vita a un rettilineo e giunge a toccare l'agglomerato industriale di Dittaino, lo svincolo e la stazione di Dittaino. Dopo aver dato origine alla SP 21 per Agira, la strada tocca Catenanuova, ultimo comune in provincia di Enna. Da qui parte la SP 23 bis per Regalbuto e il lago Pozzillo.\nRaggiunta la piana di Catania si incontra il bivio Iannarello, da dove ha origine la strada statale 288 di Aidone; dopo l'innesto della strada statale 417 di Caltagirone il percorso raggiunge la periferia sud-occidentale di Catania; superata una rotatoria che la mette in collegamento con l'asse attrezzato di Catania verso nord-ovest e l'asse dei servizi verso sud-est, ha termine all'inizio del quartiere di Zia Lisa. Costituisce parte del collegamento stradale Palermo Catania insieme alla SS 121 Catanese, con la quale \u00e8 collegata tramite una tratta di circa 2,5\u00a0km della SS 117 bis Centrale Sicula."}
{"id": "799372", "revid": "123903766", "url": "https://it.wikipedia.org/wiki?curid=799372", "title": "Salmo 23", "text": "Il Salmo 23 (numerazione greca: salmo 22) \u00e8 uno dei salmi pi\u00f9 conosciuti e una delle pagine pi\u00f9 lette dell'Antico Testamento. In esso, l'autore (Davide), identificato della soprascritta del salmo stesso, descrive Dio come il suo pastore;\nTema e testo.\nDio viene descritto nel ruolo di protettore e fornitore di alimento. Il salmo \u00e8 normalmente recitato e cantato sia dagli ebrei sia dai cristiani; per i cristiani, il termine \"Signore\" \u00e8 riferito talvolta a Ges\u00f9 stesso, che nel Vangelo secondo Giovanni si \u00e8 dichiarato il \"Buon Pastore\". Secondo il racconto biblico di I Samuele capitolo 16, Davide da ragazzo fu pastore e come tale condusse greggi, lo troviamo come tale a pascere le pecore di suo padre Iesse in un campo presso Betlemme. Grazie alla sua esperienza nella pastorizia il salmo 23, uno degli oltre 70 salmi da lui composti, riflette la conoscenza anche dei pi\u00f9 piccoli particolari nell'argomento trattato.\nIl salmo, molto noto, sviluppa il tema della fiducia: il filosofo francese Henri Bergson scrisse che la sua lettura gli procurava molto pi\u00f9 conforto e luce della lettura delle centinaia di altri libri letti.\nIl salmo nella musica.\nLe parole di questo salmo sono state sovente messe in musica, in particolare da scrittori di inni. Ad esempio una versione musicata da David Maria Turoldo viene spesso utilizzata nelle funzioni religiose cattoliche delle domeniche del tempo ordinario.\nMusica classica.\nVersioni musicali del salmo sono state scritte da numerosi compositori classici, tra i quali Johann Sebastian Bach (Coro di apertura della Cantata No.112 \"Der Herr ist mein getreuer Hirt\" BWV 112) e Franz Schubert.\nMusica contemporanea.\nLa fortuna musicale del salmo \u00e8 continuata nella musica contemporanea grazie alla rielaborazioni proposte da artisti come Duke Ellington e alle incisioni realizzate da gruppi come i Pink Floyd (\"Sheep\", nell'album \"Animals\"), Megadeth (\"Shadow of Death\", nell'album \"The System has Failed\" ) e gli U2 (\"Love Rescue Me\", nell'album \"Rattle and Hum\") e da cantanti come Alpha Blondy (introduzione, nei concerti, alla canzone \"Jerusalem\"), talvolta con intenti provocatori.\nAnche la versione originale, in ebraico, \u00e8 stata musicata. \nInoltre, la canzone Gangsta's Paradise di Coolio (parte delle colonna sonora del film Pensieri Pericolosi), inizia con un passaggio di questo salmo.\nMentre in Italia, la canzone omonima Salmo 23 di Salmo, cita una frase di questo salmo con una rivisitazione personale, cambiando \"non temerei alcun male\", con una frase che dovrebbe dare lo stesso significato, \"non avrei paura\". D'altronde il famoso rapper sardo ha scelto come nome d'arte proprio Salmo e spesso nei suoi testi cita o rappresenta personaggi religiosi."}
{"id": "799375", "revid": "767487", "url": "https://it.wikipedia.org/wiki?curid=799375", "title": "FIREHOSE", "text": "I fIREHOSE furono un gruppo alternative rock formato nel 1986 da Mike Watt (basso, voce), Ed Crawford (chitarra, voce), e George Hurley (batteria).\nStoria.\nIl gruppo si form\u00f2 dopo che la morte del cantante/chitarrista D. Boon port\u00f2 allo scioglimento dei Minutemen, gruppo nel quale militavano anche Watt e Hurley. Questi ultimi si unirono all'allora ventiduenne Crawford, chitarrista e fan dei Minutemen. Il nome del gruppo deriva da una frase contenuta in una canzone di Bob Dylan, \"Subterranean Homesick Blues\": \"...Better stay away from those that carry around a fire hose...\" . Il gruppo realizzer\u00e0 cinque album e due EP prima di sciogliersi nel 1994."}
{"id": "799376", "revid": "30232", "url": "https://it.wikipedia.org/wiki?curid=799376", "title": "Baleares", "text": ""}
{"id": "799377", "revid": "1718925", "url": "https://it.wikipedia.org/wiki?curid=799377", "title": "Strada statale 194 Ragusana", "text": "La strada statale 194 Ragusana (SS 194) \u00e8 una strada statale italiana che da Catania raggiunge Marina di Modica e Pozzallo attraversando il territorio delle tre province di Catania, Siracusa e Ragusa.\nLa strada \u00e8 parte del collegamento principale tra le citt\u00e0 capoluogo di Catania e Ragusa collegandosi senza soluzione di continuit\u00e0 con la strada statale 514 di Chiaramonte nei pressi di Vizzini.\n\u00c8 divisa in due diversi tronconi da un tratto della ex strada statale 115 nei pressi di Modica: il primo troncone va dal km 0,300 al km 96,850; il secondo troncone dal km 97,700 al km 113,700. Il primo tronco presenta un tratto, di circa 700 metri, in comune con la strada statale 124 Siracusana (classificato come tale), in corrispondenza dell'abitato di Vizzini (Via dei Galli e Via Roma).\nPercorso.\nDa Primosole a Vizzini.\nLa strada ha origine dalla strada statale 114 Orientale Sicula, alla rotatoria in contrada Primosole, nei pressi dell'omonimo ponte sul Simeto provenendo da Catania, con caposaldo leggermente arretrato (300 metri) in seguito alla costruzione della rotatoria. Attraverso un percorso collinare ed in parte tortuoso, dopo aver superato il bivio Iazzotto con la strada statale 385, giunge nei pressi di Lentini. Appena prima dell'abitato, esattamente al km 12, si raccorda con la strada statale 114 dir della Costa Saracena che raggiunge la costa nei pressi di Agnone e che costituisce l'itinerario pi\u00f9 diretto sulla viabilit\u00e0 ordinaria da Catania a Ragusa, evitando appunto le colline tra Primosole e Lentini. Superato l'abitato di Lentini in variante la strada inizia a salire verso i 289\u00a0m s.l.m. di Francofonte, il cui abitato viene anch'esso superato in variante. Con un percorso quasi costantemente in salita raggiunge il bivio per Vizzini, centro in direzione del quale prosegue la statale, mentre, proseguendo lungo la direttrice principale, si raggiunge Ragusa con la pi\u00f9 agevole strada statale 514 di Chiaramonte. \nDa Vizzini a Modica.\nA Vizzini la strada condivide un tratto urbano con la strada statale 124 Siracusana, senza che la progressiva chilometrica proceda sul tratto comune. La strada lascia Vizzini scendendo con diversi tornanti fino a quota 380\u00a0m per poi risalire di quota attraversando Monterosso Almo e Giarratana in un continuo variare di livello tra 500 e 600\u00a0m circa e con un percorso tortuoso e difficile. In quest'ultimo tratto la strada costeggia quanto rimane della dismessa ferrovia Siracusa\u2013Ragusa\u2013Vizzini e si approssima al lago di Santa Rosalia. La strada un tempo aveva termine al km 86,400, presso il bivio con la vecchia sede della SS 115 a sud di Ibla; adesso comprende il vecchio tratto della suddetta statale (di circa 7 chilometri) fino all'innesto con la strada statale 115 nei pressi del ponte Guerrieri, ai margini dell'abitato di Modica. \nDa Modica a Pozzallo.\nUn ulteriore nuovo tratto della SS 194 di 15,4 chilometri, con caratteristiche di scorrimento veloce privo di intersezioni, inizia a sud di Modica, collegandosi senza soluzione di continuit\u00e0 alla variante della ex strada statale 115, e ha termine nei pressi di Pozzallo, servendo il porto di Pozzallo, la vicina zona industriale e la localit\u00e0 balneare di Marina di Modica.\nLavori e progetti.\nLa strada, nel tratto facente parte dell'itinerario principale da Catania a Ragusa, cio\u00e8 dallo svincolo di Lentini all'intersezione con la SS 514, \u00e8 gravata da un intenso traffico, anche commerciale. \u00c8 in progetto da parte dell'ANAS il raddoppio del tratto con adeguamento a strada extraurbana principale con due corsie per senso di marcia su carreggiate separate."}
{"id": "799379", "revid": "767487", "url": "https://it.wikipedia.org/wiki?curid=799379", "title": "Jean-Paul de Gua de Malves", "text": "Biografia.\nSi impose all'attenzione del mondo scientifico quale autore, nel 1740, di un'opera sulla geometria analitica nella quale erano studiati - senza l'aiuto del calcolo differenziale - enti quali le tangenti, gli asintoti ed i vari punti singolari di una curva.\nSempre nello stesso campo, dimostr\u00f2 il comportamento dei punti di discontinuit\u00e0 di una proiezione conica. Forn\u00ec inoltre la dimostrazione della Regola dei segni di Cartesio nella sua forma pi\u00f9 comunemente descritta nei testi moderni. A questo proposito va notato come non sia neanche definitivamente provato che Cartesio abbia elaborato una vera e propria dimostrazione e pare che Isaac Newton la desse semplicemente per scontata.\nGua de Malves era pienamente introdotto nell'ambiente dei filosofi francesi durante l'ultimo periodo dell'Ancien R\u00e9gime e fu uno dei primi scienziati coinvolti nella compilazione dell\"'Encyclop\u00e9die\", della quale fu coordinatore principale dal 1745 al 1747, quando il suo posto fu preso da Denis Diderot.\nSecondo Nicolas de Condorcet, fu proprio l'abate a reclutare nel progetto di sviluppo dell\"'Encyclop\u00e9die\" tanto Diderot quanto Jean le Rond d'Alembert. Sebbene, soprattutto relativamente al primo, la circostanza dell'introduzione al progetto da parte di Gua de Malves non sia stata definitivamente provata, \u00e8 in ogni caso accertato che il nome di D'Alembert non appare nei libri paga dei finanziatori dell'impresa prima del dicembre 1746 e che quello di Diderot risulta presente solo a partire da poche settimane dopo. Lo stesso Diderot prese il posto di coordinamento del progetto detenuto sino ad allora da Gua de Malves il 16 ottobre 1747. Gua de Malves mor\u00ec a Parigi nel 1785."}
{"id": "799380", "revid": "767487", "url": "https://it.wikipedia.org/wiki?curid=799380", "title": "Terry Chambers", "text": "Trasferitosi in Australia, ha fatto brevemente parte del gruppo musicale Dragon, fino al 1985.\nDopo una lunga parentesi di inattivit\u00e0, nel 2017 ha pubblicato un nuovo e.p. con il bassista degli XTC, Colin Moulding, sotto lo pseudonimo TC&amp;I."}
{"id": "799382", "revid": "729019", "url": "https://it.wikipedia.org/wiki?curid=799382", "title": "Strada statale 385 di Palagonia", "text": "La strada statale 385 di Palagonia (SS 385) \u00e8 una strada statale italiana della Sicilia. Va dal bivio Iazzotto a sud di Catania fino a Caltagirone passando per Palagonia.\nPercorso.\nLa strada costituiva la via di collegamento principale tra Catania e Caltagirone prima della realizzazione della strada statale 417 di Caltagirone. Non interessata dal traffico regionale, la strada collega al capoluogo provinciale e a Caltagirone alcuni dei principali centri del calatino: Scordia, Militello in Val di Catania, Palagonia, Mineo, Grammichele. Il percorso attuale \u00e8 identico a quello originario tranne che per la variante realizzata in corrispondenza dell'abitato di Palagonia."}
{"id": "799383", "revid": "125846146", "url": "https://it.wikipedia.org/wiki?curid=799383", "title": "9 \u00d7 21 mm IMI", "text": "Il 9x21 IMI \u00e8 una cartuccia per arma corta simile al 9x19 Parabellum; utilizzata in Italia ed in pochi altri paesi per aggirare il divieto di camerare le armi corte ad uso civile con il 9x19.\nOriginariamente fu messa a punto dalla Jager di Loano con scarso successo commerciale; in seguito fu riproposta dalla Israel Military Industries.\nStoria.\nLa Jager la svilupp\u00f2 come calibro per il tiro sportivo; per pistole di grosse dimensioni, in alternativa al 45 acp o al 9 largo spagnolo. Tuttavia il prodotto, in questa prima fase, non fu molto apprezzato dagli utilizzatori. La \"Israel Military Industries\" (IMI) ripropose la munizione, per camerare il suo famoso mitra UZI in versione demilitarizzata sempre per il tiro sportivo. Il binomio Fiocchi-Gecoo inizi\u00f2 quindi a produrre la cartuccia per il settore difesa, per tutte le armi corte nate in 9x19 o 9 parabellum: vietato in Italia in quanto, pur essendo il calibro pi\u00f9 diffuso al mondo, in dotazione ai corpi armati dello stato; quindi considerato \"militare\". Le armi corte semiautomatiche calibro 9 per difesa personale, per la vendita ai privati, fino ad allora venivano ricamerate nel meno potente 7,65 parabellum. La cartuccia 9x21 IMI si rivel\u00f2 fin da subito ottimamente compatibile con la sorella militare, con prestazioni uguali o maggiori. Pertanto la sua diffusione crebbe esponenzialmente; fino a coprire quasi tutto il mercato civile italiano; questa volta anche quello sportivo.\nCaratteristiche.\nNel calibro 9\u00d721 IMI il diametro della palla \u00e8 9,03\u00a0mm, il peso 124 o 115 grs. 21 \u00e8 la lunghezza nominale (effettiva 21,15\u00a0mm) del bossolo. Nelle cartucce 9x21 in commercio la dose di polvere da lancio \u00e8 dai 4 ai 6 grs. La lunghezza massima complessiva della cartuccia \u00e8 29,75 mm: misure pesi e dosi sono identici al 9x19. I caricatori da 9x19 e da 9x21 IMI, nonostante le marchiature diverse, sono gli stessi. Il 9x21 IMI ha caratteristiche balistiche di poco superiori al 9x19, poich\u00e8 la palla pi\u00f9 incassata nel bossolo di 2 mm aumenta l'intasamento nella fase iniziale di accensione della cartuccia, con una resa maggiore della combustione. Si tratta di un incremento irrisorio di potenza: con un caricamento medio ed una canna da 150 mm, il proiettile 9x21 da 124 grs ha una velocit\u00e0 alla bocca di 370 metri al secondo; contro i 365 del 9x19. La cartuccia 9x21 a parit\u00e0 di caricamento risulta avere anche una traiettoria leggermente pi\u00f9 tesa, apprezzabile dopo i 50 metri. Il 9x21 inoltre avrebbe la possibilit\u00e0, rispetto al 9x19, di sopportare caricamenti maggiori di polvere senza conseguente aumento pressorio (quindi sullo stesso tipo di arma); in quanto la palla impegna la rigatura in uno stadio di combustione pi\u00f9 avanzato. Ma questa caratteristica, a meno di una ricarica casalinga, in Italia non viene sfruttata. Tuttavie \u00e8 importante sapere che il 9x19, essendo pi\u00f9 diffuso del 9x21, ed essendo anche munizione militare, viene offerto sul mercato internazionale con pi\u00f9 variet\u00e0 di caricamenti: esistono 9x19 perforanti, ultraleggeri, subsonici, a punta cava, esplosivi; esistono anche 9x19 sovraccaricati e crimpati per le mitragliatrici; alcune amministrazioni poi, per semplicit\u00e0 logistica, distribuiscono tali cartucce anche per le pistole di ordinanza delle forze dell'ordine; privilegiando la potenza del colpo rispetto alla durata dell'arma. Con il 9x21, destinato al mercato civile (e quasi esclusivamente italiano) tutto questo non avviene. Da ci\u00f2 l'inesattezza sostenuta da alcuni, secondo cui il 9x19 sarebbe pi\u00f9 potente del 9x21 IMI. Di contro ultimamente in Russia alcune forze di polizia vengono dotate di armi in 9x21 \"Gyurza\", caricato sfruttando tutta la capienza del bossolo; con lunghezza complessiva della cartuccia 32,7 mm. Questo tipo di cartuccia, con ogiva speciale dotata di \"sabot\", sviluppa velocit\u00e0 del 25% superiori al 9x21 nostrano; e pur con gittata limitata \u00e8 in grado di perforare i giubbotti antiproiettile. Si tratta per\u00f2 di una cartuccia ancora in fase di sperimentazione, che lavorando con pressioni troppo elevate richiede armi progettate appositamente. \nIl 9x21 IMI attualmente \u00e8 diffuso in Italia, in Messico, in Ucraina e solo nei paesi dove il 9x19 \u00e8 vietato a civili. Negli USA \u00e8 praticamente sconosciuto. All'estero il 9x21 viene anche chiamato \"9 mm. italiano\"."}
{"id": "799386", "revid": "1543377", "url": "https://it.wikipedia.org/wiki?curid=799386", "title": "Tour de France 1962", "text": "Il Tour de France 1962, quarantanovesima edizione della Grande Boucle, si svolse in ventidue tappe tra il 24 giugno e il 15 luglio 1962, per un percorso totale di 4 274\u00a0km.\nFu vinto per la terza volta (e seconda consecutiva) dal passista-cronoman francese Jacques Anquetil (al quarto podio della carriera al Tour, considerando pure il terzo posto conseguito nell'edizione del 1959). \nSi tratt\u00f2 della ventitreesima edizione della corsa a tappe francese vinta da un corridore di casa.\nAll'epoca Jacques Anquetil divenne il terzo corridore della storia pi\u00f9 titolato del Tour, essendo riuscito ad imporsi in tre edizioni, eguagliando cos\u00ec il primato fino allora detenuto dal belga Philippe Thys e dal connazionale Louison Bobet.\nIl fuoriclasse normanno riuscir\u00e0 poi a migliorare tale record, in quanto vincer\u00e0 la Grande Boucle anche nei due anni seguenti (1963 e 1964).\nAnquetil termin\u00f2 le proprie fatiche sulle strade transalpine con il tempo di 114h31'54\". \nNella seconda posizione della classifica generale si piazz\u00f2 il passista belga Jozef Planckaert (per l'unica volta nella carriera al podio di Parigi). \nIn terza posizione della classifica generale si classific\u00f2 il passista-cronoman, scalatore e finisseur Raymond Poulidor (esordiente e subito al suo primo podio nella corsa a tappe francese), che diventer\u00e0 da qui in avanti il grande rivale di Anquetil.\nResoconto degli eventi.\nAl Tour de France 1962 parteciparono 149 corridori, dei quali 94 giunsero a Parigi. Per la prima volta nel dopoguerra, la formula non fu quella tradizionale delle squadre nazionali, ma delle squadre di marca con le quali i ciclisti correvano per tutto l'anno, ad eccezione dei mondiali. A questa edizione parteciparono dunque 15 squadre di 10 corridori ciascuna: 7 squadre francesi, 6 squadre italiane e 2 belghe. Per quanto riguarda la nazionalit\u00e0 dei partenti, vi erano 50 francesi, 50 italiani, 28 belgi, 6 spagnoli, 6 olandesi, 4 tedeschi, 2 lussemburghesi, 2 britannici, 1 svizzero. La partecipazione italiana fu quindi una delle pi\u00f9 nutrite di sempre. \nI corridori che vinsero il maggior numero di frazioni (tre ciascuno su un totale di 24 frazioni, considerando in tale numero le quattro semitappe) furono il tedesco Rudi Altig e il belga Emile Daems.\nIl trionfatore della classifica generale Jacques Anquetil si impose in due tappe, entrambe a cronometro (individuale), confermando la sua tradizionale supremazia in questa specialit\u00e0. Nella seconda di queste vittorie, la terzultima tappa (la cronometro individuale Bourgoin-Lione, di 68 km.) egli inflisse notevolissimi distacchi ai suoi avversari: 2'59\" a Ercole Baldini, 5'01\" a Raymond Poulidor, e 5'19\" al belga Jozef Planckaert, al quale riusc\u00ec cos\u00ec a strappare la maglia gialla per poi mantenerla fino a Parigi. Anquetil, quindi, in questa edizione del Tour fu maglia gialla soltanto al termine delle ultime tre frazioni su un totale di ventiquattro."}
{"id": "799388", "revid": "729019", "url": "https://it.wikipedia.org/wiki?curid=799388", "title": "Strada statale 417 di Caltagirone", "text": "La strada statale 417 di Caltagirone (SS 417) \u00e8 una strada statale italiana parte dell'itinerario Catania-Gela, di cui costituisce l'ossatura principale. Collega le citt\u00e0 di Gela e Caltagirone, oltre ai centri ad esse relative, alla citt\u00e0 di Catania.\nDescrizione.\nLa strada ha inizio dalla strada statale 117 bis, a valle dell'abitato di Caltagirone, presso Niscemi, e ha termine con l'innesto sulla strada statale 192 a pochi chilometri dall'ingresso meridionale di Catania.\nL'arteria \u00e8 stata realizzata quale alternativa veloce e prioritaria alla strada statale 385, che corre parallelamente ad essa. Rispetto a quest'ultima, \u00e8 strutturalmente pi\u00f9 larga e priva di accessi diretti ai centri abitati (esempio \"Bivio Mineo\" o gli accessi diretti al centro di Palagonia).\nData la sua collocazione in pianura, risulta essere una strada molto veloce e priva di curve particolarmente angolate: nonostante ci\u00f2, almeno nei suoi primi tempi, risultava un tratto particolarmente pericoloso, specialmente per via della struttura degli svincoli per i centri abitati, poi rivisti attraverso la costruzione di rotatorie strategiche, oltre a periodiche messe in sicurezza e un ulteriore allargamento avvenuto tra gli anni novanta e duemila.\n\u00c8 previsto, entro il 2023, un raddoppio delle corsie (dal km 33, altezza Palagonia, alla fine della rotatoria per Mineo e per Raddusa, al km 66,5, qualche chilometro prima della confluenza con la SS 192) con strade locali parallele e una generale ristrutturazione, cos\u00ec da permettere l'alleggerimento del traffico e il miglioramento della sicurezza del tratto stradale."}
{"id": "799390", "revid": "1543377", "url": "https://it.wikipedia.org/wiki?curid=799390", "title": "Tour de France 1963", "text": "Il Tour de France 1963, cinquantesima edizione della Grande Boucle, si svolse in ventuno tappe tra il 23 giugno e il 14 luglio 1963, per un percorso totale di 4 137\u00a0km. \nFu vinto per la quarta volta (e terza consecutiva) dal passista-cronoman francese Jacques Anquetil (al quinto podio alla Grande Boucle, considerando pure la terza posizione da lui conseguita nell'edizione del 1959). \nSi tratt\u00f2 della ventiquattresima edizione della corsa a tappe francese vinta da un corridore di casa.\nAll'epoca Anquetil divenne il corridore pi\u00f9 titolato della storia al Tour de France con quattro trionfi. Egli batt\u00e9, infatti, il primato di tre vittorie detenuto da Philippe Thys e Louison Bobet.\nNel 1963, con alle spalle gi\u00e0 le vittorie di un Giro d'Italia (1960) e tre Tour de France (1957-1961-1962), Anquetil riusc\u00ec a diventare il primo corridore della storia a compiere l'accoppiata vincente Tour de France-Vuelta a Espana nello stesso anno; questa impresa sar\u00e0 eguagliata soltanto nel 1978 da Bernard Hinault e nel 2017 da Christopher Froome.\nProprio la vittoria nella corsa a tappe spagnola del 1963 ha fatto diventare Anquetil il primo corridore della storia ad ottenere la tripla corona, ossia la vittoria in almeno una edizione dei tre Grandi Giri. Soltanto altri sei ciclisti hanno ottenuto la tripla corona, finora, dopo Jacques Anquetil: Felice Gimondi, Eddy Merckx, Bernard Hinault, Alberto Contador, Vincenzo Nibali e Chris Froome.\nAnquetil termin\u00f2 le sue fatiche sui roventi asfalti transalpini con il tempo di 113h30'05\", precedendo due corridori spagnoli. \nLo scalatore Federico Bahamontes (per la seconda volta al podio di Parigi dopo la vittoria nell'edizione del 1959) si piazz\u00f2 al decondo posto della classifica generale. \nIl passista Jos\u00e9 P\u00e9rez Franc\u00e9s (all'unico podio della carriera nella Grande Boucle) si piazz\u00f2 al terzo posto della classifica generale.\nResoconto degli eventi.\nAl Tour 1963 parteciparono 130 corridori, dei quali 76 giunsero a Parigi. Le squadre partecipanti, 13 di dieci corridori ciascuna, furono 5 francesi, 4 belghe, 2 italiane e 2 spagnole. Dei 130 corridori, 45 erano belgi, 29 francesi, 26 spagnoli, 19 italiani, 4 olandesi, 3 tedeschi, 1 lussemburghese, 1 irlandese, 1 svizzero e 1 britannico.\nIl belga Rik Van Looy e il normanno Jacques Anquetil furono i corridori che vinsero il maggior numero di tappe in questa edizione della Grande Boucle: quattro vittorie ciascuno su ventitr\u00e9 frazioni.\nAnquetil acquis\u00ec la maglia gialla al termine della diciannovesima tappa, strappandola allo scalatore spagnolo Federico Bahamontes, che l'aveva conquistata soltanto il giorno prima.\nSulle ventitre frazioni previste (considerando come unit\u00e0 nel computo totale anche le semitappe), Anquetil fu maglia rosa alla fine delle ultime cinque tappe.\nAnquetil vincer\u00e0 una quinta ed ultima volta al Tour nell'edizione successiva del 1964."}
{"id": "799391", "revid": "486946", "url": "https://it.wikipedia.org/wiki?curid=799391", "title": "Brit Award", "text": ""}
{"id": "799394", "revid": "287204", "url": "https://it.wikipedia.org/wiki?curid=799394", "title": "Tour de France 1964", "text": "Il Tour de France 1964, cinquantunesima edizione della \"Grande Boucle\", si svolse in ventidue tappe tra il 22 giugno e il 14 luglio 1964, per un percorso totale di 4 504,2\u00a0km. Fu vinto dal passista-cronoman francese Jacques Anquetil, che concluse la corsa con il tempo di 127h09'44\". \nIl normanno precedette in classifica di 55\" il finisseur, cronoman e passista-scalatore Raymond Poulidor, suo grande rivale e connazionale (per Poulidor, secondo classificato, si tratto' del secondo podio colto nella Grande Boucle dopo un terzo posto nel 1962) e di 4'44\" lo scalatore spagnolo Federico Bahamontes (terzo classificato e per la terza volta al podio di Parigi dopo la vittoria del 1959 e la piazza d'onore nel 1963).\nIl distacco finale di 55\" tra Anquetil e Poulidor rappresent\u00f2 infine all'epoca il minor margine di sempre tra primo e secondo classificato al Tour; questo primato sarebbe durato soltanto quattro anni, venendo infatti battuto all'edizione 1968.\nAnquetil vinse il Tour de France per la quinta volta, quarta consecutiva: tale quinto successo rappresent\u00f2 ai tempi un record, finora eguagliato soltanto da tre ciclisti, il belga Eddy Merckx, il francese Bernard Hinault e lo spagnolo Miguel Indurain. Con questa vittoria, avendo vinto un mese prima il Giro d'Italia, Anquetil divenne inoltre il secondo corridore capace di centrare nello stesso anno l'accoppiata Giro-Tour, impresa fino a quel momento riuscita soltanto a Fausto Coppi nel 1949 e nel 1952.\nResoconto degli eventi.\nAl Tour de France 1964 parteciparono 132 corridori, dei quali 81 giunsero a Parigi. Il numero di corridori per squadra fu portato da dieci a undici. Le squadre di club al via furono dodici: cinque francesi, tre belghe, due spagnole, una italiana e una olandese. Alla prova parteciparono 37 ciclisti belgi, 36 francesi, 25 spagnoli, 15 olandesi, 11 italiani, 4 britannici, 3 tedeschi, 1 irlandese.\nI corridori che si aggiudicarono il maggior numero di frazioni furono il belga Edward Sels e il francese Jacques Anquetil: quattro vittorie ciascuno su un totale di venticinque frazioni (considerando come unit\u00e0 anche le semitappe).\nIl trionfatore di questa edizione, Jacques Anquetil, rimarc\u00f2 la sua superiorit\u00e0 nelle cronometro individuali, sua specialit\u00e0, vincendo tutte e tre le prove di questo tipo previste. Al termine della seconda cronometro individuale, quella con arrivo a Bayonne (valida come diciannovesima frazione), conquist\u00f2 la maglia gialla per mantenerla fino a Parigi. Alla fine fu capoclassifica al termine delle ultime sette frazioni sulle venticinque previste."}
{"id": "799398", "revid": "1437722", "url": "https://it.wikipedia.org/wiki?curid=799398", "title": "It.Pop", "text": "It.Pop \u00e8 il primo album noto al grande pubblico di Alex Britti, pubblicato nel 1998. Preceduto dai singoli \"Solo una volta (o tutta la vita)\" e \"Se non ci sei\", il disco si \u00e8 aggiudicato quattro dischi di platino.\nIl disco \u00e8 stato ristampato nel 1999, in merito alla sua partecipazione al Festival di Sanremo con il brano \"Oggi sono io\", canzone che gli valse la vittoria nella sezione nuove proposte.\nNello stesso anno Alex Britti si aggiudica con il singolo \"Mi piaci\" il premio come miglior artista esordiente al Festivalbar 1999."}
{"id": "799400", "revid": "287204", "url": "https://it.wikipedia.org/wiki?curid=799400", "title": "La vasca", "text": "La vasca \u00e8 il secondo album in studio del cantante italiano Alex Britti pubblicato nel 2000.\nAnticipato dal singolo \"Una su 1.000.000\" il disco, grazie anche al brano \"La vasca\", secondo estratto del album, guadagna in pochissimo tempo un doppio disco di platino, per poi superare il traguardo del quarto disco di platino.\nIn occasione della sua partecipazione al Festival di Sanremo 2001 con il brano \"Sono contento\", l'album fu ripubblicato con 2 bonus track. Oltre al pezzo Sanremese, venne aggiunta \"Io con la ragazza mia tu con la ragazza tua\" singolo che accompagn\u00f2 l'estate 2001.\nTracce.\nEsiste una versione rimasterizzata dell'album, nel quale ci sono alcuni dettagli:"}
{"id": "799402", "revid": "287204", "url": "https://it.wikipedia.org/wiki?curid=799402", "title": "Campionati mondiali di canoa/kayak 1995", "text": "I 27esimi Campionati mondiali di canoa/kayak si sono svolti a Duisburg (Germania) nel 1995."}
{"id": "799405", "revid": "958185", "url": "https://it.wikipedia.org/wiki?curid=799405", "title": "Carrozza", "text": "Con carrozza si intende genericamente quel mezzo di trasporto a trazione animale, destinato esclusivamente al trasporto di persone, pi\u00f9 diffuso fino alla fine del XIX secolo, ovvero fino all'avvento delle automobili. La sua controparte destinata al trasporto di merci \u00e8 il carro.\nLe carrozze sono di tipologia diversa a seconda dell'impiego a cui sono adibite. Tra le varie denominazioni specifiche esiste ad esempio la berlina chiusa con funzione di rappresentanza, il coup\u00e9 anch'esso chiuso ma a soli due posti, il calesse aperto per la bella stagione, il landau, dotato di capote o il pi\u00f9 lussuoso phaeton, paragonabili alle odierne vetture cabriolet e varie altre versioni.\nEsse vengono trainate da animali da tiro, solitamente da uno o pi\u00f9 cavalli, a seconda della tipologia del mezzo e del suo impiego. Il conducente, detto cocchiere, \u00e8 sistemato in posizione avanzata o sul retro della carrozza su un alloggiamento rialzato al di fuori dell'abitacolo destinato ad ospitare i passeggeri, solitamente in configurazione \"vis-\u00e0-vis\".\nSulle carrozze vennero per prime sperimentate e utilizzate le tecnologie che ritroviamo sulle moderne auto, quali le sospensioni a balestra per migliorare il comfort di marcia dei passeggeri.\nLa continuit\u00e0 storica tra la carrozza e l'automobile \u00e8 testimoniata sia dal fatto che le aziende specializzate nella loro costruzione hanno perlopi\u00f9 proseguito l'attivit\u00e0 di carrozziere nel campo dei nuovi mezzi a motore, sia per il fatto che ancora oggi buona parte dei nomi utilizzati per definire vari tipi di carrozzeria hanno preso nome dalle loro progenitrici.\nStoria.\nLa storia della carrozza si perde nei secoli, gi\u00e0 le popolazioni preistoriche e in seguito la civilt\u00e0 romana utilizzavano carri a trazione animale. L'utilizzo si protrasse anche nel medioevo, seppur in minor misura. Tuttavia si ha notizia di mezzi simili a carrozze nei documenti che testimoniano l'ingresso trionfale a Napoli, nel XIII secolo, effettuato da Beatrice di Provenza, moglie di Carlo I d'Angi\u00f2, su un carroccio ricoperto da un drappo decorato e quello di Milano nel 1271, effettuato da papa Gregorio X a bordo di una carretta chiusa da vetri.\nUn esemplare di carrozza chiusa venne progettato e realizzato nel 1300 per le nozze di Galeazzo I Visconti e di Beatrice d'Este. Da quel momento l'utilizzo della carrozza si diffuse ma rest\u00f2 appannaggio delle sole famiglie nobili; a tal proposito documenti dell'epoca sembrerebbero testimoniare che Galeazzo Maria Sforza ne possedesse addirittura una dozzina.\nFino alla met\u00e0 del XV secolo and\u00f2 di moda la \"veronese\", ossia una carretta chiusa con un'unica cassa appoggiata sull'asse. Nello stesso periodo dall'Ungheria si diffuse un modello innovativo che prevedeva la sacca sospesa all'asse tramite cinghie e catene; questo modello prese la denominazione di cocchio, dal nome della localit\u00e0 ungherese di Kocs in cui nacque.\nNel Cinquecento si sperimentarono i primi sistemi di sospensioni a molle, che per\u00f2 per una svariata serie di motivi, tra i quali le strade sconnesse, crearono allora molti inconvenienti. Se in Francia la carrozza si diffuse lentamente e nel 1500 a Parigi se ne contavano soltanto tre esemplari, alla fine del secolo in Inghilterra questo veicolo risultava ancora sconosciuto.\nIn Italia possedere una mezzo simile divenne una vera moda e, dalla met\u00e0 del XVI secolo, le industrie ferraresi divennero le pi\u00f9 rinomate produttrici internazionali. A Milano, tuttavia, una legge discriminatoria negava la concessione e l'uso della carrozza ai borghesi, mentre a Roma Sisto V limit\u00f2 l'uso del mezzo per l'eccessivo rumore che frastornava i cittadini. Malgrado queste imposizioni l'impiego della carrozza divenne sempre pi\u00f9 ricercato e, talvolta, un vero motivo di ostentazione come la carrozza di gala realizzata per le nozze di Odoardo I Farnese, che pesava ben sette quintali ed era capace di ospitare a bordo otto passeggeri. Nel 1556 la mania di ostentare carrozze sempre pi\u00f9 ricche e impreziosite da bellezze artistiche costrinse le amministrazioni di alcune citt\u00e0 come Bologna e Mantova venticinque anni dopo, a introdurre un'ordinanza che limitasse l'impiego di ornamenti.\nIn Francia la carrozza si afferm\u00f2 pi\u00f9 lentamente ma divenne un mezzo indispensabile ai tempi di Luigi XV e di Luigi XVI, quando dilag\u00f2 la moda del \"coup\u00e9\", una vera e propria evoluzione della vecchia lettiga.\nNel Seicento, risentendo dell'influenza barocca, non mancarono ricchissimi esemplari adornati di sculture e questo sfarzo preosegu\u00ec almeno fino alla fine del secolo, quando il miglioramento delle strade favor\u00ec lo sviluppo della carrozza da viaggio, sia pubblico che privato, aumentando quindi la semplicit\u00e0 decorativa del mezzo.\nSecondo attendibili testimonianze storiche la prima carrozza dell'epoca moderna con abitacolo chiuso da sportelli dotati di vetri nacque a Berlino nel 1670, su invenzione dell'architetto piemontese Filippo Di Chiese. Egli, abile progettista che si occup\u00f2 principalmente di realizzazioni architettoniche tra cui il castello di Glienicke, fu architetto di corte presso Potsdam, vicino a Berlino, al servizio del principe elettore Federigo Guglielmo di Brandeburgo. Per suo volere Filippo Di Chiese realizz\u00f2 questo primo modello di carrozza che, forse per la vicinanza alla capitale tedesca, venne chiamata \"berlina\".\nDa allora, l'utilizzo della carrozza vide il suo apice divenendo il nuovo simbolo borghese con una diffusione capillare in tutta Europa e nel nuovo mondo in svariate versioni. Sempre alla fine del Seicento, in Italia, Milano conquist\u00f2 il primato della sua diffusione con oltre 1.600 berline circolanti, costringendo le autorit\u00e0 a formulare i primi regolamenti stradali.\nL'apice dell'uso delle carrozze e omnibus, soprattutto in tutte le fiorenti metropoli, si ebbe dagli anni 20 dell'800 fino a fine secolo, dopo di che declin\u00f2 repentinamente.\nOmnibus.\nNel 1662 in Francia apparve per la prima volta l'omnibus. Trainato da una o due coppie di cavalli, esso consentiva il trasporto di circa una decina di persone grazie ad una carrozza pi\u00f9 lunga e dotata di sedili interni rivolti verso il senso di marcia. Il suo successo non fu immediato e torn\u00f2 alla ribalta a Parigi soltanto nel 1826 quando, grazie alle mutate condizioni sociali, divenne il principale modello di riferimento per i trasporti. \nIn Italia nel 1835 fu inaugurato il primo servizio di omnibus che collegava Torino e Rivoli, mentre a Roma una prima linea di omnibus fu aperta nel 1845, con un tragitto che collegava piazza Venezia alla Basilica di San Paolo.\nSuccessivamente nel resto d'Europa gli omnibus assunsero il nome di \"coach\" o \"brougham\", vocabolo talora trascritto \"broom\" e in italiano pronunciato come \"brum\", da cui il sostantivo \"brumista\" utilizzato nella lingua italiana.\nAlla fine dell'Ottocento, con l'affermarsi dei mezzi di trasporto a motore, l'utilizzo della carrozza e dei mezzi a trazione animale declin\u00f2 lentamente in favore del tram e del treno."}
{"id": "799406", "revid": "104553", "url": "https://it.wikipedia.org/wiki?curid=799406", "title": "Dialetto moldavo", "text": ""}
{"id": "799407", "revid": "436907", "url": "https://it.wikipedia.org/wiki?curid=799407", "title": "Tre (Alex Britti)", "text": "Tre \u00e8 il terzo album in studio del cantante italiano Alex Britti pubblicato nel 2003."}
{"id": "799408", "revid": "1833487", "url": "https://it.wikipedia.org/wiki?curid=799408", "title": "Gavarno", "text": "Gavarno (\"Ga\u00e0ren\" in dialetto bergamasco) \u00e8 una frazione del comune di Nembro, in provincia di Bergamo.\nGeografia fisica.\nTerritorio.\nIl territorio di Gavarno \u00e8 situato sulla destra orografica del tratto finale della valle Gavarnia (o \"valle del Gavarno\") che, solcata dal torrente Gavarnia, si sviluppa da Sud a Nord sul versante sinistro della val Seriana.\nUbicato nella porzione Sud del territorio comunale di Nembro, del quale occupa tutta l'area posta sul versante orografico sinistro della valle Seriana, confina ad Ovest con Villa di Serio tramite la frazione \"Rinnovata\", situata sul versante opposto nella medesima valletta (ma che di fatto costituisce un unico nucleo abitativo con Gavarno stesso), a Sud con Tribulina, frazione di Scanzorosciate, a Nord-Est con la \"Costa del Gavarno\", propaggine montuosa (ad un'altezza di circa 550 m s.l.m.) che degrada dalle pendici del monte Misma ed a Nord con il fiume Serio e con Cornale, frazione di Pradalunga, mediante il torrente Vallogna.\n\u00c8 importante precisare che il territorio di Gavarno di Nembro viene spesso confuso con le vicine localit\u00e0 di Rinnovata e Gavarno Vescovado. La prima forma un unico nucleo abitativo con Gavarno stesso ma \u00e8 divisa dal torrente Gavarnia e ricade nel territorio di Villa di Serio, mentre la seconda si trova nella parte pi\u00f9 a monte della valle del Gavarno (dalle \"Bocche del Gavarno\" dove nasce il torrente Gavarnia fino alla localit\u00e0 \"Gavarno Sant'Antonio\") e ricade nel territorio di Scanzorosciate.\nIl centro abitato si sviluppa lungo il corso della strada provinciale numero 65 che, proveniente da Albino e diretta a Trescore Balneario, si incunea nella piccola valle del Gavarno, parallelamente alla quale corre la Ciclovia della Valle Seriana di recente costruzione, la quale \u00e8 inserita nel PLIS denominato NaturalSerio.\nAltri aspetti territoriali di rilievo sono la presenza sia della roggia Borgogna-Pradalunga (\"Seri\u00f6la\" in dialetto locale), la quale scorre parallelamente al Serio, sia della galleria \"Montenegrone\" la quale, pur ricadendo sul territorio di Rinnovata, lambisce e caratterizza notevolmente l'abitato a Nord-Ovest. Questo tratto della Strada statale 671 della Val Seriana \u00e8 stato inaugurato all'inizio del 2008 e, con i suoi 3.378 metri di lunghezza, risulta il traforo pi\u00f9 lungo dell'intera Provincia di Bergamo.\nL'espansione edilizia verificatasi nel corso del XX secolo ha portato gli antichi nuclei abitativi, originariamente raggruppati in contrade (\"Barzini\", \"Sant'Antonio\", \"Palazzo\", \"Nos\u00e8nc\", \"Rinnovata\") e cascinali (\"C\u00e0 bianca\", \"Colombera\"), a fondersi in un continuo insediamento lungo l'attuale strada provinciale, portando la popolazione a superare abbondantemente le mille unit\u00e0.\nLuoghi d'interesse.\nLe alture attorno a Gavarno presentano un contesto naturalistico molto suggestivo: numerosi sono infatti gli itinerari che gli abitanti sono soliti a frequentare.\nI pi\u00f9 noti sono quelli che recano in \"Val di Coler\" ed alla localit\u00e0 \"C\u00e0 del Vescov\", dove era posta l'antica residenza di Carlo Gritti Morlacchi, vescovo di Bergamo dal 1831 al 1852. Qui \u00e8 presente una caratteristica fattoria con estese distese erbose che formano una terrazza naturale che permette un'ottima visuale sia sulla valle che sulla pianura, nonostante la ridotta altitudine.\nIn ambito religioso si segnala la chiesa parrocchiale che, dedicata a Papa Giovanni XXIII, sorge su una piccola altura nei pressi del confine tra Gavarno e Rinnovata ricadendo nel territorio di quest'ultima: le due frazioni, divise a livello amministrativo, sono infatti riunite in un'unica parrocchia. Costruita nel 1995 e consacrata nel 2000, \u00e8 dotata di forme moderne ed assume l'aspetto simile ad una tenda con l'esterno rivestito in pietra chiara ed il campanile che svetta in altezza.\nPrecedentemente la chiesa parrocchiale era ubicata a poche decine di metri di distanza ed era dedicata al Sacro Cuore di Ges\u00f9. Questo edificio sacro, consacrato nel 1955, venne collocato nel salone principale dell'edificio che, costruito soltanto cinque anni prima, era stato adibito a teatro.\nLa struttura \u00e8 stata demolita nel marzo 2012 in quanto considerata inadeguata e poco sicura.\nInfine \u00e8 doveroso menzionare la chiesa dedicata a Sant'Antonio da Padova, il pi\u00f9 antico luogo di culto della frazione. Collocata in posizione collinare nei pressi del confine con Scanzorosciate, venne edificata nel 1848 in luogo di una precedente cappella votiva risalente al 1685, e successivamente sottoposta a numerosi interventi di restauro, l'ultimo dei quali completato nel 2004. All'interno custodisce opere di buon pregio, tra cui la tela \"Madonna in gloria col Bambino, San Rocco, Sant'Antonio da Padova e le anime purganti\", opera di Carlo Ceresa.\nInizialmente questa chiesa veniva mantenuta dalle donazioni delle famiglie benestanti di Nembro che possedevano terreni nella zona: in quel periodo si celebravano soltanto le funzioni pi\u00f9 importanti, tra le quali quella del patrono e quella di Santa Eurosia. Soltanto nel 1936 venne elevata a chiesa parrocchiale, ruolo che mantenne fino alla seconda met\u00e0 del XX secolo quando in seguito al boom edilizio che interess\u00f2 la zona, venne a trovarsi in posizione marginale rispetto all'abitato, con conseguente difficolt\u00e0 della cittadinanza a recarvisi.\nStoria.\nIl primo documento in cui \u00e8 citato Gavarno risale al 928.\nSi suppone tuttavia che i primi insediamenti sia antecedenti alla colonizzazione romana: il toponimo di Gavarno \u00e8 difatti riconducibile al prefisso di origine celtica GAV-, poi utilizzato anche nel latino volgare, che indica la presenza di un corso d'acqua a carattere torrentizio. Gli esempi in tal senso non mancano: dal fiume francese Gave, ai paesi Gavoi (in provincia di Nuoro) e Gavardo (in valle Sabbia, provincia di Brescia). Inoltre il suffisso \u2013ARN, ricorrente in toponimi di matrice ligure, sta a rimarcare l'origine preromana dell'insediamento.\nPare senza riscontri invece la teoria, perorata da Gabriele Rosa, secondo cui l'origine sarebbe ascrivibile alla presenza in quei luoghi della famiglia romana dei Gavi.\nNel 1583 risultavano residenti soltanto undici famiglie, per un totale di 68 abitanti, per lo pi\u00f9 minatori nelle cave di pietre coti e contadini che prestavano servizio nelle cascine di propriet\u00e0 degli esponenti dell'aristocrazia nembrese. In quel periodo difatti la valle Gavarnia era un luogo di passaggio, considerato poco sicuro per via dei briganti che vi si potevano incontrare.\nSoltanto con l'arrivo di nuove tecnologie agricole, databili attorno al XVII secolo, la popolazione cominci\u00f2 a crescere: nel 1706 furono registrati 111 abitanti, che raddoppiarono nel giro di un secolo (1815) fino a raggiungere le 224 unit\u00e0. Il successivo boom demografico che si verific\u00f2 all'inizio del XX secolo port\u00f2 i residenti a raggiungere il numero di 463 nell'anno 1915, crescendo ulteriormente fino a toccare i 608 del 1931.\nNonostante Gavarno sia orograficamente separato dal capoluogo Nembro, la storia amministrativa dei due centri \u00e8 sempre stata strettamente collegata fin dal Medioevo, come riportato su documenti del XIV secolo.\nTuttavia un ostacolo nei trasporti e nelle comunicazioni tra le due entit\u00e0 territoriali \u00e8 sempre stato il fiume Serio. A tal riguardo la frazione ed il capoluogo sono collegate mediante un ponte romanico in pietra: numerose sono state le esondazioni che hanno provocato enormi problemi. Le cronache riportano infatti che il ponte venne distrutto da una piena nel 1591, venendo ricostruito solo una decina d'anni pi\u00f9 tardi, con conseguente isolamento della zona. Altri dissesti si verificarono nel 1602, nel 1738, nel 1803, nel 1807 e nel 1812, anno in cui la furia del fiume fece crollare due arcate del manufatto.\nQuesto venne nuovamente ricostruito, dopo numerose vicissitudini, soltanto nel 1832 e vi fu collocata una statua di San Giovanni Nepomuceno, protettore delle persone in pericolo di annegamento."}
{"id": "799410", "revid": "322321", "url": "https://it.wikipedia.org/wiki?curid=799410", "title": "Pieve di Gorto", "text": "La pieve di Gorto, dedicata a Santa Maria Assunta, \u00e8 una chiesa che sorge tra le frazioni di Cella e Agrons nel comune di Ovaro, in provincia e arcidiocesi di Udine; fa parte della forania della Montagna ed \u00e8 l'edificio religioso principale della val Degano, sede di pieve prepositurale.\nStoria.\nUn primitivo edificio basilicale, i cui resti furono rinvenuti da scavi archeologici presso la chiesetta medioevale di San Martino ad Ovaro, era sorto nel IV-VI secolo d.C. pi\u00f9 spostato verso la pianura. Del complesso faceva parte anche un battistero. In seguito ad eventi che portarono alla distruzione ed all'abbandono di quel complesso di culto, la sede della chiesa di Gorto venne trasferita sul colle dove attualmente sorge la pieve, che rappresentava un luogo pi\u00f9 sicuro.\nLa testimonianza documentale pi\u00f9 antica dell'esistenza della pieve di Gorto risale al 1119, quando venne assegnata alla giurisdizione dell'abbazia di Moggio e il titolo di pievano di Gorto fu assegnato all'abate di Moggio. Nel corso del medioevo la pieve fu l'unica parrocchia della valle, con un territorio che comprendeva gli attuali comuni di Ovaro, Comeglians, Prato Carnico, Rigolato, Forni Avoltri, Sappada, Ravascletto e Cercivento. A partire dal tardo medioevo si andarono distaccando dalla pieve varie parrocchie, a partire dalle pi\u00f9 lontane.\nLa cura d'anime era esercitata da tre vicari: uno residente a Ovaro, uno nella frazione di Luincis ed uno a Comegli\u00e0ns. I vicari erano eletti dalle assemblee dei capifamiglia locali, in base allo \"jus patronatus\" (giuspatronato popolare), secondo il quale il sacerdote veniva eletto e quindi confermato ogni tre anni. I capifamiglia eleggevano inoltre annualmente un \"cameraro\" e due \"sindici\", che avevano il compito di gestire le entrate e le uscite di denaro e di occuparsi di tutte le necessit\u00e0 materiali relative al culto ed alla cura degli edifici sacri. Nel complesso religioso della pieve di Gorto avevano sede due confraternite: quella medioevale \"di san Michele, sant'Elena e Santissimo Sacramento\" e quella \"della Beata Vergine del Rosario\". Sia la pieve sia le due confraternite svolgevano un ruolo economico importante. In assenza di altri istituti di credito, infatti, concedevano crediti commerciali (ad un tasso che negli ultimi secoli dell'et\u00e0 moderna si aggirava intorno al 6-7%) e crediti a tassi ancora pi\u00f9 bassi agli indigenti della zona.\nCon il 1791 l'abate di Moggio cess\u00f2 di essere il titolare della pieve di Gorto e il titolo (\"pievano preposito\") venne assunto da un sacerdote residente in loco. Nel periodo postnapoleonico scomparve l'istituto del \"jus patronatus\" popolare. Si ebbe anche un'accelerazione della frammentazione del territorio parrocchiale residuo: tra il XIX ed il XX secolo si staccarono le parrocchie di Ovaro e delle sue frazioni di Muina, Mione, Liariis e Ovasta. A partire dal XIX secolo persero di importanza anche le confraternite locali, da un lato a causa della fine del loro ruolo economico e dall'altra \u2013presumibilmente- a causa del crescente controllo diocesano e della secolarizzazione. La confraternita di san Michele, sant'Elena e Santissimo Sacramento si estinse entro la fine degli anni sessanta, mentre quella della Beata Vergine del Rosario sopravvive con funzioni meramente devozionali.\nArchitettura.\nLa chiesa presenta l'aspetto di una basilica a tre navate con presbiterio a pianta quadrata, affiancato da due sacrestie. L'aspetto attuale dell'edificio si deve ad una ricostruzione settecentesca, ma restano individuabili tracce consistenti delle precedenti fasi architettoniche.\nDella chiesa romanica resta un ciclo di affreschi rappresentante la \"Parabola delle vergini sagge e stolte\", visibile nell'attuale presbiterio. Sul lato esterno del muro meridionale della chiesa sono visibili le tracce di monofore romaniche. La chiesa fu rimaneggiata, sotto la direzione del maestro Simone di Mena, in seguito all'incendio del 1431: sulla parete meridionale si nota la sagoma di una monofora gotica attribuibile a tale intervento. Nel corso di restauri condotti dopo il sisma del 1976 \u00e8 emersa una chiave di volta gotica.\nIn seguito al terremoto dell'anno 1700, la ristrutturazione ed il contemporaneo ampliamento della chiesa furono realizzati dai fratelli Nicol\u00f2 e Giovanni Battista Zamolo di Portis di Venzone a partire dal 1722. In seguito a tali radicali rimaneggiamenti, la chiesa si presenta con tre navate separate da pilastri ed archi di dolomia cariata. All'interno sono collocati tre altari settecenteschi. Sull'altar maggiore (commissionato nel 1762) spiccano le statue marmoree dei santi Giovanni e Paolo martiri. L'altare di destra (commissionato nel 1771) contiene una statua ottocentesca della Vergine del Rosario. L'altare di sinistra (commissionato nel 1757) contiene una pala raffigurante sant'Elena.\nEdifici annessi.\nIl campanile risulta diversamente orientato rispetto alla chiesa, forse in quanto rappresenta i resti del castello di Agrons, distrutto poco dopo il 1350.\nFino al XVIII secolo nelle immediate vicinanze della pieve esistevano tre piccole chiese medioevali, che formavano una \u201cfamiglia di chiese\u201d (struttura comune nell'arco alpino). Tali chiese erano dedicate, rispettivamente a san Michele e sant'Elena (probabilmente l'ossario), a san Giovanni Battista, ai santi Giovanni e Paolo martiri a san Paolo apostolo e a san Vincenzo. La prima di queste era probabilmente l'ossario. Tali chiese, che erano state gravemente danneggiate dal terremoto del 28 luglio 1700, furono abbattute agli inizi del XVIII secolo. Alla stessa epoca risale l'abbattimento della cinquecentesca casa di propriet\u00e0 della confraternita di san Michele, santa Elena e Santissimo Sacramento, che veniva usata per le riunioni dei confratelli.\nCantoria.\nLa pieve di Gorto \u00e8 sede di una cantoria, depositaria di un interessante patrimonio di canti liturgici aquileiesi/patriarchini. Sebbene la sua esistenza sia attestata nei documenti solo a partire dal XVIII secolo, le sue origini devono essere state molto pi\u00f9 antiche.\nTradizionalmente era formata da 12 cantori, cui sono state aggiunte di recente 12 cantoresse.\nFestivit\u00e0 religiose.\nLa principale ricorrenza religiosa dell'anno \u00e8 Santa Maria Assunta (titolare), 15 agosto.\nAltre ricorrenze degne di nota sono san Giovanni Battista e la Beata Vergine del Rosario.\nElenco dei vicari.\nElenco dei vicari della pieve di Gorto \"ex latere Luincis\" (dal 1791 pievani prepositi):"}
{"id": "799411", "revid": "1458600", "url": "https://it.wikipedia.org/wiki?curid=799411", "title": "Tube Records", "text": "La Tube Records \u00e8 stata una casa discografica punk rock fondata nel 1997 a Gornate-Olona. \nStoria della Tube Records.\nLa Tube Records nacque a Gornate Olona nel 1997, prendendo ispirazione per il nome dalla metropolitana di Londra. L'idea di Dario Guglielmetti, che assieme ai soci Lorenzo e Luca, con cui gestiva un locale di live music in citt\u00e0, era quella di creare una etichetta underground che riuscisse ad arrivare capillarmente in tutto il territorio italiano. Fu cos\u00ec che nello stesso anno l'etichetta pubblic\u00f2 il suo primo album, che era \"Cosa facciamo?\" della band Porno Riviste.\nNei primi anni di attivit\u00e0 l'etichetta progred\u00ec lentamente pubblicando nel 1998 il secondo album dei Bassistinti intitolato \"Bassin' Core\" e nel 1999 di nuovo i Porno Riviste con \"Fino alla fine\" e gli Skruigners con \"Grazie di tutto\". Fu poi di quest'anno la pubblicazione del primo 7\" della Tube Records, uno split condiviso tra Porno Riviste e PAY.\nNegli anni successivi l'etichetta ebbe una notevole espansione arruolando nelle proprie file molte delle band punk rock ed hardcore punk sia contemporanea come Gerson, Bambole di pezza, Clark Nova, Jolaurlo, Stiliti, che band storiche della scena come Rappresaglia e Klasse Kriminale.\nNel 2021, dopo alcuni anni di inattivit\u00e0, l'etichetta rinasce come Tube Music, pubblicando la ristampa in vinile (in collaborazione con La Scena Dischi) di \"Cosa facciamo?\", il primo album delle Porno Riviste ma anche dell\u2019etichetta."}
{"id": "799412", "revid": "367445", "url": "https://it.wikipedia.org/wiki?curid=799412", "title": "Paralisi", "text": "Per paralisi (dal greco \"par\u00e0lysis\") si intende la perdita totale o parziale (nel primo caso si parla di paralisi propriamente detta o plegia - sebbene quest'ultima dizione, bench\u00e9 ampiamente utilizzata in clinica, non costituisca un vocabolo della lingua italiana, ma solo una desinenza in termini come tetraplegia, paraplegia, etc. -, mentre nel secondo caso si parla di paresi) non reversibile della funzione motoria di un organo, causata da lesione del nervo motore o da patologia di natura tossica, infiammatoria, o meccanico-traumatica del sistema nervoso o delle fibre muscolari.\nDal punto di vista sintomatologico si distinguono due tipi di paralisi: la paralisi flaccida, nella quale la muscolatura si presenta ipotonica, come nel caso di botulismo e la paralisi spastica, tipica del tetano nella quale, al contrario, i muscoli si presentano ipertonici. \nLa paralisi pu\u00f2 decorrere o meno con la perdita della sensibilit\u00e0, dipendendo questo fatto dalla contemporanea lesione della componente sensitiva nervosa.\nTipologia.\nIn neonatologia ritroviamo:"}
{"id": "799415", "revid": "1226", "url": "https://it.wikipedia.org/wiki?curid=799415", "title": "Et\u00e0 dell'Oro", "text": ""}
{"id": "799419", "revid": "767487", "url": "https://it.wikipedia.org/wiki?curid=799419", "title": "Eliporto", "text": "Un eliporto, o \"elidromo\" o \"eliscalo\", \u00e8 un'area progettata ed attrezzata per il decollo e l'atterraggio di soli elicotteri munita di strutture per il ricovero e spesso anche per il rifornimento di carburante dei velivoli. Pu\u00f2 essere costituito da uno o pi\u00f9 punti di atterraggio, detti \"piazzole\", e pu\u00f2 disporre di impianti di servizi accessori come edifici per il personale ed i passeggeri, illuminazione, una manica a vento per la misurazione della forza del vento e, negli eliporti di maggiori dimensioni, rimesse per il parcheggio degli aeromobili. La presenza di eliporti in aree urbane \u00e8 spesso resa difficile a causa del rumore causato dal traffico elicotteristico.\nScopo.\nIn una grande metropoli, un eliporto pu\u00f2 servire il bisogno dei passeggeri di muoversi rapidamente tra punti diversi della citt\u00e0 o tra le regioni limitrofe. Generalmente l'eliporto, pu\u00f2 essere situato pi\u00f9 vicino ad una citt\u00e0 o al centro cittadino di un aeroporto, grazie alle sue dimensioni relativamente contenute. Il vantaggio dei viaggi via elicottero \u00e8 rappresentato dalla velocit\u00e0, considerevolmente superiore rispetto a quella ottenibile con altri mezzi utilizzabili per lo spostamento all'interno di grandi citt\u00e0 o comunque su distanze medie o brevi. Gli spostamenti in elicottero possono in questi casi essere utili come metodo rapido per muoversi dal centro di una grande citt\u00e0 ad un aeroporto situato in periferia.\nNumerazione.\nLe piazzole degli eliporti in genere non hanno orientamento e non hanno numerazione come le piste di atterraggio o di decollo per gli aerei anche se esistono casi di eliporti maggiori con piazzole rettangolari orientate e numerate secondo i venti predominanti. Di solito le piazzole sono marcate con una \"H\", che sta appunto per \"Helicopter\", al centro ma qualche eliporto degli ospedali \u00e8 contrassegnato da una croce al centro di un cerchio mentre in altri casi la piazzola \u00e8 contrassegnata da un cerchio o quadrato con al centro un triangolo.\nIlluminazione.\nL'illuminazione degli eliporti consiste generalmente in un cerchio o un quadrato di luci poste tra la superficie chiamata TLOF (\"Touchdown and Lift-Off Area\", area di atterraggio e partenza) e un'altra attorno alla intera area di atterraggio chiamata FATO (\"Final Approach and Takeoff Area\"). L'ultima racchiude anche il TLOF e le luci possono essere incastonate a terra o elevate. Entrambi i gruppi di luce devono essere verdi, dietro raccomandazione della International Civil Aviation Organization. La luce gialla (ambra) era il precedente standard, tuttora preferito in molte localit\u00e0. Ci sono molte varianti nei colori a seconda del proprietario dell'eliporto e della sua giurisdizione. Queste luci erano tradizionalmente incandescenti ma ultimamente sono sempre pi\u00f9 utilizzate quelle a diodi luminosi alternati con controllo di luminosit\u00e0. Le luci del TLOF e del FATO possono essere ampliate con quelle che illuminano la superficie. Una manica a vento illuminata \u00e8 necessaria.\nOrientamento.\nPer l'orientamento a terra, \u00e8 sovente usata una fila di luci indirizzate nella direzione preferenziale di approccio alla base. L'uso di un sistema luminoso di avvicinamento (come HAPI o PAPI) \u00e8 raccomandato sia dalla ICAO che dalla FAA, ma \u00e8 raramente installato a causa del costo elevato, rispetto al resto del sistema. Per queste luci, mentre gli aeroporti usano comunemente 6,6 A(corrente continua), gli eliporti utilizzano la corrente alternata. \u00c8 comune il controllo delle luci di avvicinamento da parte del pilota tramite un radiocontrollo.\nDefinizioni.\nSono definiti eliporti quelle aree che prevedono strutture, geometrie, e requisiti tecnici che rendono possibile l'atterraggio e il decollo di elicotteri.\nRiferendoci alla sola pista di atterraggio (decollo), gli eliporti necessitano delle seguenti superfici:\nDi norma la TLOF (che \u00e8 l'area delimitata da una circonferenza di diametro 15\u201316 m nella quale \u00e8 indicato il segnale orizzontale a forma di H) \u00e8 contenuta all'interno della FATO. Solitamente la FATO \u00e8 definita come un'area quadrata di 30 m di lato.\nA sua volta la FATO \u00e8 contenuta in un'area di rispetto quadrata di 90 m di lato.\nDa questa ultima superficie di sicurezza si parte per dimensionare tutti i volumi che servono per l'avvicinamento e che devono essere mantenuti liberi.\nGli eliporti sono strutture particolarmente costose, e la loro costruzione deve essere giustificata da una preventiva analisi economica. In Italia i veri e propri eliporti sono pochi, \u00e8 invece frequente trovare aeroporti nei quali sono allocati gli eliporti, questi infatti ne sfruttano superfici, ingombri e servizi."}
{"id": "799420", "revid": "30297", "url": "https://it.wikipedia.org/wiki?curid=799420", "title": "Tube records", "text": ""}
{"id": "799424", "revid": "115303761", "url": "https://it.wikipedia.org/wiki?curid=799424", "title": "Tour de France 1965", "text": "Il Tour de France 1965, cinquantaduesima edizione della \"Grande Boucle\", si svolse in ventidue tappe tra il 22 giugno e il 14 luglio 1965, per un percorso totale di 4\u00a0177\u00a0km.\nFu vinto dal passista-cronoman, scalatore e finisseur italiano Felice Gimondi, all'epoca neo-professionista (e quindi esordiente nella grande corsa a tappe francese) in forza al team Salvarani. \nSi tratt\u00f2 dell'ottava edizione del Tour vinta da un corridore italiano, cinque anni dopo il trionfo del toscano Gastone Nencini, nell'edizione del 1960. \nGimondi divenne peraltro il quinto corridore italiano a vincere la corsa a tappe francese.\nIl corridore bergamasco termin\u00f2 le sue fatiche sulle strade transalpine con il tempo di 116h42'06\". \nNella seconda posizione della graduatoria generale si classific\u00f2 il passista-cronoman, scalatore e finisseur francese Raymond Poulidor (per la terza volta sui gradini pi\u00f9 bassi del podio al Tour), da tutti pronosticato come gran favorito alla vigilia della corsa. \nAl terzo posto della classifica generale si piazz\u00f2 un altro italiano, il passista-scalatore milanese Gianni Motta (al primo ed unico podio conseguito in carriera nella Grand Boucle).\nResoconto degli eventi.\nAl Tour de France 1965 parteciparono 130 corridori, dei quali 96 giunsero a Parigi. I corridori tornarono ad essere 10 per squadra. Le squadre furono 13: 5 francesi, 3 belghe, 2 spagnole, 2 italiane, 1 olandese. Divisi per nazionalit\u00e0, i concorrenti erano 32 francesi, 32 belgi, 23 spagnoli, 17 italiani, 15 olandesi, 4 tedeschi, 3 britannici, 3 svizzeri, 1 lussemburghese. \nJacques Anquetil, che aveva vinto cinque edizioni (le ultime quattro delle quali consecutivamente tra il 1961 e il 1964), non fu tra i ciclisti al via. La corsa part\u00ec per la prima volta dalla Germania Ovest, precisamente da Colonia, portando poi la carovana in Belgio, e quindi sulla costa atlantica, sui Pirenei e sulle Alpi prima della conclusione a Parigi.\nFelice Gimondi partecip\u00f2 alla corsa in sostituzione di Battista Babini, uno dei gregari del capitano designato Vittorio Adorni, quell'anno gi\u00e0 vincitore del Giro d'Italia. Gi\u00e0 nella seconda frazione, a Roubaix, si classific\u00f2 secondo, mentre l'indomani a Rouen ottenne la prima vittoria parziale, conquistando la maglia gialla di leader della classifica generale. Dopo cinque frazioni in giallo, per\u00f2, fu costretto a lasciare il simbolo del primato al belga Bernard Van De Kerckhove, ma soltanto per due giorni: Gimondi riconquist\u00f2 infatti la \"leadership\" al termine dell'undicesima frazione, a Bagn\u00e8res-de-Bigorre, nel giorno in cui Adorni si ritir\u00f2 per problemi fisici. Manterr\u00e0 il primato fino a Parigi, e in totale vestir\u00e0 di giallo al termine di diciannove frazioni su ventiquattro.\nIn quest'edizione furono importanti le prove a cronometro individuale, caratterizzate per la prima volta dall'utilizzo della rampa di partenza: nella prima prova contro il tempo (settima frazione) Gimondi, in maglia gialla, era stato battuto a Ch\u00e2teaulin dal grande favorito alla vittoria finale, Raymond Poulidor. Nella seconda settimana il francese seppe poi vincere anche nella tappa di montagna con finale al Mont Ventoux e avvicinarsi in classifica a soli 39 secondi. Il bergamasco riusc\u00ec comunque a resistere agli attacchi degli avversari nelle altre tappe di salita, imponendosi quindi nelle ultime due prove a cronometro, quella in salita al Mont Revard (precedette di 23\" Poulidor) e quella finale a Parigi, con 30\" su Gianni Motta e 1'08\" su Poulidor. La vittoria fu cos\u00ec di Gimondi, con 2'40\" su Poulidor e 9'18\" su Motta, terzo.\nL'olandese Jan Janssen difese la maglia verde conquistata l'anno prima vincendo per la seconda volta la classifica a punti. Lo spagnolo Julio Jim\u00e9nez vinse due tappe e si aggiudic\u00f2 la classifica scalatori della corsa. Su un totale di ventiquattro frazioni (considerando come unit\u00e0 anche le semitappe) il vincitore finale Gimondi si impose tre volte.\nFelice Gimondi, dopo la vittoria nel 1965, riuscir\u00e0 a salire soltanto un'altra volta sul podio di Parigi, secondo nel 1972 dietro a Eddy Merckx. Nel 1968 diventer\u00e0 il secondo corridore della storia, dopo Anquetil, a vincere almeno un'edizione dei tre grandi Giri (Tour nel 1965, Giro d'Italia nel 1967 e Vuelta a Espa\u00f1a nel 1968)."}
{"id": "799426", "revid": "114913063", "url": "https://it.wikipedia.org/wiki?curid=799426", "title": "George Alec Effinger", "text": "Il suo primo romanzo, \"What Entropy Means to Me\" (1972), \u00e8 stato nominato per il premio Nebula. La sua opera pi\u00f9 importante \u00e8 stata la trilogia di Mar\u00eed Audran, ambientata in un mondo futuristico dove il cambio di sesso \u00e8 operazione comune e dove impianti cibernetici permettono alle persone di modificare le proprie capacit\u00e0 e la propria personalit\u00e0. Tale ambientazione rispecchia in larga misura il quartiere francese di New Orleans, e nei romanzi sono narrate le storie romanzate dei travestiti e delle altre persone che Effinger ha conosciuto nei bassifondi della citt\u00e0. Era previsto anche un quarto romanzo della serie intitolato \"Word of Night\" che per\u00f2 non riusc\u00ec a completare.\nAltrettanto noto \u00e8 il suo racconto \"Il gattino di Schr\u00f6dinger\" (\"Schr\u00f6dinger's Kitten\", 1988), basato sul celebre paradosso del gatto di Schr\u00f6dinger e vincitore sia del premio Hugo che del Nebula.\nDurante la sua vita, Effinger ha sofferto di problemi cardiaci che hanno costretto lo scrittore a costose cure mediche: queste spese ingenti, alle quali non riusc\u00ec a far fronte, lo ridussero sul lastrico. Mor\u00ec a casa sua a causa di un'emorragia interna, dovuta ad una banale ulcera gastrica.\nEffinger \u00e8 stato sposato fino a met\u00e0 degli anni ottanta con l'artista Beverly K. Effinger e per pochi anni prima della morte con la scrittrice di fantascienza Barbara Hambly.\nBibliografia.\nSerie del Pianeta delle scimmie.\nRomanzi basati sulla serie televisiva \"Il pianeta delle scimmie\""}
{"id": "799428", "revid": "181699", "url": "https://it.wikipedia.org/wiki?curid=799428", "title": "Telefantasy", "text": "Telefantasy \u00e8 stata un'emittente televisiva privata romana, che inizi\u00f2 a trasmettere il 10 novembre 1976 sul canale UHF 44 dagli studi siti in un garage di via Sestio Calvino, nelle vicinanze di piazza Cinecitt\u00e0, nell'omonimo quartiere, e ritrasmessa da un ripetitore installato sulla terrazza di un albergo presso il Monte Ripoli a Tivoli.\nCome altre emittenti site nella periferia romana, Telefantasy programmava trasmissioni decisamente popolari, realizzate alla buona, e caratterizzate da show musicali con dediche ed esibizioni del pubblico, nonch\u00e9 lunghe dirette telefoniche in cui si dava libero sfogo ai telespettatori.\nLa trasmissione notturna volgeva nel trasgressivo, con diversi film vietati (per lo pi\u00f9 commedie erotiche all'italiana), spogliarelli ed altri programmi di richiamo.\nProgramma cult, l'appuntamento del sabato notte \"Buonanotte con Emanuelle\", parodiato da Paolo Panelli nel variet\u00e0 RAI \"Ma che sera\", dove non viene risparmiata la stessa emittente, l\u00ec chiamata \"TeleFamily\".\nTelefantasy aveva come monoscopio un sole ridente molto colorato il cui sorriso era formato dalle lettere del nome dell'emittente e gli occhi dai numeri del canale, il 44.\nTelefantasy non ebbe vita lunga e dopo pochi anni fu rifondata in New Telefantasy. Il palinsesto si appoggiava sempre pi\u00f9 a quello del network milanese Rete A, continuando con la programmazione glamour, come lo show \"Ciao Eva\" condotto da Paolo Mosca.\nIl canale analogico UHF 44 fu utilizzato dal network musicale All Music."}
{"id": "799431", "revid": "37281", "url": "https://it.wikipedia.org/wiki?curid=799431", "title": "Grind House", "text": ""}
{"id": "799436", "revid": "124394783", "url": "https://it.wikipedia.org/wiki?curid=799436", "title": "Rifugio Giovannino Sapienza", "text": "Il rifugio Giovannino Sapienza \u00e8 un ex rifugio alpino situato a quota 1.910 metri s.l.m. sul versante meridionale dell'Etna, nel territorio del comune di Nicolosi (CT). Costituisce di fatto la base della stazione sciistica di \"Etna Sud\", posto al termine della strada che risale il versante sud-est dell'Etna dal catanese con gli impianti di risalita che dipartono al suo fianco con la Funivia dell'Etna. \nProgettato durante il periodo fascista e realizzato nel secondo dopoguerra da parte del Club Alpino Italiano (CAI) Sezione di Catania, oggi \u00e8 utilizzato come piccolo albergo. Ha pi\u00f9 volte rischiato di essere travolto dalle eruzioni dell'Etna le cui colate laviche lo hanno spesso lambito senza per\u00f2 mai distruggerlo, come accaduto invece per gli impianti di risalita, poi sempre ricostruiti.\nStoria.\nLa costruzione venne decisa nel 1936 per sostituire la Casa Cantoniera che aveva funzionato, anche come rifugio, dalla fine del XIX secolo.\nI soci del C.A.I. di Catania decisero di costruire un nuovo rifugio da utilizzare dagli appassionati di alpinismo per le loro escursioni al cratere centrale dell\u2019Etna e in inverno per la pratica dello sci alpino e di quello di fondo.\nIl progetto redatto dall\u2019ing. Oliviero Scuto prevedeva 42 posti letto ed un ristorante per altrettante persone.\nSolo nel 1947 si giunse alla costruzione, quando una donazione del fratello del socio Giovannino Sapienza morto durante la Seconda guerra mondiale, consent\u00ec di avere a disposizione la somma occorrente. \nIl rifugio venne inaugurato il 14 dicembre 1947 e intitolato al socio scomparso in guerra e dalla cui famiglia era giunta la congrua donazione. Il rifugio venne dato in gestione alla guida Vincenzino Barbagallo che lo gest\u00ec per oltre due lustri. Tra gli anni cinquanta e sessanta fu oggetto di diverse modifiche e ampliamenti. Dopo una serie di cambi di gestione, il C.A.I. decise di cedere la gestione del rifugio a una societ\u00e0 privata che lo trasform\u00f2 in albergo e ristorante.\nCiclismo.\nA partire dal 1967 il rifugio ha ospitato diversi arrivi di tappa al Giro d'Italia:"}
{"id": "799437", "revid": "729019", "url": "https://it.wikipedia.org/wiki?curid=799437", "title": "Ghost Records", "text": "Ghost Records \u00e8 una casa discografica fondata nel 2002 a Varese da Francesco Brezzi.\nStoria dell'azienda.\nGhost Records nacque a Varese nel 2002 dall'iniziativa di Francesco Brezzi con l'apporto di vari elementi della scena musicale varesina e dei collaboratori dello studio di registrazione \u201cSauna\u201d di Varano Borghi diretto da Andrea Cajelli, nel quale \u00e8 stata registrata la prima produzione dell'etichetta, una compilazione dal titolo \"Ghost Town: 13 Songs from the Lakes County\".\nInizialmente parte del lavoro della Gost Records si concentr\u00f2 nella co-produzione di album con la Gamma Pop (Julie's Haircut, One Dimensional Man, Bart\u00f3k, Cut) come per esempio nel caso dell'omonimo dei Merci Miss Monroe e \"The Battle Of Britain - Live In The U.K.\" dei Cut.\nNel 2004 entrarono nella scuderia della Ghost Records gli One Dimensional Man, gruppo storico dell'indie italiano, e fu dello stesso periodo la produzione dei Grand Transmitter, promessa della scena musicale britannica e prima band non italiana della Ghost Records. Ad essi si sono aggiunti gli statunitensi Saeta (di stanza a Seattle) con il loro quarto lavoro \u201cWe Are Wating All for Hope\u201d, registrato e prodotto da Steve Albini.\nNel 2003 nell'organico di Ghost Records si aggiunse Giuseppe Marmina (autore e conduttore del programma radiofonico \u201cGood Morning Captain\u201d su Radio Lupo Solitario, oltre che collaboratore della prestigiosa webzine americana Delusions of Adequacy), che con il marchio Blue Tears introdusse l'etichetta nell'importazione e nella ristampa di titoli stranieri di rilievo di label come Acuarela Discos (Spagna), Ocean Music (Francia) e 62 TV Records (Belgio).\nNel 2004 Ghost Records vinse il premio istituito dalla giuria di qualit\u00e0 del MEI (Meeting delle Etichette Indipendenti) come \"Miglior Etichetta Indipendente Italiana\".\nTra le band prodotte dall'etichetta vi sono Hot Gossip, Franklin Delano e Canadians.\nIl 14 febbraio 2009 Ghost Records pubblica il nuovo album di Dente \"L'amore non \u00e8 bello\", il primo album in lingua italiana pubblicato dall'etichetta."}
{"id": "799440", "revid": "254401", "url": "https://it.wikipedia.org/wiki?curid=799440", "title": "Galleria nazionale di Cosenza", "text": "La Galleria Nazionale di Cosenza \u00e8 ubicata nell'antico Palazzo Arnone sul colle Triglio, in via G. V. Gravina nel centro storico di Cosenza. Dal dicembre 2014 il Ministero per i beni e le attivit\u00e0 culturali la gestisce tramite il Polo museale della Calabria, nel dicembre 2019 divenuto Direzione regionale Musei.\nStoria.\nIl palazzo, iniziato a costruire agli inizi del XVI secolo da Bartolo Arnone, fu venduto allo Stato prima del suo completamento.\nNella sua lunga storia ospit\u00f2 i presidi di Calabria Citeriore e il Grande Archivio di Giustizia, fu prima sede del Tribunale e della Regia Udienza e col tempo assunse la funzione di carcere. Nel 1734 in seguito ad un tumulto popolare e nel 1747 a causa di una rivolta delle donne che vi erano detenute, sub\u00ec due incendi abbastanza gravi che lo resero inagibile per un determinato periodo di tempo. In seguito alla sua ristrutturazione, per volont\u00e0 dell'allora Governatore delle Calabrie, nel 1758 venne arricchito dalla costruzione agli angoli di quattro bastioni (un primo era stato eretto dal preside Filomarino nel 1747). Sub\u00ec gravi danni durante il catastrofico terremoto del 1854 che fece crollare l'ultimo piano ed in seguito assunse la duplice funzione di tribunale ubicato nel piano superiore e di carcere mandamentale ubicato nel piano inferiore. Dopo il trasferimento del carcere, ed un periodo di abbandono, iniziarono i lavori per l'adattamento della struttura a sede museale. Nella piazza antistante venne piantato uno degli alberi della libert\u00e0 e nel vasto androne con volta a botte \u00e8 affrescato lo stemma del Reame di Spagna datato 1775.\nEsposizione.\nNel museo trova collocazione permanente una pinacoteca costituita dalla collezione dei dipinti ed opere che, a partire dagli anni ottanta del Novecento, sono stati acquisiti al patrimonio dello Stato e documenta momenti significativi dell'arte italiana, in particolare meridionale, dal Cinquecento al Novecento. Espone opere del Settecento di pittori nati in Calabria da Pietro Negroni a Mattia Preti, nonch\u00e9 Luca Giordano e altri, ed in considerazione della storica dipendenza della Calabria da Napoli, di artisti napoletani che hanno influenzato gli esiti della pittura locale.\nLa Galleria Nazionale, aperta al pubblico con un allestimento in linea con gli standard europei, ha ricevuto il riconoscimento istituzionale ufficiale con Decreto Regionale istitutivo del 30 maggio 2009. Annovera pregevoli opere di Marco Pino, Jusepe de Ribera, Massimo Stanzione, Andrea Vaccaro, Pacecco De Rosa, Dirk van Baburen, Carlo Maratta, Mattia Preti (le Fatiche di Ercole con le tele di Ercole che libera Prometeo ed Ercole che libera Teseo, il Martirio di San Sebastiano, San Girolamo, Giacobbe, Labano il suo gregge e Rachele, Corred con Rebecca che nasconde gli idoli e la Sofonisba, opera proveniente dalla Collezione Ruffo del Seicento), Francesco Cozza, Pietro Novelli, Giuseppe Recco, Carlo Maratta, il Baciccio, Paolo De Matteis, Francesco De Mura, due bozzetti di Sebastiano Conca, un dipinto di Stefano Liguoro, una \"Sacra Famiglia\" del cosentino Pietro Negroni; due bozzetti di Corrado Giaquinto che raffigurano L'Olimpo e Apoteosi della Spagna e la Gloria di San Giovanni di Dio, splendide tele di Luca Giordano (Morte di Lucrezia, Morte di Cleopatra, Veduta di Napoli con rovine classiche e figura, Jezabel dilaniata dai cani). \nAltre opere sono state acquisite al patrimonio dello Stato e destinate alla Galleria Nazionale di Cosenza nel 1996 e provengono dalla galleria privata di Lydia Winston Malbin, importante collezionista americana. Il nucleo pi\u00f9 rappresentativo \u00e8 costituito da studi anatomici e di figure, di paesaggi ed architetture. Tra i pezzi pi\u00f9 interessanti Gisella, puntasecca del 1907; l'acquaforte La madre con l'uncinetto; gli studi per Contadini al lavoro e Campagna lombarda; i disegni preparatori per il dipinto La risata nonch\u00e9 il pastello su cartoncino raffigurante Gisella. Oltre alle opere grafiche \u00e8 presente anche una copia di Forme uniche della continuit\u00e0 nello spazio.\nA partire dal 29 maggio 2010 si \u00e8 arricchita di 38 opere in comodato d'uso della Collezione Carime, per le quali \u00e8 stata allestita una nuova ala del complesso espositivo. Sono presenti varie mostre temporanee di alto profilo, tra le quali quella dedicata ad Umberto Boccioni terminata il 31 dicembre 2009. La raccolta \u00e8 strutturata in sessantacinque disegni e incisioni con opere che \nmostrano l\u2019interesse di Boccioni per la grafica appresa come disegnatore a Roma. I disegni siglati o firmati sono compresi in un arco temporale che va dal 1906 al 1915, documentano l\u2019arte di Boccioni dagli anni della formazione fino alla consolidata affermazione futurista e\nnel 1961, in occasione della mostra The Graphic Work of Umberto Boccioni, sono stati esposti nel Museum of Modern Art di New York. L\u2019allestimento e il percorso espositivo sono stati impostati secondo logiche e criteri di comunicativit\u00e0 ed idonei standard museali condivisi a livello europeo; la fruibilit\u00e0 delle opere ai visitatori risponde ad un criterio analitico di tipo cronologico e tematico.\nMostre.\nLa Galleria ha ospitato negli anni molteplici mostre temporanee. Tra le pi\u00f9 importanti si citano: \"\"Umberto Boccioni. Disegni e Incisioni della Galleria Nazionale\" curata da Nella Mari nel 2003, \"Argenti in Calabria\" curata da Salvatore Abita nel 2007, \"Carlo Levi: opere scelte\" curata da Michele Saponaro e Pia Vivarelli nel 2007, \"Open Space 2. Incursioni figurative\" curata da Fabio De Chirico e Carmelo Cipriani nel 2012, \"Giovanni Gasparro versus Mattia Preti\" curata da Fabio De Chirico nel 2015, \"Rembrandt. I cicli grafici, le sue pi\u00f9 belle incisioni\" curata da Alessandro Mario Toscano e Marco Toscano nel 2019, \"Il Bambin Ges\u00f9 delle mani del Pinturicchio\"\" nel 2019-20."}
{"id": "799442", "revid": "62244", "url": "https://it.wikipedia.org/wiki?curid=799442", "title": "Harry Nilsson", "text": "Biografia.\nNato a New York e cresciuto in California, Nilsson, pur avendo gi\u00e0 scritto canzoni per Phil Spector e per The Monkees, divenne internazionalmente conosciuto principalmente per due brani opera di altri autori: \"Everybody's Talkin\"' (1969), composto da Fred Neil per la colonna sonora di \"Un uomo da marciapiede\", e \"Without You\" (1970), composta da Peter Ham e Tom Evans originariamente per i Badfinger. Negli anni i suoi album solisti vennero per\u00f2 rilanciati in varie fasi dalla critica, che vede spesso nell'album dell'anno precedente dal titolo \"Aerial Ballet\" (RCA, 1968) uno dei suoi migliori.\nNel 1970 pubblica un album di canzoni di Randy Newman che ottiene un grande successo, \"Nilsson Sings Newman\". Tra il 1973 e 1974 Harry Nilsson, insieme a Keith Moon e Ringo Starr, \u00e8 protagonista del cosiddetto \"Lost Weekend\" di John Lennon, un periodo di 18 mesi che Lennon pass\u00f2 per lo pi\u00f9 in stato di ebbrezza da un locale all'altro. In questo periodo tuttavia John Lennon partorisce un importante album solista, \"Walls and Bridges\", che vede \"Old Dirt Road\", canzone scritta insieme ad Harry Nilsson. Sempre in questo periodo John Lennon produce l'album \"Pussy Cats\" di Nilsson ed entrambi partecipano come scrittori e musicisti nell'album \"Goodnight Vienna\" di Ringo Starr. \u00c8 autore anche del film d'animazione \"La storia di Oblio nel paese degli uomini con la testa a punta\".\nAffetto da problemi congeniti al cuore, Nilsson muore di infarto il 15 gennaio 1994, nella sua casa di Agoura Hills, in California, all'et\u00e0 di 52 anni. \u00c8 sepolto nel Pierce Brothers Valley Oaks Memorial Park (Westlake Village, California)."}
{"id": "799443", "revid": "1543377", "url": "https://it.wikipedia.org/wiki?curid=799443", "title": "Legio II Armeniaca", "text": "La Legio II \"Armeniaca\" (\"dall'Armenia\") fu una legione romana pseudocomitatense del tardo impero.\nIl nome della legione potrebbe riferirsi ad una permanenza nella provincia dell'Armenia, ma l'unit\u00e0 fu in seguito spostata, insieme alla legione gemella I \"Armeniaca\", nell'esercito campale. La presenza della legione \u00e8 attestata a Satala, dove avrebbe costruito un accampamento.\nAmmiano Marcellino racconta come, nel 360, la II \"Armeniaca\" si trovasse a Bezabde assieme alla II \"Flavia Virtutis\" e alla II \"Parthica\", quando il re sasanide Sapore II assedi\u00f2 e conquist\u00f2 la citt\u00e0, uccidendo molti degli abitanti. La legione per\u00f2 sopravvisse a questa sconfitta: la \"Notitia dignitatum\" registra la II \"Armeniaca\" sotto il \"magister militum per Orientem\"."}
{"id": "799444", "revid": "409613", "url": "https://it.wikipedia.org/wiki?curid=799444", "title": "Parco Naturale Fanes Sennes Braies", "text": ""}
{"id": "799446", "revid": "2052878", "url": "https://it.wikipedia.org/wiki?curid=799446", "title": "That's Life (Sham 69)", "text": "That's Life \u00e8 il secondo album del gruppo punk inglese Sham 69, prodotto nel 1978 per l'Etichetta discografica Polydor."}
{"id": "799448", "revid": "123797904", "url": "https://it.wikipedia.org/wiki?curid=799448", "title": "Telestudio 61", "text": "Telestudio 61 era un'emittente televisiva romana, nata il 1\u00ba ottobre 1976.\nGli studi e la sede si trovavano a Monte Porzio Catone, zona dei Castelli Romani. Da Roma il segnale fu esteso verso il nord del Lazio, fino ad Orvieto. Il numero 61 indicava (ed indica tuttora) la frequenza UHF del canale sulla zona di Roma.\nIl fondatore e ideatore di Telestudio \u00e8 Marcello Tulli, imprenditore romano, progettista degli impianti di trasmissione utilizzati dall'emittente stessa.\nNelle ore notturne un appuntamento fisso era quello con i film vietati.\nOggi.\nL'emittente, ancora di propriet\u00e0 di Tulli, oggi si avvale di una rete di frequenze che le permette di raggiungere Lazio, Umbria, Toscana, Marche, Abruzzo. Fanno capo al gruppo di Tulli anche l'emittente Idea Tv (UHF 35) e l'emittente radiofonica ERRE2 (ex radio Romantica ex TS radio) ascoltabile sui 107.6 in FM.\nA partire da giugno 2009 Telestudio trasmette anche attraverso la tecnologia del digitale terrestre; nel suo mux vengono trasmesse le emittenti televisive Telestudio, Idea Tv, Cinquestelle, Jazz Channel, Idea Cartoons, Idea Shopping, Ts Live, Globo Tv e la versione televisiva di ERRE2. Molte di queste emittenti pi\u00f9 Idea Cinema sono trasmesse anche sul multiplex di Idea Tv, che nel 2011 \u00e8 passato dall'UHF 35 alla 55.\nDa dicembre 2012, a seguito della riassegnazione delle frequenze dovuta all'LTE, il canale ha spento definitivamente il mux per la zona di Roma. Rimangono per\u00f2 in funzione quelli a Viterbo, in Toscana e in Umbria.\nCartoni animati in onda:"}
{"id": "799450", "revid": "48479", "url": "https://it.wikipedia.org/wiki?curid=799450", "title": "400 d.C.", "text": ""}
