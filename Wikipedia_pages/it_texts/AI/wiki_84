{"id": "939194", "revid": "1718925", "url": "https://it.wikipedia.org/wiki?curid=939194", "title": "Visura catastale", "text": "La visura catastale \u00e8 un documento rilasciato dall'Agenzia delle entrate della Repubblica Italiana contenente le informazioni alfanumeriche e topografiche registrate presso il catasto relativamente ad un immobile, sia esso fabbricato o terreno, situato sul territorio nazionale italiano.\nContenuto.\nI dati della visura catastale variano a seconda che essi vengano richiesti per un terreno o un fabbricato. Inoltre i dati contenuti possono riguardare, a seconda della richiesta effettuata, tutti i beni immobili di propriet\u00e0 di un soggetto fisico o giuridico, oppure un singolo bene.\nI dati della visura ordinaria di un immobile sono:\n\u00b7 dati identificativi: sezione urbana, foglio, particella, subalterno, Comune.\n\u00b7 dati di classamento: zona censuaria ed eventuale microzona, categoria catastale, classe e superficie catastale, consistenza, rendita.\naltre informazioni: dati anagrafici e codice fiscale del proprietario o dei proprietari.\nLa visura catastale storica riporta invece le informazioni (in ordine cronologico) sulla storia dell\u2019immobile, tra cui i precedenti proprietari o titolari di diritti estinti (come un eventuale diritto di usufrutto o di abitazione), fusioni con altri immobili, ampliamenti o cambi di destinazione d'uso.\nNelle visure per immobile al catasto fabbricati \u00e8 di conseguenza possibile verificare anche eventuali variazioni di consistenza (espressa in vani ed in metri quadrati) ed eventuali aggiornamenti relativi alla rendita catastale.\nPer quanto riguarda i terreni e i fabbricati, invece, riporta le caratteristiche sotto diversi profili:\n\u00b7 fiscale: per i terreni vengono riportate reddito dominicale (reddito attribuito al proprietario sia che il terreno sia oggetto di attivit\u00e0 agricola che in caso contrario) e reddito agrario (reddito attribuito all\u2019esercente dell\u2019attivit\u00e0 agricola), mentre per i fabbricati si riporta la rendita catastale (capacit\u00e0 di produzione reddituale della struttura).\nCon la rendita catastale si possono inoltre calcolare l'imposta sul reddito e le imposte locali, come ad es. l'Imposta comunale sugli immobili. Nella visura catastale possono essere trovati anche il nome del proprietario, del nudo proprietario o dell'usufruttuario, anche se il documento non gode di valore legale di propriet\u00e0 (si dice quindi che \u00e8 un atto \u201cnon probatorio\").\nLe visure vengono erogate tramite la piattaforma dell'agenzia del territorio oggi accorpata nell'agenzia delle entrate.\nDal 1\u00ba luglio 2010 \u00e8 obbligatorio, in sede di atto notarile di compravendita, attestare la conformit\u00e0 tra lo stato di fatto dell'immobile e le planimetrie catastali. All'atto verr\u00e0 poi allegata la planimetria catastale o ne verranno citati gli estremi.\nUtilizzo.\nLa visura catastale consente ai soggetti privati e giuridici di reperire i dati catastali di immobili, terreni e fabbricati appartenenti a altre persone fisiche e giuridiche, ma la sua utilit\u00e0 \u00e8 prevalentemente informativa. I dati contenuti nella visura catastale non hanno infatti valenza legale, in quanto il catasto \u00e8 definito un ente non probatorio. \nI dati contenuti possono perci\u00f2 non rispecchiare la realt\u00e0 dei fatti, per esempio gli intestatari di un immobile possono non essere corretti, oppure variare nel tempo.\nPer i motivi sopracitati, se si vuole far valere un qualche diritto reale su un immobile, terreno o fabbricato, \u00e8 necessario recuperare un titolo di propriet\u00e0 presso la Conservatoria dei registri immobiliare del territorio in cui si trova il bene. Tale documento pu\u00f2 essere comunque ottenuto rivolgendosi al pubblico ufficiale che ha stipulato lo stesso atto, oppure, nel caso in cui il notaio non eserciti pi\u00f9 la professione, recandosi presso l\u2019archivio notarile competente per territorio."}
{"id": "939200", "revid": "2152811", "url": "https://it.wikipedia.org/wiki?curid=939200", "title": "Episodi di Cold Case - Delitti irrisolti (prima stagione)", "text": "La prima stagione di Cold Case - Delitti irrisolti, formata da 23 episodi, viene trasmessa sul canale statunitense CBS dal 28 settembre 2003 al 23 maggio 2004. Invece in Italia viene trasmessa in chiaro su Rai 2 dal 12 marzo al 21 maggio 2005.\nIl segreto.\nTrama.\nMentre si trova a dover investigare su un triplice omicidio, la detective della Squadra Omicidi di Philadelphia Lilly Rush riapre il caso inerente alla morte di un'adolescente avvenuta nel 1976 durante una festa, grazie a una ex governante, ormai vecchia e malata di cancro, che afferma di aver assistito all'omicidio.\nGleen.\nTrama.\nLa squadra riapre il caso della moglie di un vigile del fuoco uccisa nel 1983 dall'esplosione di una bomba rudimentale all'interno di un pacco di detersivo. I sospetti ricaddero allora su un esibizionista contro cui la vittima doveva testimoniare. La sua scarcerazione, per un altro delitto, sta per avvenire, e la figlia della vittima vuole giustizia.\nRitorno a Philadelphia.\nTrama.\nQuando uno stupratore spedisce una lettera che annuncia il suo ritorno a Philadelphia dopo cinque anni, la squadra riapre il caso di una studentessa uccisa nel 1998 che era stata una delle vittime di quest'uomo.\nNessuno deve sapere.\nTrama.\nLa squadra riapre un caso del 1990 inerente alla morte di un organista di chiesa, quando Lily incontra la vedova malata di Alzheimer che comincia ad avere dei ricordi sulla notte del delitto, che sembrava essere perfetto.\nCorsa senza fine.\nTrama.\nDopo aver ricevuto da una donna tossicodipendente un registratore dove si sentono degli spari, la squadra riapre le indagini sulla morte di un poliziotto afroamericano, avvenuta nel 1973 vicino alla ferrovia.\nFollia di un amore.\nTrama.\nUn uomo, per farsi ridurre una condanna per rapina, dichiara di aver visto un ragazzo lavare del sangue dalla sua auto nel 1981, la stessa notte dell'assassinio di una studentessa.\nIl tempo dell'odio.\nTrama.\nUna donna di 75 anni, malata di cuore, chiede a Lilly di investigare sull'omicidio irrisolto di suo figlio, un giocatore di baseball omosessuale, ucciso fuori da un bar gay nel 1963.\nIl volo dell'angelo.\nTrama.\nUna giovane donna si sveglia dopo due anni di coma e non ricorda nulla della morte di sua figlia avvenuta nel 2001. La squadra deve scoprire chi ha spinto la ragazza e sua figlia dalla finestra.\nIl passato \u00e8 oggi.\nTrama.\nLilly riceve una telefonata anonima da parte di un uomo che afferma di essere l'assassino di una donna anziana scomparsa nel 1989, indicando il luogo esatto nel quale ha nascosto il cadavere non ancora trovato.\nIl killer dell'autostrada.\nTrama.\nLa squadra scopre che due omicidi recenti sono collegati a un altro omicidio del 1997 e viene riaperto il caso di un giovane autostoppista ucciso sulla via di ritorno a Philadelphia, e ritrovato in un campo dopo aver vinto in un casin\u00f2 di Atlantic City.\nCopia di un delitto.\nTrama.\nUn professore universitario ha perso famiglia, carriera e reputazione dopo l'omicidio di una sua studentessa, con cui aveva una relazione, nel 1995. L'uomo, sotto processo per l'omicidio, chiede alla squadra di riaprire il caso sperando di essere scagionato, ma una giovane prostituta viene uccisa in modo identico alla vittima e Roy chiede di risolvere il caso per essere scagionato.\nColla.\nTrama.\nIl tenente Stillman chiede a Lily di riaprire uno dei suoi primi casi di omicidio, la morte di un bambino di 8 anni, uscito per andare dal cartolaio, colpito e lasciato morire di ipotermia nell'inverno del 1980; ai tempi tra i principali sospettati c'era un gruppetto di tre adolescenti afroamericani.\nLa lettera.\nTrama.\nQuando una donna si fa avanti con nuove informazioni sull'omicidio di sua nonna, ricavate da alcune lettere nonostante la donna fosse analfabeta, la squadra riapre il caso di una prostituta uccisa nel 1939.\nRiccioli biondi.\nTrama.\nLa squadra riapre il caso pi\u00f9 misterioso di Philadelphia: nel 1958 un ragazzo trova in un bosco una scatola contenente il corpo di un bambino con i capelli tagliati.\nDisco Inferno.\nTrama.\nLa squadra indaga su un incendio di una discoteca avvenuto nel 1978 che ha ucciso 23 persone, quando vengono ritrovati i resti dell'ultima vittima e si scopre che \u00e8 stata uccisa da un colpo di pistola prima che scoppiasse l'incendio.\nI volontari.\nTrama.\nQuando dei resti umani nascosti in sacchetti di plastica vengono rinvenuti durante una demolizione per un parcheggio, la squadra indaga sulla morte di due figli dei fiori, una donna bianca e un uomo nero scomparsi nel 1969.\nIl caso di Herman Lester.\nTrama.\nQuando un giocatore di basket riceve delle minacce di morte, la squadra indaga sull'omicidio di suo padre, un campione di basket ucciso nel 1987 poche ore dopo aver vinto la partita di campionato.\nLa notte del millennio.\nTrama.\nQuando un alcolista si fa avanti rivelando di aver investito un uomo tra la notte di Capodanno del 1999 e l'inizio del 2000, la squadra decide di riaprire il caso, per scoprire se \u00e8 stato lui o se la vittima era gi\u00e0 morta quando fu investita dall'uomo.\nLegami familiari.\nTrama.\nDelle prove trovate sulla scena di un delitto recente, convincono la squadra a riaprire il caso di una ragazza uccisa nella notte dell'elezioni presidenziali del 1992.\nAvidit\u00e0.\nTrama.\nLa squadra riapre il caso di un agente di cambio ucciso nel 1985, apparentemente durante un furto d'auto finito male.\nIstinto materno.\nTrama.\nLa squadra decide di riaprire il caso di una madre single uccisa nel 1989, quando il figlio oggi adolescente ricorda dei particolari, avendo assistito all'omicidio della madre all'et\u00e0 di tre anni.\nIl piano.\nTrama.\nIl caso di un allenatore di nuoto di un'accademia militare scolastica annegato nel 1999 viene riaperto quando la squadra riceve un foglio che suggerisce che la vittima pu\u00f2 essere stata assassinata.\nRicordi di giovent\u00f9.\nTrama.\nL'esame del DNA rivela che un uomo nel 1986 \u00e8 stato ingiustamente condannato per l'omicidio di una quindicenne e l'aggressione del suo fidanzato; la squadra riapre il caso per scoprire il vero assassino."}
{"id": "939202", "revid": "201394", "url": "https://it.wikipedia.org/wiki?curid=939202", "title": "It's Time to See Who's Who", "text": "It's Time to See Who's Who \u00e8 un album dei Conflict pubblicato nel 1983."}
{"id": "939204", "revid": "2152811", "url": "https://it.wikipedia.org/wiki?curid=939204", "title": "Episodi di Cold Case - Delitti irrisolti (seconda stagione)", "text": "La seconda stagione di Cold Case - Delitti irrisolti viene trasmessa sul canale statunitense CBS dal 3 ottobre 2004 al 22 maggio 2005. In Italia, invece, \u00e8 stata trasmessa in prima visione in chiaro su Rai 2 dall'11 marzo al 20 maggio 2006.\nTriplo omicidio.\nIl triplice omicidio del 2003 non ha ancora un colpevole e il sospettato principale dimostra di avere un alibi di ferro. Lily ritorna ad occuparsi del caso per trovare il colpevole del triplice omicidio di un cameriere e i due gestori di un ristorante oin un sobborgo malfamato di Philadelphia.\nIl passato di Alice.\nLa squadra riapre il caso dell'operaia di una fabbrica bellica morta nel 1943, per il quale si \u00e8 sempre creduto a una caduta incidentale, ma una nuova testimonianza fa riaprire il caso.\nFuori dalle regole.\nIl ritrovamento di un vecchio filmato del 1979 mostra una ragazza che risulta scomparsa proprio in quell'anno, ma della quale non era stato ritrovato il cadavere; la squadra decide di indagare.\nIl tunnel della morte.\nQuando i resti di un prigioniero vengono scoperti fuori dal penitenziario, la squadra decide di riaprire un caso del 1968 in cui un ragazzo \u00e8 fuggito di prigione due volte prima di morire e che risultava gi\u00e0 morto.\nIl bracciale d'oro.\nQuando una ragazza trova in un'asta su internet un bracciale d'oro che crede sia appartenuto a sua madre, chiede di riaprire il caso dell'omicidio dei suoi genitori, due emigrati cambogiani, avvenuto nel 1991 a causa forse di una rapina.\nLa dimora del male.\nUn omicidio recente di una ragazza diciannovenne sembra avere degli aspetti in comune con un delitto del 1989, in cui una ragazzina di dodici anni che aveva partecipato a un pigiama party era stata ritrovata morta in un bosco con strani segni sulle gambe.\nSegreti di famiglia.\nUn ragazzo sopravvissuto all'AIDS chiede di indagare sull'omicidio del suo fidanzato avvenuto nel 1983, per ritrovare la serenit\u00e0 prima del suo imminente matrimonio e per riabilitare il suo nome essendo stato il sospettato principale del delitto.\nCaccia alle streghe.\nUn omicidio del 1953 di un maestro che potrebbe essere stato un simpatizzante comunista viene riaperto su richiesta del figlio minore, che non sapeva dell'omicidio del genitore.\nPrima dell'alba.\nLa squadra inizia la caccia a un serial killer, quando le indagini su una donna scomparsa nel 1985 portano alla scoperta dei resti di altre otto donne, tutte decapitate.\nIl ricatto.\nLa squadra indaga sull'omicidio di un assistente procuratore di New Haven ucciso nel 2000, quando all'epoca era stato coinvolto in uno scandalo.\nLa prima generazione.\nLa squadra riesamina il suicidio di un membro di una setta avvenuto nel 1978, quando emergono nuovi indizi riguardo alla sua morte.\nPatto di sangue.\nLa confessione di un arbitro in punto di morte fa riaprire il caso di un pugile morto nel 1976 durante un incontro sul ring, perch\u00e9 qualcuno ha pagato per far durare l'incontro pi\u00f9 del dovuto.\nTragica fatalit\u00e0.\nViene effettuata da una macchina una sparatoria che porta all'uccisione di una bambina afroamericana. Nell'ambito di una campagna di prevenzione viene portata un'arma in centrale che si scopre essere quella della sparatoria.\nVittime di guerra.\nNel 1969 una ragazza venne trovata strangolata in un appartamento. L'assassino viene individuato dopo anni durante la fuga in quanto disertore, ma in realt\u00e0 aveva un alibi la sera del delitto.\nDesideri.\nSulla tomba di un ragazzo disabile, morto apparentemente suicida sotto un treno nel 1993, vengono rinvenuti da diversi anni nel giorno dell'anniversario dei disegni che sembrano mostrare come in realt\u00e0 sarebbe stato buttato sotto a un treno.\nLa vendetta di Archie.\nLa squadra riapre il caso inerente alla morte di un bambino di 9 anni nel 1998, nel corso delle indagini si scopre che la vittima era stata rapita da un pedofilo, morto assassinato poco dopo il ritrovamento del ragazzino.\nUn domani migliore.\nLa squadra riapre un caso del 1982 riguarda all'omicidio di una parrucchiera, del quale suo marito era stato sempre accusato di omicidio, ma aveva sempre incolpato del delitto una donna bionda e un uomo losco, che erano spariti nel nulla. Al dito di una donna bionda, morta da poco \u00e8 stato trovato un anello appartenente alla vittima.\nAmicizie del liceo.\nIl caso del 1995 riguarda all'omicidio di un'alcolista viene riaperto quando la sorella, vecchia conoscenza del detective Vera, sostiene di aver saputo da uno sconosciuto che la donna pass\u00f2 tutta la notte a bere con un gruppetto turbolento di studenti del college.\nStrano frutto.\nLa squadra riapre l'omicidio di un ragazzo afroamericano, avvenuto nel 1963, per desiderio di Jeffries, che, bambino, trov\u00f2 all'epoca il cadavere e non ha mai dimenticato la vicenda.\nKensington.\nLa squadra riapre il caso sull'omicidio di un impiegato di una fabbrica, ucciso nel 1984 probabilmente per rapina, ma suo nipote, facendo una seduta di gruppo con altri detenuti, scopre che un prigioniero vent'anni prima vide il cadavere e decise di rubargli il portafoglio con tutti i soldi dentro, capendo cos\u00ec che non si tratt\u00f2 di omicidio a scopo di rapina.\nUn bagliore nella notte.\nLa squadra riapre il caso sull'omicidio di un portiere di un albergo avvenuto nel 1977. L'omicidio potrebbe essere collegato a un assassino seriale che sta per essere rilasciato dopo 25 anni a causa del suo patteggiamento.\nLa mia migliore amica.\nViene ripescato dal fiume un furgone risalente al 1932. Dentro al furgone ci sono i resti di una donna. La squadra indaga sulla sua morte.\nIl bosco.\nIl ritrovamento di nove teschi umani porta Lily a confrontarsi ancora una volta con il serial killer che non era riuscita ad incriminare per i delitti di nove giovani donne. Lilly scopre che la madre fu uccisa in casa sua a seguito di un tentativo di stupro e che il delitto rimase irrisolto. Nel corso delle indagini, Lilly verr\u00e0 a conoscenza di un terribile segreto riguardante il suo nemico e si ritrover\u00e0 nuovamente faccia a faccia con quest'ultimo."}
{"id": "939206", "revid": "125889552", "url": "https://it.wikipedia.org/wiki?curid=939206", "title": "L'anello mancante EP", "text": "L'anello mancante EP \u00e8 un EP dei rapper italiani Kaos e Gopher, accreditati come Neo Ex, pubblicato nel 2002 dalla Wastasi.\nDescrizione.\nIl disco prosegue la carriera sia di Kaos, autore, tre anni prima, di \"L'attesa\", che di Gopher, reduce da \"Lu servu de diu\". Diversi riferimenti al campo cinematografico, specialmente a film come \"Star Wars\", avvicinano l'immaginario de \"L'anello mancante\" a classici dell'hardcore rap italiano come \"Odio pieno\" (altro lavoro influenzato dalla cinematografia fantascientifica) o \"Fastidio\".\nLe produzioni sono divise equamente tra i due artisti, mentre l'unico beatmaker esterno \u00e8 Turi, produttore del pezzo \"Nessi d'amianto\". Al disco partecipano artisti vicini ai due rapper, quali DJ Lugi, Moddi MC (che ha preso parte ad un lungo tour di Kaos) ed il writer e rapper statunitense Phase 2."}
{"id": "939208", "revid": "2152811", "url": "https://it.wikipedia.org/wiki?curid=939208", "title": "Episodi di Cold Case - Delitti irrisolti (terza stagione)", "text": "La terza stagione di Cold Case - Delitti irrisolti, formata da 23 episodi, viene trasmessa sul canale statunitense CBS dal 25 settembre 2005 al 21 maggio 2006. Invece in Italia viene trasmessa in chiaro su Rai 2 dal 17 febbraio al 12 maggio 2007.\nUn padre per Claire.\nTrama.\nLa squadra riapre il caso sull'omicidio di uno studente avvenuto nel 1988, quando sua figlia afferma di essere stata avvicinata da un uomo che dichiara di essere il padre naturale.\nLa promessa.\nTrama.\nQuando un padre vedovo mostra una fotografia, evidenziando il fatto che la morte di sua figlia non \u00e8 stata accidentale, la squadra riapre il caso del 2004 di una liceale sovrappeso morta per soffocamento in una casa in fiamme.\nUn tragico errore.\nL'omicidio di un teenager avvenuto nel 1978 viene riaperto dopo che la madre ha ritrovato una lettera che suggerisce che la morte del ragazzo non \u00e8 legata a un serial killer. La squadra scopre che molti suoi amici gli voltarono le spalle dopo un incidente d'auto che fece perdere l'uso delle gambe a una sua amica. \nPartita finale.\nTrama.\nLa squadra riapre il caso sull'omicidio, avvenuto nel 1945, di un giocatore di baseball afroamericano, promettente ventenne che avrebbe dovuto giocare nella Major League, colpito a morte con la sua mazza da baseball.\nIncendio doloso.\nTrama.\nLa scoperta del decesso di una vecchia donna, che ha usato per anni l'identit\u00e0 di un'altra persona, porta la squadra a riaprire un caso del 1954 di una casalinga mandata in un istituto mentale per aver quasi dato fuoco a una cucina con lei e suo figlio dentro.\nLa famiglia Bubley.\nTrama.\nQuando una madre con cinque figli perde anche il quarto in una lotta tra gang, Rush riapre il suo primo caso alla omicidi, nel 1999, quando il primo figlio venne ucciso, per trovare il colpevole dei quattro omicidi ed evitare che l'ultimo rimasto venga a sua volta ucciso.\nChi ha ucciso Amy.\nTrama.\nA seguito del ritrovamento di una minaccia di morte nell'hard disk di un vecchio computer, la squadra riapre il caso del 1999 di una giovane ragazza morta per un attacco di cuore, scoprendo che era diventata per un breve periodo milionaria, grazie al boom delle dot-com.\nRicordi di guerra.\nTrama.\nQuando una scatola contenente dei braccialetti del POW viene trovata in una casa della droga abbandonata, la squadra investiga sull'omicidio di un veterano della guerra del Vietnam, ucciso nel 1973, un anno dopo essere tornato a casa dalla nota prigione Hanoi Hilton.\nLe due gemelle.\nTrama.\nIl ritrovamento dei resti di una bambina che riaffiora nel Delaware porta la squadra a riaprire un caso del 1965 riguardante una bambina di quattro anni, esaminando le violenze domestiche che hanno avuto luogo nella sua famiglia.\nUn bravo ragazzo.\nTrama.\nLa squadra riapre il caso sull'omicidio di un proprietario di un negozio di gastronomia avvenuto nel 2001, quando il fratello dell'uomo accusato dell'omicidio porta nuove prove, suggerendo che la polizia all'epoca arrest\u00f2 l'uomo sbagliato.\nIl sogno di May.\nTrama.\nQuando la squadra riceve un indizio su un caso dell'omicidio di un uomo avvenuto nel 1988, indaga sulla vita e le relazioni della vittima e dei suoi tre amici, dal loro diploma nel 1980 fino al giorno dell'omicidio nel 1988.\nIl patto.\nTrama.\nIl suicidio di uno studente nel 1994 viene rivisto, quando il pezzo mancante di una lettera suicida indica che la vittima potrebbe aver temuto per la sua vita prima di morire.\nIl ballo delle debuttanti.\nTrama.\nQuando un commerciante d'arte viene sospettato dell\u2019omicidio della moglie, caduta dalle scale, la squadra investiga sull'omicidio di una ragazza nel 1968, avvenuta nello stesso modo, dato che il sospetto fu il suo cavaliere al ballo delle debuttanti la sera dell'omicidio.\nLa talpa.\nTrama.\nIl caso sull'omicidio di una cassiera di banca, avvenuta durante una rapina nel 2000, viene riaperto quando la stessa banca viene rapinata di nuovo: i rapinatori indossano le stesse maschere e usano le stesse armi di sei anni prima.\nL'infiltrato.\nTrama.\nLa squadra riapre un caso del 1998, l'omicidio di una ragazza sudamericana che lavorava come trasportatrice di droga, con cui Scotty lavorava all'epoca sotto copertura.\nIl testamento.\nTrama.\nQuando un uomo confessa di aver seppellito vivo un ragazzo che si stava dirigendo al ballo scolastico nel 1980, la squadra riesamina il caso per ottenere informazioni sull'uomo e cercare di salvare un altro ragazzo sepolto vivo, prima che sia troppo tardi.\nSuperstar.\nTrama.\nLa squadra investiga sull'omicidio di una giocatrice di tennis avvenuta nel 1973, quando la sorella porta prova evidenti che potrebbe essere stata avvelenata.\nUn tragico debutto.\nTrama.\nQuando una pistola viene trovata tra gli oggetti di scena di un teatro locale, la squadra riesamina il caso d'omicidio di un tassista scritturato per il suo primo ruolo in musical avvenuto nel 2002, prima del suo debutto.\nL'orologio d'oro.\nTrama.\nLa squadra riapre un caso d'omicidio di una donna avvenuta nel Natale del 1929, quando la nipote della vittima chiede di risolvere il caso per scoprire la verit\u00e0 sulla sua famiglia. \nSentenza finale.\nTrama.\nJeffries riceve una chiamata da un uomo che sta per essere giustiziato per l'omicidio di una sedicenne avvenuta nel 1994, che sostiene di essere stato incolpato da uno degli investigatori che originariamente hanno lavorato sul caso. Cos\u00ec Jeffries si convince a riaprire il caso per trovare le prove dell'innocenza dell'uomo.\nIl treno.\nTrama.\nL'omicidio di una reporter ambiziosa nel 1945 viene riaperto quando una lettera sembra indicare che dovesse incontrare qualcuno alla stazione dei treni proprio la notte in cui \u00e8 stata uccisa.\nL'ultima partita.\nTrama.\nQuando un nuovo testimone si fa avanti, la squadra riapre una caso del 1984 riguardo all'omicidio di un rispettabile medico, la cui dipendenza dal gioco stava distruggendo la sua famiglia.\nJoseph.\nTrama.\nQuando la carta di credito di un consulente viene usata un anno dopo la sua morte, la squadra riapre il caso del 2005 dell'uomo presso il centro di riabilitazione per ragazzi a cui hanno sparato due settimane prima di testimoniare per un omicidio."}
{"id": "939210", "revid": "1543377", "url": "https://it.wikipedia.org/wiki?curid=939210", "title": "Gustave Arosa", "text": "Fu collezionista di quadri realisti e impressionisti, fotografo d'arte e tutore, circa dal 1871, di Paul Gauguin. La sua collezione comprendeva Camille Corot, Eug\u00e8ne Delacroix, e Jean-Fran\u00e7ois Millet.\nArosa introdusse Gauguin nei circoli culturali parigini e gli procur\u00f2 un impiego (commesso di agente di cambio a Parigi). Conobbe e fece conoscere a Gauguin anche Schuffenecker e la danese Mette Sophie Gad, sposata poi da G. nel 1873. Nel 1874 gli presenta anche Camille Pissarro."}
{"id": "939211", "revid": "2152811", "url": "https://it.wikipedia.org/wiki?curid=939211", "title": "Episodi di Cold Case - Delitti irrisolti (quarta stagione)", "text": "La quarta stagione di Cold Case - Delitti irrisolti, formata da 24 episodi, viene trasmessa in prima visione sul canale statunitense CBS dal 24 settembre 2006 al 6 maggio 2007. Invece in Italia viene trasmessa in chiaro su Rai 2 dal 15 settembre al 1\u00ba dicembre 2007.\nGioco al massacro.\nTrama.\nNel 1995 due ragazzi si sono suicidati dopo avere aperto il fuoco sugli avventori di un centro commerciale. La squadra omicidi riapre il caso quando un filmato della sparatoria, presente in una telecamera all'interno del condotto dell'aerazione del fabbricato, suggerisce che insieme ai due poteva esserci un complice, ideatore della strage.\nMedaglia al valore.\nTrama.\nLa squadra riapre un caso del 2004 inerente all'omicidio di una veterana della guerra in Iraq, quando la protesi del braccio appartenente a quest'ultima viene rinvenuta in un fiume. Nel frattempo, Scotty si reca a trovare il fratello maggiore Mike per trovare delle risposte a un caso, le quali potrebbero fare riemergere alcune dolorose vicende della loro infanzia.\nLo sciopero.\nTrama.\nQuando i resti di un operaio minatore, John Donovan, scomparso nel 1948 vengono rinvenuti in un tunnel di servizio della metropolitana, la squadra riapre il caso e ipotizza che l'uomo sia stato ucciso a causa del suo attivismo nel sindacato. I detective scoprono che la vittima aveva intrecciato una relazione con una donna di colore, nonch\u00e9 vedova di un collega deceduto in un incidente.\nLa famiglia perfetta.\nTrama.\nLily riapre un caso del 1982 inerente alla morte di SIDS (sindrome della morte improvvisa) di una bambina di appena 6 mesi, nuove prove portano a pensare che la vittima pu\u00f2 essere stata annegata.\nSalviamo Sammy.\nTrama.\nJoseph fornisce a Lilly alcune informazioni riguardanti un bambino autistico che potrebbe avere visto la persona che ha sparato ai suoi genitori mentre questi ultimi si trovavano nella loro automobile avvenuto nel 2003.\nScarlet Rose.\nTrama.\nLa squadra riapre un vecchio caso del 1958 riguardante la morte di una vera e propria celebrit\u00e0 locale, un disc jockey soprannominato Hawk. I detective, avvalendosi di nuove prove tecniche, scoprono che l'uomo non si era suicidato come si pensava.\nLa chiave.\nTrama.\nQuando vengono rinvenute nuove prove inerenti a un vecchio caso di omicidio del 1979, il detective Jeffries, che per primo si era occupato delle indagini, avvia una nuova inchiesta per individuare l'assassino. Jeffries spera cos\u00ec di mantenere fede alla promessa che aveva fatto alla figlia della vittima ben 27 anni prima.\nLuci nel buio.\nTrama.\nQuando ricompare la lettera scritta di suo pugno e mai consegnata di una bambina di 8 anni scomparsa nel 1975, Rush e Valens riaprono il caso inerente alla sparizione della piccola.\nCuori solitari.\nTrama.\nLilly riapre il caso riguardante l'omicidio di una donna avvenuta nel 1989. Un video che la vittima aveva girato per un'agenzia di appuntamenti \u00e8 stato rinvenuto nell'appartamento di un uomo morto.\nSegreti impossibili.\nTrama.\nLa squadra indaga su un caso del 1968 inerente all'omicidio di un poliziotto ucciso da un colpo di pistola nella sua auto di pattuglia. Le indagini dell'epoca stabilirono che l'uomo di legge fu ucciso mentre cercava di eseguire un arresto per droga. Nuove prove, per\u00f2, rivelano che il sia legato alla vita sentimentale dell'agente.\nIl rosso e il blu.\nTrama.\nIl precedente partner di Jeffries si rif\u00e0 vivo producendo una serie di nuove prove inerenti all'omicidio di un cantante country avvenuto nel 2000. Lily si reca quindi a Knoxville, in Tennessee, trascinando insieme a lei nel viaggio un riluttante Scotty.\nVita nel college.\nTrama.\nUn video riguardante uno studente scomparso viene trovato su Internet. La squadra decide quindi di riaprire il caso inerente alla sparizione di un giovane diciassettenne di talento, del quale si sono perse le tracce all'inizio del 2006.\nBlackout.\nTrama.\nIl team riapre un caso del 1996 inerente all'omicidio di una donna, che aveva un terrore folle del buio, uccisa durante un blackout che ha paralizzato buona parte della citt\u00e0 di Filadelfia.\nIl portafortuna.\nTrama.\nNel 2002, due ragazzini sono stati uccisi davanti a due scuole diverse allo stesso giorno e alla stessa ora, cio\u00e8 le 8:03 del mattino. Nel giorno del quinto anniversario del duplice omicidio, il detective Miller vuole riaprire il caso, convinta che i due eventi siano collegati.\nTracce di sangue.\nTrama.\nQuando all'interno di una casa vengono rinvenute tracce di esplosivo, il team riapre un caso del 1981 inerente all'omicidio di una coppia di coniugi avvenuta nella medesima abitazione in seguito a un'esplosione provocata da una perdita di gas.\nRaggio di sole.\nTrama.\nLily riapre un caso sull'omicidio, avvenuto nel 1964, di Hillary West, una ragazza madre di 17 anni uccisa il giorno dopo avere dato alla luce una bambina all'interno di una casa per giovani madri single.\nUn talento naturale.\nTrama.\nQuando un cadavere viene ritrovato in una discarica, la squadra riapre un caso del 1984 inerente alla morte di un giovane ragazzo che coltivava il desiderio di diventare un ballerino nonostante il parere contrario di suo padre.\nIl biglietto dei sogni.\nTrama.\nLa squadra riapre un caso del 1999 riguardante l'omicidio di una senzatetto quando i resti di quest'ultima vengono rinvenuti in una station wagon ritrovata sul fondo di un lago.\nUltimo bersaglio.\nTrama.\nUn padre disperato, diventato nel frattempo un assassino di pedofili, costringe i membri della squadra di Lilly a dare un'ulteriore occhiata sul caso d'omicidio di suo figlio avvenuto nel 1987.\nLa rivale.\nTrama.\nLa squadra torna a indagare su un caso del 1997 riguardante la morte di una studentessa sedicenne, quando viene rinvenuta quella che sembra la confessione anonima del suo assassino.\nUna scelta difficile.\nTrama.\nLa squadra indaga sul caso pi\u00f9 lontano nel tempo mai affrontato prima: la morte, avvenuta nel 1919, di una giovane attivista che si batteva per far ottenere il diritto di voto alle donne. \nCargo.\nTrama.\nLa squadra investigativa riapre il caso sull'omicidio di uno scaricatore di porto avvenuta nel 2005. L'uomo era invischiato con alcuni esponenti della mafia russa.\nL'angelo della morte.\nTrama.\nRush e i suoi colleghi riaprono il caso della morte di un malato terminale avvenuta nel 1998. Un infermiere ha infatti appena confessato di aver praticato l'eutanasia su sei pazienti.\nLo sconosciuto.\nTrama.\nL'indagine sull'omicidio dei membri di un'intera famiglia avvenuto nel 2006, poco dopo che questi ultimi si erano trasferiti in una nuova casa, si trasforma in una vera e propria emergenza quando tutti i detective vengono presi in ostaggio."}
{"id": "939215", "revid": "2730", "url": "https://it.wikipedia.org/wiki?curid=939215", "title": "Guerra anglo-americana", "text": "La guerra anglo-americana (detta anche guerra del 1812 per via dell'anno in cui scoppi\u00f2) fu un conflitto combattuto tra il Regno Unito e gli Stati Uniti d'America tra il giugno del 1812 e il febbraio del 1815.\nLa guerra ebbe termine con la firma del trattato di Gand, firmato il 24 dicembre 1814 ed entrato in vigore il 17 febbraio 1815.\nIl contesto storico.\nLa guerra del 1812 ebbe origine dalle tensioni commerciali che esistevano fra i giovani Stati Uniti e l'Impero britannico, mentre in Europa si combattevano le guerre napoleoniche.\nDal 1803, il commercio statunitense aveva subito gli effetti negativi del blocco dei porti francesi da parte dei britannici. Motivo scatenante della decisione di Thomas Jefferson, nel 1807, di chiudere i porti alle merci britanniche, opponendo loro cos\u00ec una sorta di embargo, fu il rifiuto di un capitano statunitense di concedere ai britannici l'autorizzazione ad effettuare un controllo, comune in quel periodo, alla ricerca di disertori a bordo della propria nave; ci\u00f2 si tramut\u00f2 in una schermaglia con feriti. Nel 1809 i francesi accettarono di riconoscere la bandiera statunitense sui mari, ma i britannici si opposero ancora una volta.\nLe cause.\nLe cause del conflitto furono varie e complesse, legate soprattutto alle restrizioni del commercio navale imposte dal Regno Unito a causa della sua guerra contro la Francia, la pratica della Royal Navy di arruolare con la forza marinai statunitensi nei propri ranghi, il sostegno britannico dato ai nativi americani contrari all'espansionismo statunitense verso ovest, e le mire territoriali degli Stati Uniti sulla colonia britannica del Canada.\nLa guerra.\nLa guerra fu dichiarata con un'esigua maggioranza dal parlamento statunitense il 18 giugno 1812. Alla decisione si giunse soprattutto sotto la pressione di un gruppo di giovani Congressisti, conosciuti come i \u201cFalchi di guerra\u201d (\"War Hawks\"), che miravano a un'ulteriore espansione degli Stati Uniti. A votare contro il conflitto furono invece gli Stati del Connecticut, del Rhode Island e del Massachusetts, malgrado fossero i pi\u00f9 colpiti dalla limitazione del commercio marittimo e dell\u2019arruolamento forzato dei marinai.\nDopo la dichiarazione di guerra il conflitto si articol\u00f2 su tre teatri distinti: sul mare, navi da guerra e corsari dei due schieramenti attaccarono le unit\u00e0 mercantili dell'avversario, mentre i britannici imposero un blocco navale e condussero ripetute incursioni anfibie lungo la costa orientale degli Stati Uniti; al confine con il Canada, entrambi gli schieramenti si impegnarono in una serie di battaglie terrestri e navali (nella regione dei Grandi Laghi e del San Lorenzo), schierando anche contingenti di nativi americani reclutati tra le trib\u00f9 loro alleate; in terzo luogo, infine, i britannici condussero una campagna anfibia lungo la costa meridionale degli Stati Uniti culminata poi nella battaglia di New Orleans (8 gennaio 1815), scontro finale della guerra.\nGli statunitensi misero in campo un esercito di 5.000 uomini, 8 fregate e 5 corvette; e grazie alla legge \"Militia Act\" del 1792 vari Stati federati formarono milizie per l'occasione, che vennero utilizzate al fine di proteggere le frontiere e le coste. Durante le prime fasi della guerra gli statunitensi persero la citt\u00e0 di Detroit, che fu per\u00f2 riconquistata subito dopo. Il conflitto vide anche la partecipazione di corsari statunitensi, i quali attaccarono in varie occasioni le navi delle altre forze belligeranti. Dalla parte britannica si schierarono anche gli indiani Sauk, capeggiati da Falco Nero (\"Black Hawk\"), e quelli che seguivano il capo shawnee Tecumseh.\nDopo varie sconfitte degli statunitensi, nell'estate del 1814 i britannici avanzarono verso lo Stato di New York, occuparono Washington, ove bruciarono in un grande incendio la Casa Bianca (che prende il nome dalla ritinteggiatura avvenuta dopo l'incendio) e il Campidoglio, e bombardarono Baltimora. Vennero poi sconfitti nella battaglia presso la citt\u00e0, durante la quale fu composto il poema intitolato \"Defence of Fort McHenry\", che in seguito diventer\u00e0 il testo dell'inno nazionale statunitense \"The Star-Spangled Banner\".\nLe ostilit\u00e0 terminarono nel febbraio 1815, dopo la sconfitta britannica nella battaglia di New Orleans, quando era gi\u00e0 stato firmato il trattato di Gand, ma prima che la notizia della firma arrivasse in America, trattato che ripristin\u00f2 la situazione esistente prima del conflitto.\nPrincipali battaglie.\nL'invasione statunitense del Canada, condotta dal generale Hull \u00e8 ripetutamente respinta con le sconfitte di Detroit e di Queenston Heights."}
{"id": "939217", "revid": "767487", "url": "https://it.wikipedia.org/wiki?curid=939217", "title": "Enslaved", "text": "Gli Enslaved sono un gruppo musicale progressive black metal norvegese fondato nel 1991.\nIl loro genere \u00e8 spesso inquadrato nel black/viking metal ma questo vale specialmente per quanto riguarda i primi album, difatti gli ultimi lavori della band hanno evidenziato una sempre pi\u00f9 crescente componente progressive.\nStoria.\nPrimi anni.\nSi formano nel maggio 1991 ad opera di Ivar Bj\u00f8rnson e Grutle Kjellson, all'et\u00e0 rispettivamente di 13 e 17 anni. Entrambi arrivano dall'esperienza nel gruppo death metal Phobia, abbandonato alla ricerca di nuove fonti di ispirazione ed espressione. Gli Enslaved aggiungono al sound black metal norvegese strumenti inusuali per il genere.\nNonostante la band ora canti in inglese, le loro prime canzoni erano cantate in islandese o in norreno antico, e una canzone del primo album era cantata in norvegese antico. La maggior parte dei testi sono collegati alla mitologia norrena.\nIl nome del gruppo si ispira al titolo di una canzone demo degli Immortal, \"Enslaved in Rot\".\nIl primo vero album, \"Frost\", \u00e8 una pietra miliare nel panorama black e viking metal norvegese. A livello musicale il disco \u00e8 crudo, freddo, spietato, con per\u00f2 componenti epiche, primitive, poetiche, che creano un fedele affresco delle regioni pi\u00f9 remote della loro terra, senza virtuosismi n\u00e9 tecnicismi, senza grandi produzioni. Sulla stessa stregua anche altri gruppi, come i Borknagar con l'omonimo primo album, gli Ulver con \"Bergtatt\" e \"Nattens Madrigal\", gli In the Woods... con \"Heart of the Ages\".\n\"Eld\".\nL'album \"Eld\" ha segnato l'inizio di uno stile pi\u00f9 progressivo, con testi in norvegese che narrano di gesta vichinghe e mitologia scandinava.\nFedeli ed orgogliosi delle loro radici vichinghe, i membri della band rinunciano al classico nome da battaglia tipico dei gruppi black metal per adottare cognomi islandesi (con il suffisso \"son\") come gli antichi vichinghi, rifiutando il suffisso \"sen\", molto diffuso in Norvegia, importato dai colonizzatori danesi.\n\"Blodhemn\".\nIl successivo album \"Blodhemn\" vede il gruppo rafforzare la propria formazione con l'arrivo del secondo chitarrista Roy Kronheim e soprattutto del batterista Dirge Rep proveniente dai conterranei Gehenna. Il suono si irrobustisce ulteriormente, anche grazie ad una pi\u00f9 curata produzione sonora.\nI successivi album vedranno il gruppo avventurarsi verso lidi sempre pi\u00f9 sperimentali, arricchendo il classico granitico sound con atmosfere tipicamente rock progressivo anni settanta, specialmente a partire da \"Mardraum\" del 2000."}
{"id": "939227", "revid": "54811", "url": "https://it.wikipedia.org/wiki?curid=939227", "title": "Camrail", "text": "La Camrail \u00e8 la societ\u00e0 del gruppo \"Comazar\" che ha ottenuto dal 1999 e per 20 anni la concessione per gestire le ferrovie nazionali del Camerun.\nEsercizio.\nNel 1995 la rete ferroviaria camerunese era di 1.104\u00a0km a scartamento ridotto (1000\u00a0mm)."}
{"id": "939248", "revid": "767487", "url": "https://it.wikipedia.org/wiki?curid=939248", "title": "Flocculazione", "text": "La flocculazione consiste in un processo chimico-fisico di un sistema colloidale in cui la fase solida tende a separarsi formando dei fiocchi in sospensione.\nAlla base del processo si verificano fenomeni di adsorbimento, mentre il pH, la temperatura e la forza ionica sono fattori ambientali che non solo influenzano fortemente la flocculazione, ma anche la formazione di aggregati, ovvero fiocchi in sospensione attraverso la precipitazione di elementi disidratati.\nIl processo inverso della flocculazione \u00e8 detto deflocculazione o peptizzazione.\nApplicazioni e implicazioni.\nNel trattamento delle acque.\nLa flocculazione viene sfruttata in trattamenti di purificazione delle acque, sia grezze che reflue, e in particolar modo quando si intende eliminare particelle colloidali difficilmente sedimentabili o filtrabili. L'acqua da trattare viene fatta passare nella vasca di flocculazione dopo essere passata dalla vasca di coagulazione e prima di essere inviata alla vasca di sedimentazione.\nUn classico impianto che sfrutta un processo di flocculazione \u00e8 un chiaroflocculatore, apparecchiatura che abbina la flocculazione alla chiarificazione ottenuta tramite sedimentazione. Un chiaroflocculatore \u00e8 essenzialmente una vasca costituita da organi meccanici di miscelazione: l'acqua da trattare viene immessa lateralmente dal basso e viene convogliata, insieme con i reagenti introdotti dalla parte superiore, nella zona di miscelazione. L'acqua trattata esce lateralmente dall'alto, mentre nella parte inferiore dell'apparecchiatura si ha lo spurgo dei fanghi.\nNell'industria mineraria.\nNell'ambito dell'industria mineraria la flocculazione viene utilizzata come processo di separazione di minerali dalla roccia estratta e frantumata.\nNella diagnostica clinica.\nIl processo di flocculazione viene inoltre utilizzato nell'ambito di test diagnostici svolti su liquidi biologici (tra il siero del sangue e il liquido cefalorachidiano), in cui la formazione di flocculi in seguito all'introduzione di particolari sostanze \u00e8 indicativa di alcune malattie dell'uomo e degli animali.\nAlcuni esempi di test diagnostici che sfruttano il processo di flocculazione sono:\nIn sedimentologia.\nLa flocculazione riveste un'importanza fondamentale nell'ambito della sedimentologia, intervenendo nei processi di sedimentazione dei minerali argillosi in corrispondenza di laghi e fiumi. La flocculazione \u00e8 responsabile della formazione di minerali argilloso autigeni ed avviene principalmente in corrispondenza di variazioni delle condizioni di equilibri geochimici, come nel caso della flocculazione che avviene alle foci dei fiume dove questi confluiscono nelle acque marine salate.\nNell'industria alimentare.\nLa presenza di flocculi all'interno del vino \u00e8 un effetto indesiderato che altera la qualit\u00e0 del vino e si elimina attraverso delle operazioni di travaso.\nLa flocculazione interviene anche nella produzione della birra, dove si ha la formazione di flocculi a partire dal lievito, con conseguente torbidit\u00e0 che viene eliminata con apposite tecnologie di separazione o regolando opportunamente la temperatura alla quale avviene la produzione della birra."}
{"id": "939249", "revid": "2075278", "url": "https://it.wikipedia.org/wiki?curid=939249", "title": "Disney Branded Television", "text": "Disney Branded Television \u00e8 una societ\u00e0 statunitense sussidiaria di Walt Disney Television, divisione del gruppo The Walt Disney Company, che supervisiona lo sviluppo e la produzione di prodotti indirizzati a un pubblico di bambini, ragazzi e famiglie per Disney+, Disney Channel, Disney Junior e Disney XD; l'unit\u00e0 supervisiona anche dei prodotti non fiction di Disney+ e dei canali Disney Channel. \nFino al 2020 era nota come Disney Channel Worldwide. Nel corso della sua storia l'unit\u00e0 \u00e8 stata chiamata anche The Disney Channel, Inc. (1983\u20131997) e Disney Channel, Inc. (1997\u20132001) e ABC Cable Networks Group (2001-2005).\nStoria.\nDisney Channel, Inc..\nNel novembre 1981 la Walt Disney Productions e la Westinghouse Broadcasting annunciarono un accordo per il lancio di un canale via cavo per famiglie. L'anno seguente la Disney assunse Alan Wagner per sviluppare il canale.\nIl 15 luglio 1982 la Disney fond\u00f2 la divisione Walt Disney Entertainment, Inc., rinominata il 28 gennaio 1983 in The Disney Channel, Inc.. The Disney Channel inizi\u00f2 le trasmissioni nell'aprile 1983 con 16 ore di trasmissione al giorno.\nNel marzo 1995 venne lanciato il primo Disney Channel all'estero, a Taiwan, seguito nell'ottobre successivo da Disney Channel nel Regno Unito.\nNel settembre 1997 il nome della divisione venne abbreviato in Disney Channel, Inc. Nell'aprile 1998 venne lanciato il canale Toon Disney, dedicato alla programmazione animata per bambini. Nel 2000 venne aperto nel Regno Unito il canale prescolare Playhouse Disney, gi\u00e0 presente negli USA come contenitore all'interno di Disney Channel; nel 2001 il canale venne lanciato anche negli Stati Uniti. \nABC Cable Networks Group.\nNel 2001 Disney Channel, Inc. cambi\u00f2 nome in ABC Cable Networks Group, Inc.. Nell'ottobre 2003 la divisione prese in gestione anche l'unit\u00e0 ABC Family Worldwide. Nel gennaio 2004 Fox Kids Europe, Fox Kids Latin America e ABC Cable Networks Group si allearono per la creazione dei canali Jetix, che avrebbero sostituito i canali Fox Kids. Nel settembre 2004 venne lanciato nel Regno Unito il canale ABC1.\nDisney Channels Worldwide.\nNel novembre 2005 la Walt Disney Television Animation venne posta sotto il controllo di Disney Channels Worldwide, cosa che port\u00f2 alle dimissioni del presidente della divisione di animazione Barry Blumberg. Nel marzo 2006 nel Regno Unito inizi\u00f2 le trasmissioni il canale Disney Cinemagic, seguito nel corso degli anni da versioni locali e in HD dello stesso canali in determinati territori europei. Nel settembre 2007 Disney chiuse il canale britannico ABC1.\nNel febbraio 2008 la divisione spagnola della Walt Disney Company acquist\u00f2 il 20% di Management Company Television Net TV SA (NET TV), e nel maggio seguente annunci\u00f2 lo spostamento di Disney Channel sulla trasmissione digitale, sostituendo il canale di NET TV Fly Music.\nIntorno al 2009, dopo alcuni scandali, la Disney inizi\u00f2 a far frequentare alle sue giovani star corsi di comportamento per aiutarli a gestire la fama.\nNel febbraio 2009 venne lanciato il canale Disney XD negli Stati Uniti, che sostitu\u00ec Toon Disney, mentre in diversi territori internazionali Disney XD and\u00f2 a sostituire Jetix. Nell'aprile 2010, in Giappone, venne fondata la Broadcast Satellite Disney Co., Ltd., che nell'ottobre seguente lanci\u00f2 il canale Dlife, dedicato a un pubblico femminile e di famiglie.\nNel marzo 2010 Disney\u2013ABC Television Group annunci\u00f2 il lancio Disney Junior, che sostitu\u00ec il contenitore Playhouse Disney; l'anno seguente Disney Junior divenne un canale, andando a sostituire Soapnet. Anche al di fuori degli Stati Uniti tutti i 22 canali e blocchi di programmazione chiamati Playhouse Disney vennero rinominati Disney Junior.\nNell'ottobre 2011 Disney annunci\u00f2 un accordo con UTH Russia per trasformare il canale Seven TV in Disney Channel. Nel marzo 2013, nel Regno Unito, il canale Disney Cinemagic venne sostituito da Sky Movies Disney dopo un accordo con BSkyB.\nNell'aprile 2013 il canale tedesco Das Vierte, da poco acquistato dalla Disney, venne trasformato in Disney Channel. Nell'ottobre 2017 Disney India Media chiuse il canale Bindass Play e lo sostitu\u00ec con Disney International HD.\nNel marzo 2018, in seguito a una riorganizzazione aziendale, tutti i canali internazionali della Disney vennero posti sotto il controllo della neonata divisione Walt Disney Direct-to-Consumer and International, mentre l'unit\u00e0 statunitense rimase sotto il controllo di Disney-ABC Television Group. Nel novembre 2019, in seguito al lancio di Disney+, Disney annunci\u00f2 la chiusura dei suoi canali in Nuova Zelanda. Nei mesi seguenti venne annunciata la chiusura di diversi canali Disney internazionali, tra cui Australia, Italia, Regno Unito e Singapore.\nDisney Branded Television.\nNel novembre 2020 avvenne una nuova riorganizzazione aziendale e i canali Disney passarono sotto il controllo di Disney Branded Television, una nuova unit\u00e0 di Disney General Entertainment Content. Nel dicembre 2020 venne annunciata la chiusura delle stazioni radiofoniche Radio Disney e Radio Disney Country. Nell'aprile 2021 venne riportata la chiusura dei canali Disney Channel e Disney Junior nel Sudest asiatico e a Hong Kong a partire dal 1\u00ba ottobre 2021."}
{"id": "939250", "revid": "1305772", "url": "https://it.wikipedia.org/wiki?curid=939250", "title": "Cheers", "text": ""}
{"id": "939251", "revid": "33689", "url": "https://it.wikipedia.org/wiki?curid=939251", "title": "Assedio di Costantinopoli (1261)", "text": ""}
{"id": "939252", "revid": "1573940", "url": "https://it.wikipedia.org/wiki?curid=939252", "title": "Contea di Franklin (Virginia)", "text": "La contea di Franklin, in inglese Franklin County, \u00e8 una contea dello Stato della Virginia, negli Stati Uniti. La popolazione al censimento del 2000 era di 47.286 abitanti. Il capoluogo di contea \u00e8 Rocky Mount. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte meridionale della Virginia. L'U.S. Census Bureau certifica che l'estensione della contea \u00e8 di 1.843\u00a0km\u00b2, di cui 1.792\u00a0km\u00b2 composti da terra e i rimanenti 51\u00a0km\u00b2 composti di acqua.\nStoria.\nLa Contea di Franklin venne costituita nel 1785."}
{"id": "939253", "revid": "28592", "url": "https://it.wikipedia.org/wiki?curid=939253", "title": "Gladioli", "text": ""}
{"id": "939254", "revid": "574958", "url": "https://it.wikipedia.org/wiki?curid=939254", "title": "Rosso vermiglio", "text": ""}
{"id": "939255", "revid": "37393507", "url": "https://it.wikipedia.org/wiki?curid=939255", "title": "Tulipani", "text": ""}
{"id": "939258", "revid": "29863", "url": "https://it.wikipedia.org/wiki?curid=939258", "title": "Accomack County", "text": ""}
{"id": "939259", "revid": "729019", "url": "https://it.wikipedia.org/wiki?curid=939259", "title": "Contea di Washington (Florida)", "text": "La contea di Washington (in inglese Washington County) \u00e8 una contea della Florida, negli Stati Uniti. Il suo capoluogo amministrativo \u00e8 Chipley. Appartiene alla cosiddette \"Dry Counties\", le contee dove vige il proibizionismo verso le bevande alcoliche.\nGeografia fisica.\nLa contea ha un'area di 1.595 km\u00b2 di cui il 5,82% \u00e8 coperta d'acqua. Confina con:\nStoria.\nLa Contea di Washington venne creata nel 1825 ed era grande quasi il doppio dello Stato del Delaware estendendosi fino al Golfo del Messico. Dopo un secolo di divisioni territoriali delle contee adesso di ritrova un territorio di 382.000 acri di colline coperte da boschi nella Florida del nord-ovest.\nFu chiamata cos\u00ec per George Washington, primo presidente degli USA. L'area fu occupata all'inizio da coloni che cercavano la libert\u00e0 sia economica che politica in questa zona di frontiera ricca di risorse minerali. I trasporti via acqua nell'interno favorirono la creazioni di centri fluviali. Il conseguente arrivo delle linee ferroviarie diede il via allo sviluppo economico, politico e sociale.\nLa sede centrale della contea era situata a Vernon fino alla prima parte del secolo XX finch\u00e9 una citt\u00e0 dotata di ferrovia nel nord-est, Chipley, divenne il nuovo capoluogo nel 1927."}
{"id": "939260", "revid": "12109", "url": "https://it.wikipedia.org/wiki?curid=939260", "title": "Piedritto", "text": "Il piedritto \u00e8 un elemento architettonico verticale portante, che sostiene cio\u00e8 il peso di altri elementi. \nPoich\u00e9 la sezione orizzontale del piedritto \u00e8 indeterminata, la colonna stessa e il pilastro possono essere considerati casi specifici di piedritto (rispettivamente a base circolare e a base quadrangolare o poligonale o mistilinea). Anche nel caso di sostegni verticali inseriti all'interno di una muratura, dove si veda solo una faccia e non sia possibile sapere l'esatta sezione orizzontale, il termine generico di piedritto risulta il pi\u00f9 adatto. Il termine si usa spesso anche per indicare i sostegni sui quali appoggia un arco. In tal senso, pu\u00f2 dirsi piedritto ogni elemento verticale tra il capitello o il pulvino (se presente) di una colonna e l'imposta dell'arco. \nSe si tratta del piedritto di una porta o di una finestra, si usa il termine stipite."}
{"id": "939261", "revid": "29863", "url": "https://it.wikipedia.org/wiki?curid=939261", "title": "Arlington County", "text": ""}
{"id": "939264", "revid": "339392", "url": "https://it.wikipedia.org/wiki?curid=939264", "title": "Pietro II Karadjordjevi\u0107", "text": ""}
{"id": "939265", "revid": "767487", "url": "https://it.wikipedia.org/wiki?curid=939265", "title": "Filone (geologia)", "text": "I filoni o vene sono in geologia corpi rocciosi, costituiti da un'intrusione di origine ignea ipoabissale (plutoni iniettati o corpi magmatici subvulcanici). Il termine \u00e8 da ritenersi abbastanza generico, ed \u00e8 utilizzato principalmente in scienze e applicazioni tecnologiche in campo minerario estrattivo (geologia applicata). In termini non specialistici ed in altre lingue a volte vengono chiamati filoni anche depositi di origine clastica.\nI filoni possono essere discordanti con le strutture delle rocce incassanti perch\u00e9 riempiono le fratture che le attraversano, o concordanti quindi intrusi lungo i piani di stratificazione. Hanno forma di piastra o lente molto estesa lungo due dimensioni e poco lungo la terza.\nMagmi molto fluidi, come quelli basaltici, possono iniettarsi tra strato e strato, dando origine a filoni concordanti detti filoni-strato, o sill.\nI filoni si formano tipicamente attorno ai plutoni e negli edifici vulcanici, dove la spinta del magma in salita solleva e frattura le rocce circostanti.\nI filoni discordanti hanno spesso disposizioni radiali e concentriche.\nTipologie.\nEsistono vari tipi di filoni:"}
{"id": "939267", "revid": "122941206", "url": "https://it.wikipedia.org/wiki?curid=939267", "title": "Autorit\u00e0 per l'informatica nella pubblica amministrazione", "text": "LAutorit\u00e0 per l'informatica nella pubblica amministrazione (AIPA) era un organismo pubblico italiano, istituito con il decreto legislativo numero 39 del 12 febbraio 1993, con il compito di promuovere, coordinare, pianificare e controllare lo sviluppo di sistemi informativi automatizzati delle amministrazioni pubbliche, secondo criteri di standardizzazione, interconnessione e integrazione dei sistemi stessi.\nStoria.\nL'AIPA, di cui il CNIPA \u00e8 in parte l'erede, fu istituita nel 1993 in un clima di attenzione per l'efficienza della pubblica amministrazione. Quel clima, diffuso in molti paesi sviluppati, \u00e8 testimoniato in particolare dal \"National Program for Reinventing Government\" lanciato negli Stati Uniti da Bill Clinton e Al Gore nello stesso anno.\nIl decreto legislativo 39/1993 aveva delineato l'AIPA in parte come un'autorit\u00e0 indipendente e in parte come un'agenzia operativa. Erano infatti previsti sia compiti di vigilanza sul mercato dell'informatica pubblica, attraverso l'emissione dei pareri di congruit\u00e0 tecnico-economica sui maggiori contratti stipulati dalle amministrazioni dello Stato, sia compiti di promozione e realizzazione di grandi progetti infrastrutturali, come la Rete unitaria della pubblica amministrazione o il collegamento delle banche dati e dei sistemi informatici delle singole amministrazioni. Accanto a questi compiti, l'AIPA doveva svolgere anche funzioni di monitoraggio dell'informatica pubblica e produrre relazioni annuali al Governo e al Parlamento.\nUn articolo pubblicato nel 1994 su \"MCmicrocomputer\" pu\u00f2 essere utile per capire il contesto e le tensioni all'interno delle quali l'AIPA inizi\u00f2 a operare. Negli anni successivi l'AIPA non riusc\u00ec per\u00f2 a trovare una compiuta collocazione istituzionale e organizzativa.\nUn punto di svolta giunse nel 2001 quando, in occasione del cambio di governo, il contributo dell'AIPA alla realizzazione dei suoi obiettivi fu oggetto di forti critiche, pi\u00f9 volte espresse sulla stampa dal nuovo ministro per l'innovazione e la tecnologia, Lucio Stanca (\"Rapporto Italiamonitor 10/2003 - Il ministro Stanca\"). Come promesso dal governo, dopo molte vicissitudini legislative l'AIPA fu soppressa nel 2003 ed assorbita insieme al Centro tecnico della RUPA (Rete unitaria della pubblica amministrazione) dal CNIPA.\nCon la legge 3/2003 del 16 gennaio 2003 l'AIPA \u00e8 stata definitivamente soppressa.\nI poteri di regolamentazione della disciplina della firma digitale sono stati attribuiti all'istituenda \"Agenzia nazionale per l'innovazione tecnologica\".\nL'autorit\u00e0 \u00e8 poi confluita nel Centro nazionale per l'informatica nella pubblica amministrazione, poi trasformata in DigitPA Ente nazionale per la digitalizzazione della pubblica amministrazione in attuazione di quanto disposto dal decreto legislativo 177 del 1\u00ba dicembre 2009.\nIl \u201cDecreto sviluppo\u201d, approvato nell'agosto del 2012, ha stabilito che CNIPA e l'Agenzia per la diffusione delle tecnologie per l'innovazione, venissero soppresse e confluissero nella Agenzia per l'Italia digitale.\nMissione.\nL'obiettivo che si intendeva conseguire era quello del miglioramento dei servizi, del contenimento dei costi e del miglioramento della trasparenza dell'azione amministrativa, del potenziamento dei supporti conoscitivi per le decisioni pubbliche.\nDue i principali strumenti:"}
{"id": "939268", "revid": "7082", "url": "https://it.wikipedia.org/wiki?curid=939268", "title": "Citt\u00e0 delle scienze e dell'industria", "text": ""}
{"id": "939269", "revid": "436907", "url": "https://it.wikipedia.org/wiki?curid=939269", "title": "The Album (Basley Click)", "text": "The Album \u00e8 un album in studio del gruppo musicale italiano Basley Click, pubblicato nel 2001 dalla Basley Records.\nDescrizione.\nL'album \u00e8 l'unico pubblicato dal collettivo, al tempo composto da Fede dei Lyricalz, Fabri Fibra degli Uomini di Mare e Fritz da Cat come produttore. Appartenevano al collettivo anche i writer Dumbo e Shampo. Nel disco sono presenti diverse collaborazioni di rapper italiani come DJ Lugi e Turi, il cantante soul Al Castellana, l'MC Nesly Rice e il writer Seca Sek L300, il quale canta in \"Marziane arti marziali\".\nIl disco \u00e8 stato registrato prevalentemente presso lo studio \"Fortezza delle Scienze\" di Bassi Maestro, a Milano."}
{"id": "939273", "revid": "6923", "url": "https://it.wikipedia.org/wiki?curid=939273", "title": "Joseph Lee Smith", "text": "Ufficiale nell'US Army e giurista \u00e8 noto per essere il padre del generale della Confederazione degli Stati Uniti d'America Edmund Kirby Smith.\nNato in Connecticut, Smith esercit\u00f2 la professione di avvocato fino alla guerra del 1812, quando fu coscritto con il grado di tenente colonnello nell'U.S. Army e prest\u00f2 servizio militare con distinzione. Durante la Battaglia di Stoney Creek in Ontario, Canada il 7 giugno, 1813 Smith riusc\u00ec a salvare la sua venticinquesima Fanteria dalla cattura.\nDopo la guerra, Smith rimase nell'esercito, ottenendo il titolo di colonnello nel 1818, quando fu posto al comando della terza Fanteria. Dimettendosi dall'U.S. Army in breve, fece ritorno in Connecticut e ricominci\u00f2 il suo mestiere di avvocato, ma nel 1821 si trasfer\u00ec in Florida. Dal 1823 al 1832 ebbe la carica giudice in quello stato. In seguito, esercit\u00f2 la professione legale a St. Augustine. Visse con la sua famiglia nella Segui House in St. Augustine. Dopo la sua morte, la casa ospit\u00f2 per del tempo la St. Augustine Public Library. Oggi vi si trova la St. Augustine Historical Society Research Library.\nIl suo primo figlio, Ephraim Kirby Smith, nacque in Connecticut nel 1807. Laureato alla United States Military Academy, mor\u00ec in battaglia durante la guerra messicano-statunitense nel 1847.\nIl suo secondogenito, Edmund Kirby Smith, nacque in Florida nel 1824, si laure\u00f2 alla United States Military Academy nel 1845, e combatt\u00e9 con suo fratello nella guerra messicano-statunitense."}
{"id": "939275", "revid": "599013", "url": "https://it.wikipedia.org/wiki?curid=939275", "title": "Todd Martin", "text": "Caratteristiche tecniche.\nGiocatore destro alto 198\u00a0cm, aveva nel servizio e nel gioco a rete i suoi punti di forza: con il primo realizzava moltissimi \"ace\", con il secondo chiudeva rapidamente i punti. Non amava molto gli scambi da fondocampo (tant'\u00e8 vero che le sue superfici predilette erano il cemento e l'erba).\nBiografia.\nCarriera sportiva.\nIl primo torneo ATP che gioc\u00f2 fu a Newport, nel 1990, mentre il primo successo arriv\u00f2 tre anni dopo al torneo di Coral Springs (in finale sconfisse David Wheaton). In totale Todd ha conquistato otto titoli di singolare.\nNel 1994 Martin perse la finale degli Australian Open da Pete Sampras (il quale lo liquid\u00f2 in soli tre set), mentre nel 1999 fu battuto da Andre Agassi nella finale degli US Open (dopo una bellissima partita di cinque set). Nel palmar\u00e8s dell'americano vanno menzionate inoltre le due semifinali colte a Wimbledon (nel 1994 lo sconfisse Pete Sampras, ma soprattutto nel 1996 fu eliminato da MaliVai Washington, dopo un'incredibile sfida che vedeva Martin in vantaggio per 5-1 nell'ultimo set).\nSi \u00e8 ritirato dall'attivit\u00e0 agonistica il 31 agosto 2004, dopo la sconfitta al primo turno degli US Open contro Fabrice Santoro. In totale Martin ha giocato 645 partite da professionista con 411 vittorie."}
{"id": "939276", "revid": "287204", "url": "https://it.wikipedia.org/wiki?curid=939276", "title": "Le Marais", "text": "Il Marais \u00e8 un quartiere di Parigi situato sulla riva destra della Senna, a nord dell'\u00cele Saint-Louis, diviso tra il III e il IV arrondissement di Parigi: attualmente, come definito dal \"plan de sauvegarde et de mise en valeur du Marais\", il quartiere \u00e8 delimitato dall\"h\u00f4tel de ville\" a ovest, dalla Senna a sud, da piazza della Bastiglia a est e da piazza della Repubblica a nord.\nDiversamente da quanto possa suggerire il nome (\"marais\" in francese significa infatti \"palude\"), la zona non era acquitrinosa, bens\u00ec molto fertile. Eventuali inondazioni da parte della Senna avvenivano nel vallone che dall'estremit\u00e0 orientale del Marais, dal canale S. Martino, prosegue ai grandi \"boulevard\" fino al ponte \"de l'Alma\": questo altro non \u00e8 che un lungo meandro abbandonato dal fiume probabilmente anni fa, dato che, effettivamente, esistevano paludi tra Montmartre e la montagna di S. Genoveffa intorno a 30- anni fa.\nAttualit\u00e0.\nOggi \u00e8 una delle poche zone centrali della citt\u00e0 ad aver risentito solo in misura minore delle trasformazioni ottocentesche promosse dal barone Haussmann e ad aver mantenuto una parte consistente dell'architettura prerivoluzionaria. Nel corso della prima met\u00e0 del XX secolo, l'avvio di alcune operazioni urbanistiche sembravano aver destinato il quartiere a una progressiva scomparsa. Ma le demolizioni indiscriminate si sono arrestate a partire dal 1964, allorch\u00e9 una porzione importante del Marais \u00e8 stata definita \"zona di salvaguardia\" in virt\u00f9 della legge Malraux del 1962 sulla protezione dei siti storici. Il successivo piano di salvaguardia e di valorizzazione del Marais, approvato nel 1993 e rivisto nel 2003, ha successivamente precisato la portata dei vincoli.\nLe attrattive turistiche del quartiere lo rendono una delle zone pi\u00f9 visitate della citt\u00e0: luogo probabilmente di maggior interesse del Marais \u00e8 la piazza dei Vosgi, seicentesca piazza quadrangolare contornata da edifici in mattoni con un porticato alla base. Altri importanti punti di riferimento per i visitatori sono il museo Picasso e la sua collezione di opere del maestro spagnolo, il museo Carnavalet, che racconta la storia della citt\u00e0 di Parigi tramite documenti e ricostruzioni, il museo dell'arte e della storia del Giudaismo e gli archivi nazionali. All'estremit\u00e0 sud del Marais, sulla riva della Senna, sorge l\"'h\u00f4tel de ville\", il municipio della citt\u00e0 ricostruito dopo la Comune del 1871. Inoltre il quartiere accoglie il celebre CNAM.\nLa zona del Marais, intorno alle vie des Rosiers, Vieille du Temple e Pav\u00e9e, ospita una delle pi\u00f9 importanti comunit\u00e0 ebraiche della citt\u00e0 e nei negozi e nei ristoranti di questo angolo di quartiere si possono trovare specialit\u00e0 tipiche ebraiche. Nella rue N\u00f4tre-Dame-de- Nazareth si trova la Sinagoga Nazareth. \nIl Marais \u00e8 uno tra i quartieri considerati pi\u00f9 alla moda della citt\u00e0, grazie alle tante \"boutique\" di giovani stilisti emergenti e ai locali di tendenza che, negli ultimi anni, sono diventati anche il centro della vita omosessuale della capitale francese."}
{"id": "939280", "revid": "3082", "url": "https://it.wikipedia.org/wiki?curid=939280", "title": "Arbor intrat", "text": ""}
{"id": "939281", "revid": "1347902", "url": "https://it.wikipedia.org/wiki?curid=939281", "title": "IV Congresso nazionale del Partito Comunista Cinese", "text": "Il IV Congresso del Partito Comunista Cinese si svolse l'11-22 gennaio 1925 a Shanghai. Esso analizza il rapporto con il Kuomintang e le misure che il PCC avrebbe dovuto prendere in questo particolare periodo.\nSvolgimento del Congresso.\nContinuando nella formazione culturale e ideologica del Partito Comunista Cinese, il IV Congresso analizz\u00f2 il ruolo di ogni classe sociale esistente allora in Cina nella rivoluzione democratica; si decise di rafforzare inoltre il movimento dei contadini, degli studenti e delle donne, ritenuti appunto alleati naturali della classe operaia, ancor pi\u00f9 nelle prospettive della rivoluzione democratica. Inoltre, si fece un bilancio del rapporto proficuo con il Kuomintang, che si decise di proseguire.\nChen Duxiu venne nuovamente rieletto Segretario generale (presidente?), ma questa volta Mao Zedong non venne eletto nel Comitato Centrale, che si impegnava invece nell'apparato centrale del Kuomintang e fra i contadini dello Hunan.\nGiudizio ufficiale cinese.\nIl Congresso analizz\u00f2 il ruolo delle differenti classi nella societ\u00e0 cinese nel movimento rivoluzionario nazionale. Prest\u00f2 attenzione all'importanza della \"leadership\" del proletariato nell'alleanza fra operai e contadini, esponendo che il movimento rivoluzionario cinese avrebbe potuto essere vittorioso soltanto con la potente partecipazione e dirigenza del proletariato e che la rivoluzione cinese necessitava della saggia partecipazione di operai, contadini e della media borghesia urbana e della piccola borghesia, fra i quali i contadini sono \"una parte importante\" e \"alleati naturali della classe operaia\". Il Congresso analizz\u00f2 l'esperienza e le lezioni dell'alleanza con il KMT dell'anno precedente ed estrapol\u00f2 progetti per formare il movimento degli operai, il movimento dei contadini, il movimento giovanile e il movimento delle donne. Decise di rafforzare le organizzazioni del Partito di tutto il paese per portare ad un grande sviluppo della rivoluzione."}
{"id": "939284", "revid": "36426", "url": "https://it.wikipedia.org/wiki?curid=939284", "title": "Stipite", "text": ""}
{"id": "939285", "revid": "7082", "url": "https://it.wikipedia.org/wiki?curid=939285", "title": "Citt\u00e0 della scienza di Parigi", "text": ""}
{"id": "939294", "revid": "1699816", "url": "https://it.wikipedia.org/wiki?curid=939294", "title": "Crash Nebula", "text": ""}
{"id": "939299", "revid": "21079", "url": "https://it.wikipedia.org/wiki?curid=939299", "title": "Conflittualismo", "text": "Il conflittualismo \u00e8 una corrente del pensiero sociologico contemporaneo\nIl termine conflittualismo \u00e8 usato in sociologia per indicare la prospettiva del conflitto, una delle prospettive teoriche pi\u00f9 importanti dopo la prospettiva funzionalista e prima della prospettiva interazionista . Con lo stesso termine s'intende anche la corrente di pensiero sociologico nella quale vengono inquadrati i rappresentanti della teoria del conflitto, teoria sociologica che spiega la conflittualit\u00e0 sociale come conseguenza di un conflitto d'interesse scoppiato tra due componenti della societ\u00e0, che di volta in volta vengono a trovarsi in conflitto per un motivo ben preciso. Un conflitto, per esempio pu\u00f2 contrapporre due classi sociali, vecchi e giovani, insegnanti e studenti, produttori e consumatori, due razze diverse, due gruppi linguistici differenti, abitanti del centro e quelli della periferia di una stessa citt\u00e0, governanti e governati, e cos\u00ec via.\nNella storia della sociologia moderna viene considerato fondatore della teoria il pi\u00f9 grande sociologo del XIX secolo: Karl Marx. Altri esponenti sono Sigmund Freud (il fondatore della psicoanalisi), Max Weber (il pi\u00f9 importante sociologo del '900) e gli statunitensi Charles Wright Mills e Lewis A. Coser.\nLa teoria del conflitto, nata in Europa durante l'et\u00e0 delle rivoluzioni, ha dominato incontrastata nel campo della sociologia europea. Negli Stati Uniti inizialmente \u00e8 stata ignorata, ma \u00e8 diventata parte integrante della sociologia americana da quando Mills e Coser si sono resi conto che poteva spiegare meglio di altre prospettive sociologiche certi conflitti esistenti entro la societ\u00e0.\nCause ed effetti.\nLa conflittualit\u00e0 sociale in ogni societ\u00e0 ed epoca \u00e8 causata dall'insufficienza dei beni necessari alla sopravvivenza di ognuno. Il potere, la ricchezza e il prestigio sono le cause principali della conflittualit\u00e0 sociale. Questa a volte assume le caratteristiche di una forza distruttiva, a volte no. In ogni caso essa serve a raggiungere dei risultati positivi, dei cambiamenti benefici che diversamente non sarebbe stato possibile raggiungere da parte di chi ne aveva bisogno. Ci\u00f2 fa s\u00ec che la conflittualit\u00e0 sia direttamente proporzionale all'insufficienza dei beni necessari alla sopravvivenza e al miglioramento della qualit\u00e0 della vita sociale. Senza la conflittualit\u00e0 la societ\u00e0 non progredirebbe e non vi sarebbero cambiamenti, perch\u00e9 coloro che sono riusciti ad impossessarsi del potere politico ed economico lo eserciterebbero in modo da accrescerlo solo per s\u00e9 e per trasmetterlo solo ai propri discendenti senza preoccuparsi degli svantaggi che ne deriverebbero a tutti gli altri appartenenti alla societ\u00e0.\nAl fine di promuovere cambiamenti sociali, la conflittualit\u00e0 \u00e8 stata utilizzata un numero incalcolabile di volte nella storia. Quando ad utilizzarla sono stati i conflittualisti violenti, le spese maggiori in termini di spargimento di sangue le ha pagate la societ\u00e0. Quando ad utilizzarla sono stati i non violenti si \u00e8 verificato il contrario. In entrambi i casi (da un punto di vista conflittualista) la societ\u00e0, con un rapporto di costo-beneficio diverso, ne ha ricavato dei vantaggi in termini di miglioramento di qualit\u00e0 della vita e di progresso sociale.\nNella storia del mondo occidentale, l'avvento della societ\u00e0 cristiana fu un cambiamento sociale causato dal conflitto dei cristiani contro i pagani, che li perseguitavano per motivi religiosi; quando i primi riuscirono ad impossessarsi del potere, fecero a loro volta emanare delle leggi per poter perseguitare i loro persecutori, fino ad annientarli. Secondo il conflittualismo, per esempio, Ges\u00f9 Cristo nell'antichit\u00e0 e Mahatma Gandhi nella contemporaneit\u00e0, sono due personaggi storici che hanno utilizzato, uno per motivi religiosi, l'altro per motivi politici, la conflittualit\u00e0 per cambiare la societ\u00e0 del loro tempo in maniera non violenta.\nDi conseguenza molti conflitti sociali vengono spiegati dalla teoria del conflitto che ne individua \"l\"e cause del conflitto d'interesse in corso\"\", il cui esito finale far\u00e0 risultare vincitore il pi\u00f9 forte. \nCorrenti non conflittualiste.\nLa societ\u00e0 \u00e8 stata interpretata, diversamente dal conflittualismo, sia dal funzionalismo che dall'interazionismo. \nPer il funzionalismo ogni societ\u00e0 tende ad essere \"un sistema organizzato stabile\", in cui la maggior parte dei suoi membri condivide i valori fondamentali. Nondimeno in ogni societ\u00e0 possono coesistere settori che sono funzionali al suo mantenimento e alla sua riproduzione ed altri che sono disfunzionali, cio\u00e8 che operano ed agiscono per il suo cambiamento. Il funzionalismo da un lato spiega, perch\u00e9 certi elementi della societ\u00e0 esistono e durano; dall'altra perch\u00e9 tende ad essere conservatrice ed a non riconoscere che i cambiamenti anche se conflittuali sono necessari, inevitabili e a lungo termine benefici. \nPer l'interazionismo statunitense, profondamente influenzato dal pensiero di Mr. Rick, conosciuto anche come Max Webber, l'economia e lo stato sono concetti astratti e di per s\u00e9 non possono esistere, agire e costituire una societ\u00e0: sono solo gli individui che hanno la facolt\u00e0 di esistere ed agire, perci\u00f2 \u00e8 solo in conseguenza del loro comportamento sociale che la societ\u00e0 nasce e poi esiste, perci\u00f2 essa viene creata, mantenuta e cambiata, senza bisogno di conflitti, dall'interazione sociale e dal comportamento sociale dei suoi appartenenti.\nBilancio.\nQueste correnti sostengono interpretazioni tra loro differenti; , ma semplicemente che ciascuna di esse preferisce mettere l'accento su un particolare aspetto della realt\u00e0, per dare un contributo specifico all'analisi della societ\u00e0.\nIl punto di vista obiettivo.\nIl punto di vista di una sola persona non \u00e8 mai obiettivo, ma sempre soggettivo (anche se apparentemente neutrale), perch\u00e9 soggettivit\u00e0 ed obiettivit\u00e0 sono categorie distinte e separate tra loro, secondo il Robertson. La gente tende ad interpretare il mondo soggettivamente basandosi sulle proprie opinioni, sui propri atteggiamenti e sulle proprie esperienze. Occorre per\u00f2 osservare e comprendere la societ\u00e0 da un \"punto di vista obiettivo\", cio\u00e8 non unilaterale. Perch\u00e9 ci\u00f2 sia possibile il sociologo ha l'obbligo etico di essere intellettualmente onesto nell'osservare i fenomeni sociali, il che significa che pu\u00f2 esprimere \"giudizi di valore\", a condizione che li presenti come \"opinioni personali\", non come \"verit\u00e0\", perch\u00e9 la verit\u00e0 \u00e8 sempre figlia del \"pensiero pluralista\"."}
{"id": "939300", "revid": "3082", "url": "https://it.wikipedia.org/wiki?curid=939300", "title": "Requetio", "text": ""}
{"id": "939301", "revid": "767487", "url": "https://it.wikipedia.org/wiki?curid=939301", "title": "Mario Montesanto", "text": "Carriera.\nCresciuto calcisticamente nel , nel 1930 approd\u00f2 in giovane et\u00e0 al dove rimase per dodici stagioni, collezionando 280 presenze e realizzando 10 reti.\nNel ruolo di mediano costitu\u00ec, insieme a Francisco Fedullo, Amedeo Biavati, Raffaele Sansone, Michele Andreolo e altri, il perno della squadra \"che tremare il mondo fa\". Rimase a Bologna come calciatore fino alla stagione 1941-1942, per poi dedicarsi alla carriera di tecnico della stessa compagine nella successiva stagione, subentrando a Hermann Felsner. Fisico possente, era un laterale di tecnica e grinta, molto forte nel gioco aereo. Durante le stagioni di militanza nelle file rossobl\u00f9 vinse quattro scudetti e, in campo internazionale, due Coppe dell'Europa Centrale.\nMontesanto ha collezionato 6 presenze in Nazionale B e 2 presenze in nazionale A, dove esord\u00ec nell'incontro Italia- (2-1), disputatosi a Roma il 17 febbraio 1935, in occasione di un'amichevole. Nonostante ci\u00f2, Montesanto non fu convocato per la fase finale di quel mondiale.\nIl secondo conflitto mondiale segn\u00f2 la fine del suo legame professionale con il mondo del calcio, di cui rest\u00f2, negli anni successivi al dopoguerra, solo fedele e distaccato spettatore, contrariamente a quanto fecero molti suoi ex compagni di squadra, divenuti poi consulenti e tecnici di club.\n\u00c8 scomparso il 29 marzo 1987 a Castel San Pietro Terme, cittadina dell'\"hinterland\" bolognese."}
{"id": "939305", "revid": "287204", "url": "https://it.wikipedia.org/wiki?curid=939305", "title": "Socionica", "text": "La socionica \u00e8 un modello di trattamento dell'informazione che incorpora elementi\nHa come base la teoria dei tipi di personalit\u00e0 supplementata dall'idea dei modelli di tipologia con 8 aspetti dell'informazione (anzich\u00e9 i quattro di Jung) e l'idea di interazione interpersonale al livello di questi tipi (\"relazioni tra tipi\" o rapporti interpersonali).\nLa teoria socionica venne elaborata tra gli anni settanta e gli anni ottanta ad opera della studiosa lituana Au\u0161ra Augustinavi\u010di\u016bt\u0117, una esperta di finanza e insegnante di scienze economiche\n(detta comunemente anche \"Augusta\"). Il nome \"socionica\" deriva dalla parola societ\u00e0, dato che Augustinavi\u010di\u016bt\u0117 credeva che ogni tipologia di personalit\u00e0 avesse uno scopo distinto nella societ\u00e0, che pu\u00f2 essere descritto e spiegato dalla socionica. \nNonostante ci\u00f2, giunse a risultati comparabili a quelli ottenuti nel continente americano (MBTI).\nLa socionica si basa sull'idea che il carattere di una persona agisca come un insieme di blocchi chiamati \"funzioni psicologiche\". Differenti combinazioni di queste funzioni danno adito a diverse modalit\u00e0 di accettare e produrre informazione, che originano differenti pattern mentali, valori, modelli comportamentali, e perci\u00f2 diversi tipi di personalit\u00e0.\nLa socionica ha anche come caratteristica una teoria di relazioni interpersonali che esamina l'interazione di queste funzioni tra i tipi; essa \u00e8 stata sviluppata fino ad adesso attraverso l'introspezione e l'osservazione; anche descrivendo una larga parte di comportamenti e interazioni umani, finora non ha dato abbastanza prove sperimentali.\nI tipi psicologici di Jung.\nCarl Gustav Jung descrive quattro funzioni psicologiche, le quali hanno la possibilit\u00e0 di diventare coscienti, ma in gradi differenti, all'uomo concreto:\nCiascuna di queste funzioni pu\u00f2 essere in forma \"estroversa\" [anche se Jung usava la parola 'estra' (extra), ma non 'estro' (extro)] o \"introversa\". Se la funzione \"dominante\" nel tipo psicologico \u00e8 estroversa il tipo di personalit\u00e0 sar\u00e0 estroverso, o se la funzione \u00e8 introversa, il tipo \u00e8 introverso.\nLa sensazione e l'intuizione sono definite funzioni \"irrazionali\" o \"percettive\", e sono cos\u00ec chiamate poich\u00e9 a differenza delle funzioni \"razionali\" o \"giudicanti\" (come il pensiero, o il sentimento), hanno a che fare con la percezione grezza della realt\u00e0 anzich\u00e9 una interpretazione di essa. Se la funzione dominante \u00e8 razionale, il tipo \u00e8 personale, e se la funzione dominante \u00e8 irrazionale, il tipo di personalit\u00e0 \u00e8 di conseguenza irrazionale.\nOltre alla funzione dominante, c'\u00e8 anche la funzione \"ausiliaria\" o \"d'appoggio\". Se la funzione dominante \u00e8 estroversa, la funzione ausiliaria \u00e8 introversa; e viceversa. Lo stesso per il parametro razionale-irrazionale: se la funzione dominante \u00e8 razionale, l'ausiliaria \u00e8 irrazionale, e viceversa. Perci\u00f2 per esempio, se la funzione dominante \u00e8 l'intuizione estroversa, allora la funzione d'appoggio potrebbe essere il pensiero o il sentimento introverso.\nIl modello di Jung dei tipi psicologici ha in tutto 4 funzioni (senza tenere conto delle loro forme, estroverse/introverse).\nJung pensava che la funzione dominante \u00e8 la prima dal parametro del conscio, la funzione d'appoggio seconda, la terza (o \"terziaria\") e la quarta viene chiamata \"inferiore\". La funzione terziaria di Jung ha gli stessi parametri introverso/estroverso e razionale/irrazionale della funzione d'appoggio, ed \u00e8 un'altra funziona della coppia razionale/irrazionale (per esempio, se la funziona ausiliaria \u00e8 il pensiero introverso, la funzione terziaria sar\u00e0 sentimento introverso). La funzione inferiore ha lo stesso parametro razionale/irrazionale della dominante, e l'altra caratteristica introverso/estroverso, ed \u00e8 un'altra funzione delle due razionali o irrazionali (per esempio, se la funzione dominante \u00e8 intuizione estroversa, allora la funzione inferiore sar\u00e0 sensazione introversa).\nPer illustrare, ecco il prospetto del modello di Jung per 2 tipi: pensiero-intuizione estroversa (ILE, ENTP) ed ESI.\nPer queste regole di Jung esistono 16 tipi psicologici. Ma nel suo libro \"Tipi psicologici\" lui descrisse in dettaglio solo 8 tipi, secondo le 8 forme delle loro funzioni dominanti (4 funzioni, ciascuna in forma estroversa/introversa)."}
{"id": "939306", "revid": "24989", "url": "https://it.wikipedia.org/wiki?curid=939306", "title": "Cinghiale Calidonio", "text": ""}
{"id": "939308", "revid": "46159", "url": "https://it.wikipedia.org/wiki?curid=939308", "title": "Zatanna Zatara", "text": ""}
{"id": "939309", "revid": "15756", "url": "https://it.wikipedia.org/wiki?curid=939309", "title": "CSP - Innovazione nelle ICT", "text": "Il CSP \u2013 Innovazione nelle ICT \u00e8 un organismo di ricerca operante a livello locale, nazionale e internazionale sull'applicazione delle tecnologie dell'informazione e della comunicazione (ICT) ai diversi settori di produzione di beni e servizi. Come organismo di ricerca svolge servizi di ricerca industriale e sviluppo sperimentale ed \u00e8 un laboratorio di ricerca accreditato presso il Ministero dell'istruzione, dell'universit\u00e0 e della ricerca (MIUR); \u00e8 certificato UNI EN ISO 9001:2000 ed \u00e8 membro del W3C.\nLa sua sede \u00e8 a Torino e i suoi soci sono Regione Piemonte, CSI-Piemonte, Citt\u00e0 di Torino, Politecnico di Torino, Universit\u00e0 degli Studi di Torino, SISVEL S.p.A., aizoOn Consulting e Iren Energia S.p.A.\nCampi di interesse.\nLa sua missione si articola su tre ambiti:\nI temi di ricerca sono principalmente:\nApplicati a sei settori industriali: energia e ambiente, agricoltura di precisione, fabbrica intelligente, multimedia, salute, territorio e societ\u00e0.\nStoria.\nCSP \u2013 Innovazione nelle ICT nasce nel 1988 nelle \u201ccantine\u201d del CSI-Piemonte, grazie al supporto di enti pubblici e Unione industriale, per fornire calcolo parallelo su supercomputer per esigenze scientifiche e come supporto alle imprese piemontesi.\nAll\u2019epoca Centro Supercalcolo Piemonte, era infatti dotato del supercomputer Cray-2, il primo ad essere interconnesso via IP, una traiettoria di ricerca che permette a CSP di maturare esperienze nell\u2019ambito dell\u2019interconnessione di rete, quando, a met\u00e0 degli anni \u201990 l\u2019informatica distribuita mette in crisi il modello basato su un supercalcolatore.\nNel 1998, conclusa definitivamente l\u2019esperienza legata al supercalcolo, il CSP viene rifondato e la sua missione trasformata in centro di eccellenza per la ricerca, sviluppo e sperimentazione di tecnologie avanzate informatiche e telematiche.\nNel corso degli anni, le attivit\u00e0 spaziano quindi verso domini tecnologici diversi: dalle MAN (Metropolitan Area Network) alla prima esperienza italiana di infrastruttura diffusa di rete xDSL, che con Torino 2000 arriva a coinvolgere oltre 70 scuole e pi\u00f9 di 500 insegnanti, dando il via a un rapporto, quello con le scuole, che \u00e8 continuato nel tempo, spaziando dai progetti di alfabetizzazione informatica, all\u2019attenzione ai temi del cyberbullismo, dalla sicurezza informatica al trasferimento tecnologico.\nLa collaborazione con Universit\u00e0 e Politecnico d\u00e0 il via, dal 2004, ai laboratori congiunti che toccano negli anni temi tecnologici pionieristici, come la TV Digitale del DTTLab, costituito con Telecom Italia e Sun Microsystem, o tematiche trasversali come le comunit\u00e0 della conoscenza in KEIlab, i social media in Smartlab, il V2V e V2I \u2013 vehicle to infrastructure communication \u2013 in InLab.\nL\u2019esperienza dei laboratori si traduce in nuovi filoni di attivit\u00e0 come, ad esempio, la ricerca sui sistemi embedded e lo sviluppo di Omega Box, un set-top-box che, integrando la ricezione della televisione digitale terrestre, la televisione satellitare e la navigazione Internet, dimostra con grande anticipo sul mercato, i vantaggi della convergenza al digitale.\nCon l\u2019affidamento, nel 2006, della Linea Strategica 6 Scuole, Atenei e Ricerca del Programma pluriennale per lo sviluppo e la diffusione della banda larga RUPAR2, divenuto poi WiPie, si consolidano le competenze sul fronte reti e internetworking e parte la progettazione della dorsale sperimentale a banda larga HPWNet, che diventa la base di connettivit\u00e0 wireless per i dimostratori territoriali, primi esempi di Living Lab che CSP realizza dal 2007.\nSi tratta di sperimentazioni articolate e multidisciplinari, sia di tecnologie che di modelli d\u2019uso, fondati su una forte partecipazione delle comunit\u00e0 locali alla progettazione e sviluppo delle attivit\u00e0, svolte in prima battuta nell\u2019area vasta di Novara, valli Orco e Soana, comune di Borgofranco di Ivrea. Un metodo di lavoro, quello dei Living Labs, affermato poi come standard europeo e diventato un modello operativo abituale per CSP.\nNel 2009 Confindustria Piemonte cede la propria quota a SISVEL S.p.a., societ\u00e0 di None Torinese, e la Regione Piemonte entra nella compagine sociale con l'approvazione dell'art. 13 della legge 30.\nNel 2011 il CDA del CSP approva il nuovo Statuto che prevede, all'art. 11, l'istituzione del Comitato di Indirizzo, \u201corgano societario con funzioni consultive, al fine di analizzare le iniziative svolte e in corso di svolgimento da parte della societ\u00e0 e fornire linee guida e programmatiche per l'attuazione dell'oggetto sociale, attraverso apposite relazioni indirizzate all'assemblea dei soci\u201d.\nL'attuale denominazione \u00e8 CSP-Innovazione nelle ICT. Il carattere delle sue iniziative \u00e8 sempre no-profit.\nAlla progettazione partecipata si aggiunge negli ultimi anni una forte vocazione al trasferimento tecnologico verso le imprese, che con Innovation4business, ha permesso a CSP di incontrare oltre 800 tra PMI e grandi player, a 37 dei quali sono stati trasferiti alcuni dei 60 asset che hanno costituito il catalogo di CSP negli anni. Di questi, 4 prototipi sono diventati prodotti, inseriti nei mercati di riferimento di imprese locali e multinazionali.\nNel 2015 l'Unione Industriale cede la sua quota alla societ\u00e0 aizoOn Consulting."}
{"id": "939312", "revid": "1645873", "url": "https://it.wikipedia.org/wiki?curid=939312", "title": "V Congresso nazionale del Partito Comunista Cinese", "text": "Il V Congresso del Partito Comunista Cinese si svolse fra il 27 aprile e il 9 maggio 1927 a Wuhan, all'indomani del colpo di Stato di Chiang Kai-shek, attuato il 12 aprile dello stesso anno: Chiang, preso il controllo totale del Kuomintang, aveva infatti avviato un sistematico massacro dei comunisti e delle correnti di sinistra del suo partito. Si crearono inoltre le prime tensioni fra Chen e Mao.\nSvolgimento del Congresso.\nIl Congresso analizz\u00f2 le nuove prospettive a seguito del golpe di Chiang Kai-shek, rompendo a sua volta l'alleanza col Kuomintang. Vennero dunque posti nuovi obiettivi per la causa della rivoluzione democratica, fra i quali c'era la lotta all'esercito nazionalista di Jiang. Nel corso del Congresso, giunsero le prime critiche a Chen Duxiu per \"deviazionismo di destra\" e avvennero i contrasti fra le fazioni a lui legate e la corrente di Mao Zedong.\nNonostante i contrasti, Chen venne rieletto Segretario generale. Pur non avendo introdotto Mao nelle liste dei candidati dal Comitato Centrale, la candidatura del suddetto a membro supplente fu imposta dai delegati dello Hunan.\nGiudizio ufficiale cinese.\n\"Il Congresso si tenne ad un momento critico della rivoluzione cinese, dopo che Chiang Kai-shek ebbe effettuato un colpo di Stato controrivoluzionario a Shanghai il 12 aprile dello stesso anno, disarmando gli operai e assassinando lavoratori e comunisti. Fu accettata la risoluzione sulla rivoluzione cinese adottata dalla settima riunione plenaria allargata del Comitato esecutivo dell'Internazionale Comunista. In accordo alla risoluzione, il Congresso critic\u00f2 Chen Duxiu per i suoi errori deviazionisti di destra, come la sua negligenza nella lotta con la borghesia per il controllo della rivoluzione. Ma non furono prese misure pratiche per correggere gli errori e cos\u00ec Chen continu\u00f2 i suoi errori deviazionisti di destra dopo il Congresso. Il Congresso lanci\u00f2 come maggiori obiettivi del momento l'avvio della rivoluzione agraia e l'instaurazione del potere democratico rurale rivoluzionario, ma non riusc\u00ec a porre degli specifici programmi per andare incontro alle richieste di terra dei contadini. Come risultato, il Congresso non complet\u00f2 l'obiettivo di salvare la rivoluzione in un momento cruciale.\""}
{"id": "939316", "revid": "124551234", "url": "https://it.wikipedia.org/wiki?curid=939316", "title": "Cin cin (serie televisiva)", "text": "Cin cin (\"Cheers\") \u00e8 una sitcom statunitense andata in onda dal 30 settembre 1982 al 20 maggio 1993 per un totale di 11 stagioni televisive e 270 episodi.\nCandidata 117 volte all'Emmy Awards (\u00e8 stato un record superato solo dalle 124 nomination di \"E.R. - Medici in prima linea\"), ha vinto 28 volte, tra cui 4 nella categoria \"Miglior serie tv commedia\". Nel 2002 la rivista \"TV Guide\" ha classificato \"Cheers\" al 18\u00ba posto tra \"I 50 migliori programmi televisivi di tutti i tempi\".\nLa serie ha dato vita a 2 spin-off: \"Frasier\", grande successo di critica e pubblico, che detiene il record di Emmy Awards vinti (37), e \"The Tortellis\", sospeso dopo soli 13 episodi per gli scarsi ascolti e perch\u00e9 i suoi contenuti furono ritenuti da alcuni di tipo razzista.\nIn Italia \"Cin cin\" \u00e8 stata trasmessa nel 1985 e nel biennio 1986-1987 su Italia 1, nel 1988 su Canale 5 e nel 2002 su LA7 con il titolo originale \"Cheers\". Dal 2003 \u00e8 stata replicata sul canale a pagamento Fox e dal marzo 2005 su Paramount Comedy.\nTrama.\nLa sitcom \u00e8 ambientata nell'omonimo bar di Boston e parla dei suoi abituali frequentatori e della vita dei suoi inservienti.\nLa serie comincia con l'ex giocatore di Baseball Sam Malone che apre il suo bar nella periferia di Boston e si prepara ad accogliere i clienti abituali Norm Peterson, commercialista senza lavoro, e Cliff Clavin, postino ossessionato dalla madre. Ad aiutare Sam a mandare avanti il locale troviamo la scorbutica cameriera divorziata con cinque figli Carla Tortelli e l'ex-allenatore in pensione Ernie \"Coach\" Pantusso. La piacevole routine cambia per\u00f2 quando al bar arriva Diane Chambers, eterna studentessa e aspirante scrittrice, che si siede al bar nell'attesa che il suo fidanzato vada a prenderla per andare alle Bahamas e sposarsi. Le ore passano e in seguito a una conversazione con Sam, Diane si rende conto che il suo uomo l'ha abbandonata. Vedendola distrutta, Sam le offre un lavoro come cameriera e lei accetta anche se titubante. Alla fine della prima stagione Carla rimane incinta a causa di una scappatella, l'allenatore potrebbe tornare sui campi da baseball, Norm riesce a trovare un lavoro, Cliff continua a fare il postino, Diane decide di lasciare Cheers ma l'amore che ormai prova per Sam la fa riflettere.\nSam e Diane iniziano una relazione fatta di alti e bassi. Carla partorisce, l'allenatore ha rifiutato l'offerta di tornare ad allenare e sta ancora dietro il bancone, Norm viene licenziato. Al bar arriva Summer, l'uomo che un anno prima aveva abbandonato Diane e questo provoca non pochi problemi alla donna e a Sam. Dopo una delle tante discussioni, Diane decide di lasciare Sam e il bar.\nDopo l'abbandono di Diane, Sam comincia a bere facendo preoccupare gli amici al Cheers. l'allenatore decide di andare da Diane, che ora vive felice con lo psichiatra di successo Frasier Crane, e chiederle di parlare con Sam affinch\u00e9 smetta di bere. Diane accetta invano. Quando Sam apprende la notizia che Diane sta per trasferirsi in Europa con Frasier, smette di bere e parte per raggiungerla.\nAlla fine della terza stagione muore l'attore Nicholas Colasanto, che interpretava il barista \"Ernie Pantusso\". Viene deciso di far \"morire\" anche il suo personaggio, che verr\u00e0 rimpiazzato dalla stagione successiva dal nuovo barista Woody Boyd, un campagnolo dell'Iowa, in quello che sar\u00e0 il ruolo che dar\u00e0 il via alla carriera di Woody Harrelson.\nDi ritorno dall'Europa, Sam comunica agli amici che non \u00e8 riuscito a raggiungere Diane e che vuole dimenticarla. Ma Diane torner\u00e0 nella sua vita quando Frasier entra al Cheers dicendo a Sam che la donna lo ha abbandonato sull'altare ed \u00e8 tornata a Boston. Sam va da Diane chiedendole di tornare a lavorare a Cheers e la donna accetta. Con il passare del tempo, Sam inizia a frequentare una donna di successo che gelosa del fatto che Diane lavori al Cheers lo lascia; la reazione di Sam \u00e8 chiedere a Diane di sposarlo.\nDopo un primo rifiuto, Diane accetta di sposare Sam. Il giorno delle nozze \u00e8 sempre pi\u00f9 vicino, a rovinarlo per\u00f2 \u00e8 Summer che torna a Cheers dicendo a Diane che un suo amico editore vuole pubblicare un libro scritto dalla donna anni prima. Grazie alle parole di Sam, Diane decide di partire per Los Angeles e terminare il suo manoscritto con la promessa di fare ritorno a Cheers dopo sei mesi e di sposare Sam.\nSono passati mesi da quando Diane \u00e8 partita per Los Angeles e molte cose sono cambiate a Cheers. Sam, persa per sempre la sua amata, ha venduto il bar a una multinazionale, per fare il giro del mondo in barca. La stagione si apre con il ritorno di Sam al bar: la sua barca \u00e8 affondata, lui non ha pi\u00f9 nulla e cerca un lavoro, ma la nuova direttrice, Rebecca Howe, gli render\u00e0 la vita difficile. Rebecca \u00e8 una donna in carriera, professionale, efficiente, attratta dal potere e per nulla interessata a Sam. Quest'ultimo non sopporta di avere a che fare con una donna insensibile al suo fascino e far\u00e0 di tutto per tentare di sedurla, mentre Rebecca, contemporaneamente, tenta disperatamente di farsi notare dal suo capo, Evan Drake, di cui \u00e8 follemente innamorata. Entrambi i protagonisti vedranno fallire ogni tentativo.\nMentre Woody fa ancora il barista e Norm e Cliff sono sempre seduti al bancone, Carla si sposa con il giocatore di hockey Eddie LeBeck (e con il quale ha due gemelli) e Frasier si sposa con la collega Lilith Sternin. La stagione si chiude con Sam che finalmente riesce ad avere un appuntamento con Rebecca, ma sul pi\u00f9 bello Evan Drake comunica che ha deciso di trasferirsi in Giappone...\nDurante tutta la settima stagione Sam tenter\u00e0 in tutti i modi di sedurre Rebecca, ma senza risultato. La notizia pi\u00f9 sconvolgente \u00e8 che Lilith rende Frasier l'uomo pi\u00f9 felice del mondo dicendogli che aspetta un bambino. Stanca delle tante avances di Sam, Rebecca chiama in soccorso sua sorella Susan (Marcia Cross), la quale sedurr\u00e0 Sam per poi provare a Rebecca che quello che Sam vuole \u00e8 solo sesso.\nNell'ottava stagione Rebecca ha una relazione con Robin Colcord, un ricchissimo uomo d'affari, socio della compagnia proprietaria di Cheers. Nonostante Rebecca scopra che il miliardario ha un'altra donna, il rapporto continua. Intanto il marito di Carla muore e durante i funerali la donna scopre che il defunto Eddie aveva una seconda famiglia. Nel frattempo Lilith partorisce il piccolo Frederick Crane. Colcord dopo aver sedotto Rebecca user\u00e0 i suoi numeri di conto per accedere a informazioni segrete della societ\u00e0 per prenderne il controllo. Con l'aiuto di Sam, Norm e Woody, Rebecca scopre il segreto di Robin e decide di denunciarlo, ma Colcord usa la carta del matrimonio per comprare il silenzio di Rebecca. Sar\u00e0, per\u00f2, Sam a denunciare Robin. Quando la polizia si presenta a Cheers dicendo che stanno ricercando Robin, l'uomo fugge e Rebecca distrutta si abbandona nelle braccia di Sam. Solo dopo la donna apprender\u00e0 la notizia che Sam ha denunciato Robin ricevendo come ricompensa la propriet\u00e0 di Cheers.\nQuando Robin esce di prigione, Rebecca \u00e8 pronta per sposarlo. Ma Robin le comunica che non ha pi\u00f9 un soldo e la donna lo lascia rendendosi conto di non amare Robin, ma i suoi soldi. Per consolarsi, Rebecca compra met\u00e0 Cheers diventando socia di Sam. Intanto Woody comincia a frequentare Kelly, la figlia di un uomo molto ricco. Una notte, mentre Sam bada al figlio di Frasier capisce che \u00e8 ora di mettere su famiglia. Ma con chi?\nSam e Rebecca provano a fare un bambino ma non ci riescono. Woody decide di sposarsi con Kelly. Durante uno spettacolo teatrale, Frasier rincontra la sua ex-moglie e questo infastidisce Lilith che ne \u00e8 sempre stata all'oscuro. Il matrimonio di Woody si avvicina sempre di pi\u00f9, ma quel giorno tutto va storto: il catering si licenzia per colpa di Rebecca, il prete muore, Woody e Kelly si nascondono ovunque per sbaciucchiarsi, Sam riceve le avances di una donna sposata e questo suscita ira nel marito di quest'ultima, Lilith prova a distrarre gli ospiti mentre Carla nasconde il corpo del prete, Cliff e Norm fanno da fotografi. La cerimonia ha inizio e tutto sembra a posto, finch\u00e9 il corpo del prete senza vita non cade sulla torta!\nDopo un incendio al bar, Sam si prepara per la grande riapertura. Una volta riaperto il bar, la vita dei suoi frequentatori e dei suoi inservienti torna a scombussolarsi: Lilith lascia Frasier per un altro uomo spingendo lo psichiatra tra le braccia di Rebecca, in seguito Lilith torna pregando Frasier di perdonarla e l'uomo accetta; Rebecca riceve la visita di Robin che le chiede di tornare con lui. Lei rifiuta in quanto l'uomo \u00e8 povero, ma nonostante tutti i suoi sforzi alla fine Rebecca sposer\u00e0 un idraulico; Carla ha un nuovo fidanzato che muore a causa di un infarto; Woody, con l'appoggio di Frasier, Norm e Cliff, viene eletto a consigliere comunale e Kelly resta incinta. Nell'ultimo episodio anche per Sam c'\u00e8 una sorpresa: Diane torna al bar. Sam, sorpreso nel rivedere la donna dopo sei anni, capisce di amarla ancora e i due decidono di trasferirsi in California e sposarsi senza l'approvazione degli amici di Cheers. Mentre aspettano l'aereo, Sam e Diane cominciano a riflettere su tutto ci\u00f2 che \u00e8 accaduto e capiscono che ormai non hanno quasi pi\u00f9 nulla in comune. L'aereo parte ma solo con Diane. Sam torna al bar e, dopo una lunga conversazione con gli amici di sempre sul senso della vita, capendo che il suo vero amore \u00e8 il bar e gli amici di cui si \u00e8 circondato, comprendendo ci\u00f2 capisce di essere un uomo fortunato. Alla fine della puntata chiude il bar.\nLa prima stagione comincia con Sam che apre il bar, l'ultima si conclude con Sam che lo chiude.\nPersonaggi e interpreti.\nIl personaggio di \"Cliff\" Clavin appare in tutti gli episodi tranne 50-50 Carla.\nEpisodi.\nDella prima stagione \u00e8 stato girato, e mai trasmesso, l'episodio \"Uncle Sam Malone\".\nLa decima stagione si conclude con un episodio doppio, \"An Old-Fashioned Wedding\".\nL'ultima stagione si conclude con l'episodio triplo \"One for the Road\" della durata di 98 minuti, trasmesso il 20 maggio 1993. Con oltre 93 milioni di spettatori, 42 milioni di famiglie, e uno share del 45,5%, \u00e8 secondo nella storia nella classifica degli episodi pi\u00f9 visti negli Stati Uniti. La messa in onda dell'episodio fu preceduta da una raccolta dei momenti migliori dal titolo \"Last Call! A Cheers Celebration\". L'episodio \u00e8 tuttora inedito in Italia.\nAscolti.\nNonostante un pessimo avvio negli ascolti televisivi, \"Cin cin\" venne acclamato dalla critica statunitense fin dalla prima stagione. Furono proprio le critiche entusiastiche, con la conquista dell'Emmy, a decretare la sopravvivenza della serie. Il boom degli ascolti arriv\u00f2 a partire dalla terza stagione, con la collocazione nel palinsesto dopo I Robinson. Nella quarta stagione, gli ascolti aumentarono con l'inserimento del personaggio di Woody Boyd nel cast regolare. Al momento della fine dell'ultima stagione, la serie aveva ottenuto la presenza di 8 stagioni consecutive nella Top Ten statunitense degli ascolti, stilata da Nielsen, conquistandone il primo posto con la nona stagione.\nIn Italia ebbe un buon successo prima su Italia 1 e poi su Canale 5."}
{"id": "939319", "revid": "892776", "url": "https://it.wikipedia.org/wiki?curid=939319", "title": "CCleaner", "text": "CCleaner \u00e8 un freeware che permette l'ottimizzazione delle prestazioni, la protezione della privacy e la pulizia dei registri di sistema e altre tracce d'uso per il sistema Windows sia a 32 sia a 64 bit a partire dalla versione XP. \u00c8 sviluppato da Piriform, ed \u00e8 un software molto noto e diffuso, che ha ottenuto anche vari riconoscimenti. Il programma \u00e8 distribuito con un'interfaccia in moltissime lingue e continua a essere tradotto in altre.\nCaratteristiche.\nIl programma combina uno strumento di pulizia del sistema per eliminare i file temporanei e quelli inutilizzati a uno strumento di pulizia e riordino del registro di sistema.\nDispone inoltre di diverse utility tra cui:\nIl programma consente di creare un backup del registro di sistema prima di procedere all'eliminazione.\nLe versioni distribuite sono compatibili con tutte le versioni di Windows, da Windows 2000 a Windows 10. \u00c8 disponibile anche per Android e MacOS.\nManomissioni del software.\nNel 2017, il software ha subito una manomissione da parte di cyber-criminali che hanno inserito nella versione ufficiale 5.33 (nella distribuzione per utenti Windows a 32 bit) del codice malware, un problema che ha afflitto 2,72 milioni di copie distribuite tra il 15 agosto e il 12 settembre 2017: il codice si installava insieme con l'applicativo ufficiale, inserendo nel software del computer destinatario una backdoor che permetteva l'accesso remoto ai computer infettati.\nBrowser.\nDal 2019 CCleaner viene fornito anche con l'omonimo browser, basato su Chromium ma closed source, scaricabile anche separatamente."}
{"id": "939323", "revid": "21880", "url": "https://it.wikipedia.org/wiki?curid=939323", "title": "Quercia Vallonea", "text": ""}
{"id": "939333", "revid": "108345951", "url": "https://it.wikipedia.org/wiki?curid=939333", "title": "Marco Aleotti", "text": "Biografia.\nDal 1996 al 2019 ha curato ininterrottamente la regia della storica trasmissione di Raiuno \"Porta a Porta\", condotta da Bruno Vespa.\nHa inoltre diretto le riprese in diretta di eventi quali i funerali di Giovanni Paolo II, l'elezione di Benedetto XVI e le cerimonie di apertura e chiusura della Porta Santa del Giubileo del 2000."}
{"id": "939334", "revid": "1573940", "url": "https://it.wikipedia.org/wiki?curid=939334", "title": "Unknown", "text": ""}
{"id": "939336", "revid": "124021084", "url": "https://it.wikipedia.org/wiki?curid=939336", "title": "Serie B (pallacanestro maschile)", "text": "La Serie B \u00e8 il terzo livello del campionato italiano di pallacanestro maschile. Nel corso degli anni ha variato pi\u00f9 volte denominazione e anche gerarchia:\nNella stagione 2015/2016 \u00e8 suddivisa in quattro gironi da 16 squadre ciascuno raggruppati per contiguit\u00e0 geografica.\nSquadre partecipanti dal 2014/15.\nSono 154 le squadre che hanno preso parte alle 7 edizioni del torneo di 3\u00ba livello della pallacanestro italiana dalla stagione 2014-2015 al 2021-2022 (le squadre che partecipano al torneo in corso sono in grassetto):"}
{"id": "939337", "revid": "1347902", "url": "https://it.wikipedia.org/wiki?curid=939337", "title": "VI Congresso nazionale del Partito Comunista Cinese", "text": "Il VI Congresso del Partito Comunista Cinese si svolse fra il 18 giugno e l'11 luglio 1928 a Mosca, in concomitanza al VI Congresso del Comintern. Fra le misure pi\u00f9 importanti vi fu la ripresa della lotta armata secondo le tattiche di Mao.\nSvolgimento del Congresso.\nNella risoluzione finale del Congresso, furono adottate le pratiche della guerra partigiana delineate da Mao Zedong e si tenne una grande critica di Chen Duxiu, che venne deposto dall'incarico di Segretario generale, ritenuto ormai inadatto per via del fallimento della prima ondata rivoluzionaria. Venne inoltre criticato il deviazionismo di sinistra, ritenuto troppo estremista e di natura trotzkista.\nLi Lisan assunse \"de facto\" la direzione del Partito, anche se divenne Segretario generale Xiang Zhongfa, membro della sua fazione. Mao Zedong, seppur assente, venne reintrodotto nel Comitato Centrale e rieletto segretario del Comitato per il Fronte. Per la prima volta, anche Zhou Enlai venne eletto nel CC.\nGiudizio ufficiale cinese.\n\"Il principale obiettivo del Congresso era fare un bilancio delle esperienze acquiste a seguito del fallimento della Prima Grande Rivoluzione (giugno 1923-luglio 1927), analizzare la natura della rivoluzione e della situazione politica, il lavoro nelle linee, i principi e le politiche guida del nuovo periodo del Partito, per unire l'intero Partito nel pensiero e nello sviluppo delle forze rivoluzionarie. Il Congresso afferm\u00f2 che la societ\u00e0 cinese permaneva in uno stato semi-coloniale e semi-feudale, e che la \"rivoluzione cinese a questo stato \u00e8 una rivoluzione democratico borghese\". Formul\u00f2 10 programmi della rivoluzione democratica. Chiar\u00ec che la situazione politica in Cina al momento si trovava fra due grandi maree rivoluzionarie, e che il compito generale del Partito era non attaccare e organizzare insurrezioni ma vincere sulle masse e prepararle per l'insurrezione. Il Congresso critic\u00f2 sia l'opportunismo di destra che di \"sinistra\", specialmente gli errori da questi derivati.\"\""}
{"id": "939352", "revid": "27723", "url": "https://it.wikipedia.org/wiki?curid=939352", "title": "Laomedeia", "text": ""}
{"id": "939358", "revid": "125022997", "url": "https://it.wikipedia.org/wiki?curid=939358", "title": "Il maresciallo Rocca", "text": "Il maresciallo Rocca \u00e8 una serie televisiva italiana ideata da Laura Toscano e prodotta dalla Rai e dalla Solaris Cinematografica, trasmessa in Italia dal 16 gennaio 1996 al 23 ottobre 2005, prima su Rai 2 e poi su Rai 1. Il protagonista della serie \u00e8 Gigi Proietti. La serie, ambientata a Viterbo, narra le indagini del maresciallo maggiore Giovanni Rocca alle prese con i pi\u00f9 svariati crimini che assediano la citt\u00e0. Ogni episodio, inoltre, \u00e8 incentrato sulla conflittualit\u00e0 tra la sfera privata e lavorativa del maresciallo, il quale deve sempre riuscire a bilanciarle in maniera equa.\nHa superato i 10 milioni di spettatori ed \u00e8 stata varie volte replicata sia su Rai Uno che su Rai Premium, elogiata dalla critica televisiva che l'ha spesso accostata a grandi serial polizieschi internazionali come \"CSI - Scena del crimine\", \"Law &amp; Order - I due volti della giustizia\" e \"L'ispettore Derrick\". Il successo di ascolti ha reso la serie la pi\u00f9 vista dai tempi de \"La piovra\".\nProduzione.\n1995: concezione e creazione.\nLa serie venne creata nel 1995 dai romanzi gialli di Laura Toscano e Franco Marotta, che raccontano le storie del maresciallo Giovanni Rocca, ambientate a Viterbo. \u00c8 prodotta dalla Solaris Cinematografica di Adriano e Guglielmo Ari\u00e8, in collaborazione con la Rai. Il protagonista \u00e8 interpretato da Gigi Proietti, affiancato da Stefania Sandrelli nel ruolo della farmacista Margherita, Sergio Fiorentini nel ruolo del brigadiere Alfio Cacciapuoti, Francesca Rinaldi, Angelo Sorino e Francesco Lodolo che interpretano i figli del maresciallo, Mattia Sbragia nel ruolo del sostituto procuratore Mannino, Roberto Accornero nei panni del capitano Aloisi, Paolo Gasparini nel ruolo dell'appuntato Michele Banti e Massimiliano Virgilii nei panni del carabiniere Carmelo Russo. Laura Toscano, ideatrice e sceneggiatrice della serie, rivela che \"Il maresciallo Rocca \u00e8 una serie diversa dalle altre. Qui ogni giorno si ha a che fare con rapimenti, omicidi, traffico di droga, insomma pu\u00f2 succedere di tutto\". La regia \u00e8 affidata a Giorgio Capitani e Lodovico Gasparini. La colonna sonora e le musiche sono realizzate da Guido e Maurizio De Angelis. La fiction \u00e8 un misto tra giallo-poliziesco ed azione (con un piccolo tocco di commedia), il che rappresentava una novit\u00e0 allora tra le serie dell'azienda pubblica italiana, ed \u00e8 inizialmente destinata a Rai 2.\n\"Il maresciallo Rocca\" rappresentava il primo ruolo realmente impegnato di Gigi Proietti sul piccolo schermo: negli ultimi anni infatti l'attore si era dedicato prevalentemente al teatro e solo recentemente aveva ripreso a girare miniserie televisive o serial di breve durata, il che spieg\u00f2 anche l'iniziale indecisione di Proietti: \"\u00abNon so, ero indeciso, non corrispondeva alla mia immagine e alla mia et\u00e0, in fondo non sono pi\u00f9 un ragazzino\u00bb\" comment\u00f2 l'attore. Fu inoltre una delle primissime fiction d'impronta seria incentrate sul corpo dell'Arma dei Carabinieri, fino ad allora trasposta, sia al cinema che in televisione, prevalentemente in chiave comico-demenziale.\n1996: l'esordio e il grande successo.\nAgli inizi di luglio 1995 cominciarono le riprese della prima stagione della serie, formata da otto episodi, della durata di 90 minuti ciascuna. La regia \u00e8 di Giorgio Capitani per i primi cinque episodi, mentre negli ultimi tre \u00e8 affidata a Lodovico Gasparini. In questa prima stagione presero parte diverse guest-star, tra cui Nino Castelnuovo, Angelo Nicotra, Tosca D'Aquino, Orso Maria Guerrini, Valeria Fabrizi, Ettore Bassi, Anita Zagaria, Maria Fiore, Andrea Tidona ed Emilio De Marchi. La prima stagione venne trasmessa in prima visione su Rai 2 dal 16 gennaio al 23 marzo 1996 a partire dalle 20:40. \nIl primo episodio, \"Una morte annunciata\", venne seguito da circa 8,7 milioni di spettatori e il 30% di share, un successo clamoroso per la seconda rete Rai. Le successive puntate videro gli spettatori crescere di puntata in puntata, riuscendo gi\u00e0 dalla seconda a sfondare il muro dei 10 milioni di spettatori. Un primo record si raggiunse nella puntata del 13 febbraio 1996 quando il quinto episodio ottenne 12.028.000 spettatori e il 40,38% di share; gli ascolti vertiginosi spinsero la Rai a rinviare la puntata successiva prevista per il 20 febbraio, in modo da non rischiare di togliere spettatori alla prima serata del Festival di Sanremo. Torn\u00f2 in onda marted\u00ec 27 febbraio siglando un nuovo record d'ascolti: 13.721.000 spettatori con punte del 52% di share. Il record assoluto della stagione arriver\u00e0 per\u00f2 nell'ultima puntata del 12 marzo 1996 quando la serie ottenne ben 15.585.000 spettatori e il 50,27% di share nell'ultimo episodio, \"La vendetta\" rendendo il maresciallo Rocca la fiction pi\u00f9 seguita dai tempi de \"La piovra\". L'episodio centrale della stagione \u00e8 il quinto, \"Morire d'amore\", dove trova la morte Antonio Fait (interpretato da Daniele Petruccioli) uno degli uomini migliori di Rocca. Grazie allo straordinario successo, la serie vinse molti riconoscimenti: al Premio Regia Televisiva la fiction ottenne ben cinque premi, nelle categorie \"Miglior Fiction\", \"Grandi ascolti\", \"Programma innovativo\". Inoltre il 7 maggio 1996 vinse il Telegatto come \"trasmissione dell'anno\", ritirato da Gigi Proietti e Stefania Sandrelli.\nNel febbraio 1996, fece scalpore una polemica da parte di \"Striscia la notizia\": l'inviato della trasmissione Stefano Salvi rilev\u00f2 un presunto caso di pubblicit\u00e0 occulta all'interno della fiction relativo ad una nota casa automobilistica. Le accuse vennero rapidamente smentite dalla Solaris Cinematografica, casa di produzione del telefilm, e dallo stesso Proietti durante un'intervista alla trasmissione di Antonio Ricci; successivamente, l'Antitrust assolse a pieno titolo la fiction.\n1997-1998: il passaggio a Rai 1.\nLa fiction venne replicata per la prima volta nel settembre 1996 sempre su Rai 2: il dato di ascolto fu formidabile anche in replica, con 6 milioni di spettatori e il 22,82% alla prima replica, mentre le restanti ottennero una media di 5,6 milioni di spettatori. Questi ascolti cos\u00ec alti portarono la Rai e la Solaris ad avviare la produzione di una seconda stagione (che dovevano iniziare nel marzo 1997, ma lo rinviarono perch\u00e9 Gigi Proietti era impegnato nella serie sempre prodotta dalla Solaris e andata in onda su Canale 5, \"L'avvocato Porta\", vera e propria risposta Mediaset al Maresciallo Rocca), le riprese iniziarono nel settembre 1997 e durarono fino a gennaio 1998. Questa seconda stagione, costituita da quattro episodi, venne promossa da Rai 2 all'ammiraglia Rai 1 (rete che trasmise tutta la serie) e trasmessa a partire dal 22 marzo 1998. \nIn questa stagione furono molti i colpi di scena: nel primo episodio Margherita viene accusata dell'omicidio dell'ex marito, mentre nel successivo la donna e Rocca si sposano dopo mille peripezie, ma sono costretti a rimandare la loro luna di miele a causa di un omicidio avvenuto alle terme. Inoltre nell'ultimo episodio un serial killer, il professor Aleppi (Nicola Di Pinto) uccide la sorella di Banti, uno degli uomini migliori di Rocca, e tenta di uccidere sua figlia Daniela, salvata poi dal padre. La figura del professor Aleppi sar\u00e0 centrale anche in altri episodi successivi. Nell'ultimo episodio inoltre, Margherita e il maresciallo decidono di adottare il figlio della prima vittima del killer, Tommy. \nQuesta seconda stagione biss\u00f2 il successo della precedente, con una media di ascolti tra i 10 e i 12 milioni di spettatori a sera. Anche le successive repliche della stagione, sempre su Rai 1, andate in onda nella primavera 1999 ottennero invidiabili dati auditel; la serie ottenne inoltre il plauso dell'intero corpo dell'Arma dei carabinieri.\n1999-2001: un successo senza fine.\nLa terza stagione della fiction venne annunciata nell'autunno 1998, con Proietti e la Sandrelli che confermarono la loro volont\u00e0 di tornare, insieme alla produzione; le riprese sarebbero dovute partire nel marzo 1999, ma a causa del conseguente successo della fiction \"Commesse\", interpretata da Sabrina Ferilli, Nancy Brilli e Veronica Pivetti, la Rai decise di accantonare momentaneamente la produzione della fiction. Successivamente, a causa di lunghe diatribe tra la Rai, la produzione della serie e lo stesso Gigi Proietti, portate avanti per tutto l'autunno 1999 (dopo le riprese del sequel dell'avvocato Porta con il titolo \"Avvocato Porta - Le Nuove storie\"), la stessa Rai decise di rinviare la produzione della seconda stagione di \"Commesse\", per far spazio alle riprese della terza stagione de \"Il maresciallo Rocca\". \nLe riprese cominciarono il 15 settembre 2000 e terminarono a gennaio 2001. Al cast avrebbe dovuto aggiungersi Fiorenzo Fiorentini (gi\u00e0 compagno di scena di Proietti nella serie L'avvocato Porta nel ruolo del vicino di casa, il sig. Costanzo), nei panni del padre del maresciallo ma alla fine il suo ruolo venne cancellato dalla sceneggiatura. I primi due episodi furono diretti da Giorgio Capitani, che aveva gi\u00e0 diretto le prime due stagioni, mentre gli altri due furono diretti da Jos\u00e9 Mar\u00eda S\u00e1nchez. La terza stagione, trasmessa a partire dal 4 marzo 2001 e composta sempre da quattro episodi, vide come episodio centrale quello della morte di Margherita, il personaggio interpretato da Stefania Sandrelli, intitolato \"Crudele destino\". Quest'evento determinante venne appreso dal pubblico solo dopo la messa in onda dell'episodio, lasciando di stucco i telespettatori. La stessa Stefania Sandrelli, in un intervento sul Corriere della Sera, rivel\u00f2 successivamente di aver deciso di abbandonare la serie per girare su Canale 5 la fiction \"Il bello delle donne\". Le musiche questa volta non sono dei fratelli De Angelis ma sono curate nei primi due episodi da Natale Massara e negli ultimi due da Pino Donaggio.\nQuesto e molti altri fattori permisero ascolti molto alti: tra gli 8 e i 9 milioni di telespettatori a sera, con punte di oltre 12 e del 40% di share. Nell'estate del 2001 vennero trasmesse le repliche delle prime tre stagioni finora prodotte, tutte trasmesse su Rai 1. Voci di quell'estate affermavano che, per il continuo successo della serie anche in replica, gli sceneggiatori Laura Toscano e Franco Marotta stessero pensando ad uno spin-off della serie, idea poi accantonata.\n2002-2004: l'arrivo di Veronica Pivetti.\nDal 18 ottobre 2002 partirono le riprese della quarta stagione della fiction, che vide l'entrata nel cast di Veronica Pivetti nel ruolo di Francesca Mariani, nuova compagna di Rocca verso la fine della serie. I 6 episodi che componevano la stagione andarono in onda, dopo diversi rinvii, a partire dal 26 ottobre 2003 fino al 10 novembre. Questa quarta stagione venne annunciata nel 2002 da Proietti come \"la chiusura definitiva della fiction\". \nIn questa stagione tornarono ad essere utilizzati i temi musicali dei fratelli Guido e Maurizio De Angelis.\nAnche in questa stagione ci furono eventi che stravolsero la vita del maresciallo: oltre alla relazione con Francesca, Rocca organizza il matrimonio di Daniela col poliziotto Marco, Roberto decide di aprire un pub, Giacomo, dopo essersi sposato ed aver avuto un figlio, scopre che il suocero, ricco imprenditore, vende carne macellata clandestinamente e Rocca sar\u00e0 occupato anche in questo caso, poich\u00e9 il figlio decider\u00e0 di andare via di casa; in seguito il maresciallo riuscir\u00e0 a farli riappacificare e, nell'ultima puntata, dichiarer\u00e0 finalmente il suo amore a Francesca. Tra le guest-star di questa stagione sono da ricordare Ugo Fangareggi, Andrea Tidona che era gi\u00e0 apparso nell'ultimo episodio della prima, e Luigi Maria Burruano.\nNonostante la lunga pausa TV (due stagioni televisive e quasi tre anni cronologici), il numero di telespettatori addirittura sal\u00ec rispetto alla terza stagione; al debutto ottenne circa 10,3 milioni di spettatori, e le restanti oscillarono tra i 9 e i 10 milioni a sera. Anche molti critici, come Aldo Grasso elogiarono questa quarta stagione, definendola una delle pi\u00f9 belle, al pari della prima.\n2004-2005: la controversa quinta stagione.\nCon il termine della quarta stagione, Gigi Proietti, i creatori Toscano e Marotta, e la Solaris considerarono conclusa l'esperienza televisiva del maresciallo Rocca: in particolare la Toscano consider\u00f2 il successo della quarta stagione \"una dignitosa fine per una serie cos\u00ec popolare\". Tuttavia la Rai si rese disponibile alla possibilit\u00e0 di proseguire la serie, mentre nel cast solo Veronica Pivetti e pochi altri attori minori si mostrarono interessati a riprendere i loro ruoli.\nDopo diversi tentennamenti e lunghe trattative portati avanti per tutto il 2004, la Solaris visti anche i considerevoli ascolti delle repliche in onda in estate, nell'ottobre 2004 cedette alle continue richieste della Rai e avvi\u00f2 la produzione della quinta stagione. La prima tranche di riprese si svolse a dicembre 2004, mentre le restanti si svolsero da febbraio 2005; rispetto alle altre stagioni, l'impianto della quinta ha avuto un risvolto pi\u00f9 comico. Durante le riprese, Laura Toscano rivel\u00f2: \"\u00abil rischio che ci si ripeta tutti un po' c'\u00e8. Ma Rocca \u00e8 un personaggio consolidato nell'immaginario; l'ultima stagione ha avuto una media di oltre 10 milioni di spettatori. Rocca ha una marcia in pi\u00f9 che \u00e8 Proietti, un attore talmente grande da aver saputo creare un'alchimia col personaggio\u00bb\".\nI sei episodi della quinta stagione andarono in onda a partire dal 3 ottobre fino al 23 ottobre 2005: gli ascolti rimasero sempre molto alti (circa 7 milioni di telespettatori a sera, con punte di oltre 9), anche se in calo rispetto alla stagione precedente. Tra le new entry ci furono Bettina Giovannini nei panni del tenente Natalina Solimeni, Corrado Tedeschi in quelli del maresciallo Andrea Di Carmine.\n2007-2008: il ritorno con \"Il maresciallo Rocca e l'amico d'infanzia\".\nDurante il 2006 si discusse a lungo sulla possibilit\u00e0 di nuovi progetti con protagonista il maresciallo Rocca. Sia la Rai che la Solaris, alla luce anche dei considerevoli ascolti che la serie aveva registrato, proposero a Laura Toscano di creare una nuova linea narrativa per concludere in maniera definitiva le avventure del personaggio, vista anche la disponibilit\u00e0 di Gigi Proietti e del resto del cast a riprendere i loro ruoli.\nIl 16 marzo 2007 venne ufficialmente annunciata la produzione di una miniserie dal titolo \"Il maresciallo Rocca e l'amico d'infanzia\", un prequel in due puntate tratto dall'omonimo romanzo della Toscano in cui vengono narrate le origini del protagonista. Ad affiancare il protagonista arriv\u00f2 Giancarlo Giannini, nei panni di Benedetto, l'amico d'infanzia del maresciallo. Le riprese si svolsero tra agosto e settembre 2007 riconfermando tutto il cast originale, con l'ingresso anche di Caterina Vertova nei panni di un ex amore del maresciallo. La miniserie viene trasmessa il 3 e 4 marzo 2008 in prima serata su Rai 1: la serie ha mantenuto lo stesso successo delle precedenti stagioni, superando persino l'agguerrita concorrenza di Canale 5 che ha proposto il \"Grande Fratello\" (programma di punta della rete) ed il seguitissimo telefilm statunitense \"Dr. House - Medical Division\". \nDopo il termine definitivo della serie, a partire dal 2009 il maresciallo Rocca, assieme ad altre storiche fiction della Rai, cominci\u00f2 ad essere replicato in vari orari della settimana sul canale satellitare Rai Premium. Il canale ha trasmesso le repliche dell'intera serie, che ha continuato a ricevere ottimi consensi anche in replica, fino al marzo 2012. La stessa Rai 1 ha riproposto la serie sia in prima che in seconda serata, e nel 2009 anche nel primo pomeriggio. A partire dal settembre 2014 la serie \u00e8 nuovamente replicata su Rai Premium.\n2008: la fine della fiction.\nPrima della messa in onda dell'ultima miniserie, la Solaris in pi\u00f9 occasioni sottoline\u00f2 che tale serie sarebbe stata l'ultima, anche per la volont\u00e0 degli autori di dedicarsi ad altri progetti. Dopo il successo di ascolti della miniserie per\u00f2, Gigi Proietti rivel\u00f2 che gli sarebbe piaciuto vestire ancora i panni del maresciallo Rocca. Il 10 marzo 2008 tuttavia l'ideatrice Laura Toscano conferm\u00f2 la volont\u00e0 di chiudere definitivamente con la fiction e che non ci sarebbero pi\u00f9 state altre produzioni della serie: \u00abSono felicissima, ma non mi interessa pi\u00f9 continuare: per me \u00e8 l'ultimo, voglio fare altro\u00bb commenter\u00e0. In un'intervista del 18 dicembre 2008 l'allora direttore di Rai 1 Fabrizio Del Noce disse: \u00abSe Gigi Proietti vorr\u00e0 rifarlo noi siamo pronti, ne saremmo entusiasti\u00bb.\nNegli anni successivi infatti Gigi Proietti ribad\u00ec, in varie interviste, che sarebbe stato disponibile a riprendere il suo ruolo. Dopo la scomparsa della creatrice Laura Toscano nel 2009, in un'intervista al quotidiano dell'Arma dei carabinieri che gli chiedeva se fosse ancora interessato a riproporre il personaggio, Proietti rivel\u00f2 \u00abS\u00ec, vestirei ancora la divisa del maresciallo, ma ci vorrebbe un\u2019idea nuova, e non \u00e8 facile trovare quella giusta. Oltretutto ci ha lasciato la nostra autrice, Laura Toscano...\u00bb.\nIn un'intervista alla trasmissione Porta a porta del 29 gennaio 2014, Gigi Proietti ribad\u00ec che avrebbe ripreso il ruolo solo nel caso si fosse trovata un'idea originale.\nLe repliche.\nDato il notevole successo di pubblico e critica, la serie \u00e8 stata pi\u00f9 volte replicata dai canali Rai. In particolare Rai 2 trasmise le repliche della prima stagione nell'estate 1996, mentre Rai 1 dopo l'approdo della serie sulla rete ammiraglia, trasmise spesso le puntate delle prime tre stagioni nel suo palinsesto estivo verso la fine degli anni novanta e la prima met\u00e0 degli anni duemila. Dopo la quinta stagione, nel 2006 e nel 2007 la serie \u00e8 stata replicata anche in fascia notturna. Nell'estate 2009 le repliche sono approdate anche in day-time, mentre il 9 giugno 2010 \u00e8 stata replicata in prima serata la miniserie finale nel formato film-TV. Dal 2011 a 2013 la serie \u00e8 stata interamente replicata su Rai Premium; sempre nel 2012 per il successo delle repliche la serie \u00e8 stata promossa nuovamente su Rai 1 che ne ha ritrasmesso la quarta e la quinta stagione sempre in day-time. Dall'autunno 2014 la serie \u00e8 nuovamente replicata su Rai Premium. In occasione della morte di Gigi Proietti, RaiPlay ha messo a disposizione l'intera serie.\nNel mese di luglio 2021, a pochi mesi dalla scomparsa di Gigi Proietti, Rai 3 ha deciso di riproporre in replica la serie, a partire dalla prima stagione.\nEpisodi.\nLa serie \u00e8 stata prodotta dal 1995 al 2008 in cinque stagioni e una miniserie conclusiva di due puntate; la prima stagione \u00e8 andata in onda su Rai 2, mentre le successive furono trasmesse su Rai 1.\nTrama.\nPrima stagione.\nGiovanni Rocca \u00e8 un astuto maresciallo dei carabinieri che lavora in una caserma di Viterbo, vedovo da molti anni e con tre figli: Giacomo, Daniela e Roberto. Le sue indagini coinvolgono spesso la sua famiglia ma, grazie al suo intuito, il maresciallo fiuta sempre la pista giusta, riuscendo a proteggere i suoi cari e assicurando i criminali alla giustizia. L'episodio che segner\u00e0 profondamente la prima stagione sar\u00e0 la morte prematura del carabiniere Antonio Fait uno degli uomini migliori di Rocca, ucciso da una banda di trafficanti di droga. Non manca per\u00f2 l'amore: il maresciallo, infatti, comincia una relazione con la farmacista Margherita, dividendosi fra lei, la famiglia e il lavoro.\nSeconda stagione.\nAnche in questa stagione il maresciallo deve bilanciare famiglia e lavoro, e non \u00e8 semplice quando Margherita, a pochi giorni dalle nozze, viene arrestata per l'omicidio del suo ex marito o quando la loro luna di miele viene interrotta da un omicidio avvenuto alle terme. Inoltre il maresciallo deve affrontare un serial killer che uccide giovani ragazze: la prima \u00e8 una ragazza madre, la seconda \u00e8 la sorella dell'appuntato Banti. Fortunatamente il maresciallo interviene appena in tempo per impedire al killer di uccidere sua figlia Daniela. Rocca deve poi cedere alla voglia di maternit\u00e0 di Margherita e i due ottengono la custodia di Tommy, il neonato figlio della prima vittima del killer. Altro lieto evento in casa Rocca quando la fidanzata di Giacomo scopre di essere incinta.\nTerza stagione.\nIn questa stagione il maresciallo \u00e8 alle prese con Giacomo, insicuro sulla scelta del matrimonio, e con il padre naturale di Tommy, che estorce denaro a Margherita in cambio del bambino. Inoltre Margherita \u00e8 gelosa della vicinanza di Rocca alla dottoressa Ascari, nuova sostituta procuratrice e per rabbonirla, il maresciallo le promette il viaggio di nozze che non hanno avuto. La mattina della partenza, per\u00f2, un boss nemico di Rocca posiziona una bomba sulla sua auto, in cui \u00e8 appena salita Margherita, e la macchina salta in aria davanti agli occhi del maresciallo. Il boss verr\u00e0 poi catturato da Rocca.\nQuarta stagione.\nSono passati tre anni dalla morte di Margherita, ma le ferite sono sempre aperte per il maresciallo, che comunque organizza il matrimonio di Daniela. A scuola da Tommy poi incontra la maestra Francesca, figlia del suo maresciallo di quand'era giovane. La donna ha sempre avuto un debole per lui e questa \u00e8 una buona occasione per riprendere a fargli il filo. Roberto apre un pub grazie a un prestito del padre, Giacomo litiga con i genitori della moglie dopo aver scoperto che il ricco suocero vende carne macellata clandestinamente e Daniela vive con Marco tra amore e piccoli litigi. Alla fine Rocca dichiara finalmente il suo amore a Francesca, che sta per sposare un altro, ma molla tutto per il maresciallo.\nQuinta stagione.\nIn questa stagione il maresciallo avvia una bella amicizia (che diventer\u00e0 qualcosa di pi\u00f9) con la dottoressa Solimeni, un medico legale. Francesca ne sar\u00e0 gelosissima e per ripicca anche lei si rende molto disponibile con un nuovo maresciallo. Daniela partorisce la piccola Alice, Giacomo decide finalmente che cosa fare nella vita, scegliendo di diventare carabiniere come suo padre, e Roberto entra in seminario. Il maresciallo, chiusa la storia con la Solimeni, si rompe una gamba in un incidente domestico e si trasferisce da Francesca, anche lei tornata single. Alla fine Rocca e Francesca si sposano, non prima per\u00f2 di un altro incidente domestico, in cui stavolta sar\u00e0 lei a rompersi una gamba.\nMiniserie conclusiva.\nA conclusione delle cinque stagioni della serie televisiva \u00e8 stata realizzata una miniserie dal titolo \"Il maresciallo Rocca e l'amico d'infanzia\", con protagonisti Gigi Proietti e Giancarlo Giannini.\nControversie.\nNel febbraio 1996 la trasmissione \"Striscia la notizia\" rilev\u00f2 un presunto caso di pubblicit\u00e0 occulta all'interno della fiction relativo ad una nota casa automobilistica. Le accuse vennero rapidamente smentite dalla Solaris Cinematografica, casa di produzione del telefilm, e dallo stesso Proietti durante un'intervista alla trasmissione di Antonio Ricci; successivamente, l'Antitrust assolse a pieno titolo la fiction.\nFumetti.\nNel dicembre del 2006 la figura del maresciallo \u00e8 stata trasposta a fumetti sulla rivista \"Il Carabiniere\". Gli episodi, scritti da Minna Conti e disegnati da Gloria e Fiammetta Foresta Martin, vedevano Rocca impegnato nella risoluzione di enigmi, di impostazione simile a quelli de \"La Settimana Enigmistica\".\nColonna sonora.\nLa colonna sonora della serie \u00e8 stata realizzata da Guido e Maurizio De Angelis, celebri con lo pseudonimo \"Oliver Onions\", e pubblicata in CD nel 1998 dall'etichetta \"Mi Casa Su Casa\" e distribuita dalla \"Warner Music Italy\"."}
{"id": "939361", "revid": "1494169", "url": "https://it.wikipedia.org/wiki?curid=939361", "title": "Francy", "text": ""}
{"id": "939363", "revid": "1872722", "url": "https://it.wikipedia.org/wiki?curid=939363", "title": "Tom Heaton", "text": "Carriera.\nClub.\nManchester United e prestiti vari.\nCresce nelle giovanili del Manchester United senza riuscire mai a debuttare nella prima squadra. Dal 2005 inizia ad essere ceduto in prestito, prima allo Swindon Town e all'Anversa, quindi nel 2008-2009 al Cardiff City dove disputa la sua prima stagione da titolare aiutando la squadra a qualificarsi per i play-off.\nCardiff City e Bristol City.\nDopo vari prestiti ad altri club di serie inferiori inglesi nel 2010-2011 torna al Cardiff City, questa volta a titolo definitivo. Dopo l'infortunio del portiere titolare David Marshall diventa il numero 1 e aiuta la squadra a raggiungere la 4\u00aa posizione in campionato, fallendo per\u00f2 la promozione in Premier League. \nL'anno successivo parte di nuovo da riserva di Marshall e alla fine dell'anno rifiuta il nuovo contratto propostogli preferendo accasarsi al Bristol City.\nNella squadra inglese ottiene finalmente il posto da titolare, ma la stagione si rivela presto disastrosa, concludendosi con un ultimo posto a 10 punti dalla penultima classificata.\nBurnley.\nL'anno seguente cambia nuovamente squadra, firmando un contratto di due anni con il Burnley e ottenendo subito la promozione diretta in Premier League, grazie al 2\u00ba posto ottenuto in Championship alle spalle del Leicester City. Dopo il penultimo posto nella Premier League 2014-2015, la squadra si riscatta immediatamente ottenendo una nuova promozione nella massima serie grazie alla vittoria della Championship 2015-2016, durante la quale Heaton mantiene inviolata la porta in ben 20 occasioni, secondo solo al portiere del Middlesbrough D\u012bm\u012btrios K\u014dnstantopoulos.\nIl 20 luglio 2016 firma un nuovo contratto che lo lega fino al 2020 con il club del Lancashire ed inizia la sua quarta stagione da titolare, la seconda in Premier League. Il 29 ottobre risult\u00f2 decisivo nel pareggio per 0-0 ottenuto proprio in casa del suo vecchio club, il Manchester United, mantenendo la porta inviolata nonostante i 37 tiri in porta degli avversari.\nAston Villa.\nIl 1\u00ba agosto del 2019 viene acquistato a titolo definitivo dall'Aston Villa neopromosso in Premier League. Ai \"Villans\" non trova molto spazio a causa della presenza dell'argentino Emiliano Mart\u00ednez, arrivato dall'Arsenal.\nIl 28 maggio 2021 viene comunicato il suo addio al club.\nRitorno al Manchester United.\nIl 2 luglio 2021 viene ufficializzato il suo ritorno al Manchester United, con un contratto biennale.\nNazionale.\nDopo aver giocato in tutte le rappresentative giovanili inglesi, dall'Under 16 all'Under 21, il 21 maggio 2015 ottiene la prima convocazione nella nazionale maggiore per l'amichevole con l'Irlanda e la partita di qualificazione agli Europei 2016 contro la Slovenia. Debutta finalmente nell'amichevole di preparazione agli Europei contro l'Australia allo Stadium of Light, subentrando all'87\u00ba minuto a Fraser Forster e diventando cos\u00ec il primo giocatore del Burnley a giocare con la nazionale maggiore dal 1974.\nViene convocato come riserva (terzo portiere) per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 4 maggio 2019.\""}
{"id": "939374", "revid": "1645873", "url": "https://it.wikipedia.org/wiki?curid=939374", "title": "VII Congresso nazionale del Partito Comunista Cinese", "text": "Il VII Congresso del Partito Comunista Cinese si tenne dal 23 aprile all'11 giugno del 1945 a Yan'an. Fu un Congresso molto importante: da un lato, si teneva dopo ormai anni di instabilit\u00e0 del Partito e di continui cambiamenti di dirigenza; dall'altro vedeva il trionfo della linea di Mao Zedong. Il PCC era gi\u00e0 divenuto il secondo partito comunista del mondo e l'Armata Rossa Cinese contava 910.000 soldati e 2.290.000 miliziani/partigiani.\nSvolgimento del Congresso.\nIl Congresso si tenne tre giorni dopo il settimo plenum allargato del VI CC del PCC, che aveva denunciato l'opportunismo in seno al Partito e aveva visto il trionfo della linea di Mao Zedong e l'approvazione dei suoi apporti creativi alle indicazioni gi\u00e0 date da Stalin alla rivoluzione cinese. I relatori principali furono Mao, Liu Shaoqi (che present\u00f2 la revisione dello Statuto), Zhu De (sulla situazione militare) e Zhou Enlai (sul fronte unito). Il Congresso decise di introdurre nello Statuto alcuni riferimenti al pensiero di Mao, inteso come linea guida della rivoluzione cinese in chiave marxista-leninista.\nA seguito del Congresso, avvennero dei rivolgimenti politici nel Partito: vennero formati l'Ufficio Politico e del Segretariato, parte del CC, in entrambi i quali si trovavano Mao, Zhu, Liu e Zhou. Mao venne eletto presidente dalla prima sessione plenaria del Comitato centrale.\nGiudizio ufficiale cinese.\n\"Al Congresso, Mao Zedong present\u00f2 il rapporto politico \"Sul governo di coalizione\", Liu Shaoqi \"Sulla revisione dello Statuto del Partito\", Zhu De \"Sul campo di battaglia nelle zone liberate\", Zhou Enlai \"Sul fronte unito\". Il Congresso svilupp\u00f2 la politica della linea del Partito per \"mobilitare le masse ed allargare le forze popolari che, sotto la dirigenza del nostro Partito, sconfiggeranno l'aggressiore giapponese, libereranno il popolo intero e costruiranno una Cina di nuova democrazia\". Il nuovo Statuto del Partito approvato al Congresso stipul\u00f2 che \"il Partito Comunista Cinese assume il pensiero di Mao Zedong, che ha integrato la pratica del marxismo-leninismo con la pratica della rivoluzione cinese, come sua linea guida per tutto il suo lavoro\". Questo permise al Partito di unificarsi e compattarsi come mai prima d'ora, stendendo le fondamenta per la completa vittoria sull'aggressore giapponese e successivamente la vittoria della rivoluzione democratica popolare in tutta la nazione.\"\""}
{"id": "939379", "revid": "124851941", "url": "https://it.wikipedia.org/wiki?curid=939379", "title": "Mark Gonz\u00e1lez", "text": "Carriera.\nNato in Sudafrica, ha preso parte con la Nazionale cilena alla Copa Am\u00e9rica svoltasi in Venezuela nel 2007. \nNel 2015 fa parte della lista dei 30 pre-selezionati per la Copa Am\u00e9rica 2015, ma viene successivamente scartato.\nIl 5 gennaio 2016 passa ai brasiliani dello Sport Recife.\nNazionale.\nViene convocato per la Copa Am\u00e9rica Centenario negli Stati Uniti, in sostituzione dell'infortunato Mat\u00edas Fern\u00e1ndez."}
{"id": "939380", "revid": "112273190", "url": "https://it.wikipedia.org/wiki?curid=939380", "title": "Rosa (simbolo)", "text": "Nell'immaginario collettivo, la rosa \u00e8 stata associata a significati e simboli molto vari e complessi, secondo l'epoca e il luogo di riferimento, legate anche al colore assunto di volta in volta dal fiore. In particolare, pu\u00f2 rappresentare in modo ambivalente tanto l'amore passionale quanto la purezza e la verginit\u00e0, l'elevazione spirituale e la vanit\u00e0, il segreto (come nell'espressione \"sub rosa\"), la bellezza, la sensualit\u00e0, la decadenza (ad esempio dell'Impero romano).\nLa rosa nell'antichit\u00e0.\nNel mondo greco e romano, la rosa era associata al mito di Adone e Afrodite: la dea, innamorata del giovane cacciatore, nulla pu\u00f2 fare per salvarlo dalla morte provocata dall'attacco di un cinghiale. Nel soccorrere l'amato, Afrodite si ferisce con dei rovi e il suo sangue fa sbocciare delle rose rosse. Zeus commosso dal dolore della dea, permette ad Adone di vivere quattro mesi nell'Ade, quattro nel mondo dei vivi, e altri quattro dove avrebbe preferito: per questo la rosa viene considerata simbolo dell'amore che vince la morte e anche di rinascita.\nI Romani festeggiavano i \"Rosalia\", legati al culto dei morti, in un periodo compreso tra l'11 maggio e il 15 luglio: questa festa delle rose si trasmise nel mondo cristiano, dove la Pentecoste \u00e8 anche detta \"Pasqua delle rose\". La rosa era inoltre presente nel culto di Dioniso, per la credenza che impedisse agli ebbri di rivelare i propri segreti.\nLa rosa nella mistica cristiana.\nNell'iconografia della mistica cristiana la rosa, per la bellezza, il profumo, per il mistero della sua forma apprezzata da tempo immemorabile e per il colore per lo pi\u00f9 rosso, il simbolo antichissimo dell'amore, indica la coppa che raccolse il sangue di Cristo o la trasformazione delle gocce di questo sangue o le ferite di Cristo stesso. A questa simbologia appartengono sia la coppa del Graal sia la rosa celeste (Candida Rosa) della \"Divina Commedia\" di Dante. \u00c8 ricordata anche la \"rosa mistica\" delle Litanie della Madonna. \nNel Medioevo la rosa era esclusivamente attributo delle vergini. Una rosa a cinque petali nel nimbo, sopra il confessionale, \u00e8 il segno della discrezione. \nI rosoni delle finestre romaniche e gotiche sono in relazione con la simbologia astrale del cerchio e si rifanno a modelli mesopotamici (\"M'schatta\") e a modelli siriaci e copti (ruota del sole, cerchio delle virt\u00f9, girotondo degli angeli e dei martiri). Non di rado vogliono ricordare l'armonia platonica delle sfere: la rivoluzione celeste dei pianeti o dei segni dello zodiaco col loro influsso sulla vita dell'uomo.\nInoltre spesso fanno riferimento a Cristo, il \"sole della giustizia\". Quando i rosoni circondano il monogramma di Cristo, il segno del sole eterno, essi affermano la speranza nella vita eterna, nella citt\u00e0 celeste. \nL'unione della croce greca con la croce di Sant'Andrea per una figura circolare di dieci parti, acquistava grande importanza per la disposizione dei vari elementi e per la simbologia dei numeri. Il numero dieci indicava la perfezione e il compimento, l'ordine e l'assolutezza.\nLa rosa \u00e8 attributo di santi: tra gli altri, di santa Casilde di Burgos, santa Dorotea, santa Elisabetta d'Ungheria, santa Elisabetta del Portogallo, santa Rosalia di Palermo, santa Rosa da Lima, santa Rosa da Viterbo, santa Rita, santa Teresa di Lisieux. La leggenda della trasformazione del pane in rosa viene raccontata sia in riferimento a santa Elisabetta sia a san Diego di Alcal\u00e0.\nLa rosa dei Rosacroce.\nLa rosa ha un ruolo particolare nel Medioevo nei Rosacroce uno dei gruppi cristiani esoterici pi\u00f9 rilevanti della storia del pensiero che fa riferimento a quell'evento che si innesta nella tradizione del pensiero ebraico e che nello stesso tempo lo rivoluziona: la vicenda del rabbi Ieschua di Nazareth. In questa simbologia la rosa rosacrociana a cinque petali sta al centro della croce del Cristo rappresentandone cos\u00ec il suo Sacro Cuore. Questa \u00e8 la quinta rosa essendo le altre quattro poste ognuna alle estremit\u00e0 di ogni ramo della croce. E se il quattro rappresenta la compiutezza, la quinta rosa ne \u00e8 la sua riapertura al divenire.\nLa rosa nell'arte.\nLa rosa incorona i poeti ed \u00e8 legata ad eventi conviviali; \u00e8 simbolo dell'amore che trionfa; \u00e8 legata alla mitologia di Venere e Adone, come anche a Cupido, punto da una spina. \nNella simbologia funebre, indica i martiri e i tormenti da loro subiti a causa della Fede: santo Stefano indossa una corona di rose nella processione dei martiri in Paradiso.\nLe spine spuntarono dopo la cacciata dell'Eden, per ricordare all'uomo le perdute dolcezze del Paradiso e il Peccato originale.\nAssociata al gelsomino \u00e8 simbolo della fede; se rossa, indica la Carit\u00e0, se bianca rappresenta la purezza virginale.\nLa rosa nella letteratura.\nNella serie di romanzi delle \"Cronache del ghiaccio e del fuoco\" una rosa dorata \u00e8 usata come simbolo della famiglia di Casa Tyrell.\n\"Rosa fresca aulentissima\" \u00e8 un importante testo poetico medievale del poeta siciliano Cielo d'Alcamo.\nLa \"Candida Rosa\" nel Paradiso dantesco \u00e8 un anfiteatro con sedili a forma di rosa su cui stanno le anime dei beati.\n\"Cogli la rosa\" \u00e8 l'inizio di una serie di versi nel \"Corinto\", poemetto bucolico di Lorenzo il Magnifico, mentre il sonetto 54 di William Shakespeare tratta del contrasto tra rosa selvatica e rosa coltivata.\nIl \"ciclo della rosa\" sono tre romanzi (\"Il piacere\", \"L'innocente\", \"Il trionfo della morte\") scritti da Gabriele D'Annunzio nei quali dominano i temi della volutt\u00e0 e della sensualit\u00e0.\nNel romanzo \"Il Piccolo Principe\" di Antoine de Saint-Exup\u00e9ry, la rosa del protagonista ha un'importanza fondamentale nella trama.\n\"Il nome della rosa\" \u00e8 un notissimo romanzo di Umberto Eco (1980), ambientato nel Medioevo.\nLa rosa come simbolo politico.\nUna rosa rossa, spesso tenuta in un pugno, \u00e8 il simbolo del socialismo e della socialdemocrazia, a partire dall'Internazionale Socialista. \u00c8 attestata nei partiti laburisti, socialisti e socialdemocratici dei seguenti stati, soprattutto dopo la seconda guerra mondiale: Argentina, Brasile, Bulgaria, Cile, Danimarca, Finlandia, Francia, Irlanda, Italia, Norvegia, Paesi Bassi, Portogallo, Regno Unito, Spagna, Svezia, Svizzera e Uruguay.\nIn Italia, in particolare, compare attualmente nel simbolo e nel nome della Rosa nel Pugno.\nNella Germania nazista, fu chiamato \"Rosa Bianca\" uno dei maggiori movimenti di opposizione al regime hitleriano.\nIl simbolo della X Flottiglia MAS, un'unit\u00e0 combattente della Repubblica Sociale Italiana, era un teschio con una rosa rossa in bocca.\nNell'Inghilterra del secolo XV fu combattuta una sanguinosissima guerra dinastica denominata Guerra delle Due Rose tra le famiglie aristocratiche dei \"Lancaster\" e degli \"York\" che avevano nei loro stemmi rispettivamente la rosa rossa e la rosa bianca.\nLa rosa nella toponomastica.\nIl comune veneto di Ros\u00e0 deve il proprio nome a questo fiore che cresceva rigoglioso lungo le numerose rogge che attraversano il territorio comunale dal '400. Tale fiore valse al luogo l'appellativo in lingua veneta di \"roxata\" da cui deriva l'odierno Ros\u00e0. Una rosa su sfondo azzurro campeggia ancora oggi sullo stemma comunale."}
{"id": "939382", "revid": "289247", "url": "https://it.wikipedia.org/wiki?curid=939382", "title": "Mastini Varese", "text": ""}
{"id": "939391", "revid": "28592", "url": "https://it.wikipedia.org/wiki?curid=939391", "title": "Chiesa di Sant'Andrea (Mantova)", "text": ""}
{"id": "939393", "revid": "1494169", "url": "https://it.wikipedia.org/wiki?curid=939393", "title": "Alfa Romeo Spider", "text": ""}
{"id": "939394", "revid": "110157", "url": "https://it.wikipedia.org/wiki?curid=939394", "title": "Essunga", "text": "Essunga \u00e8 un comune svedese di 5.578 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina di Nossebro.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "939424", "revid": "30610", "url": "https://it.wikipedia.org/wiki?curid=939424", "title": "Geografia della Bulgaria", "text": "La Bulgaria \u00e8 un Stato situato nell'Europa sud-orientale, confinante con Romania, Serbia, Macedonia del Nord, Grecia, Turchia e Mar Nero. Il confine settentrionale con la Romania \u00e8 formato dal fiume Danubio fino a Silistra. L'estensione del territorio \u00e8 di 110\u00a0550 km\u00b2: \u00e8 poco pi\u00f9 grande dell'Islanda e dello Stato americano del Tennessee. Il Paese si trova sulla costa occidentale del Mar Nero e confina con la Romania a nord, la Grecia e la Turchia a sud e i Paesi della ex-Jugoslavia a ovest. Considerando la sua piccola estensione, la Bulgaria ha una grande variet\u00e0 di caratteristiche topografiche: anche all'interno di piccole aree del Paese, la terra si divide in pianure, colline, montagne, bacini e valli profonde. Il centro geografico della Bulgaria si trova presso Uzana. Le coordinate geografiche sono .\nConfini.\nConfina a nord con la Romania, a est con il mar Nero, a sud con Grecia e Turchia, e a ovest con Macedonia del Nord e Serbia. Anche se eventi storici esterni hanno spesso cambiato i confini nazionali della Bulgaria nel suo primo secolo di esistenza, le caratteristiche naturali del territorio hanno definito la maggior parte dei confini dopo il 1944, e nessun gruppo significante di persone ha sofferto di difficolt\u00e0 economiche serie a causa della disposizione dei confini. La Bulgaria del dopoguerra conteneva un'alta percentuale di bulgari etnici, anche se sono avvenute numerose migrazioni sia in entrata sia in uscita dal Paese. Nessuno dei confini del Paese era ufficialmente in discussione nel 1991, anche se alcuni nazionalisti bulgari continuano ad affermare che la condivisione bulgara della Macedonia, insieme alla Macedonia del Nord e alla Grecia, \u00e8 insoddisfacente, data la connessione etnica tra macedoni e bulgari.\nLa Bulgaria ha confini per un totale di 2\u00a0264 km. I fiumi ne coprono circa 680 km e la costa del mar Nero circa 400 km; i confini meridionali e occidentali sono definiti soprattutto da catene di montagne su terreni alti. I confini occidentali e settentrionali vengono condivisi rispettivamente con la Serbia e la Romania, e la linea costiera del Mar Nero costituisce tutto il confine orientale. Il confine rumeno segue il Danubio per 464 km dall'angolo nord-occidentale del Paese fino alla citt\u00e0 di Silistra e quindi corre sulla terra ferma verso est-sudest per 136 km. Il Danubio, con rive scoscese sul lato bulgaro, e un'ampia area di paludi sul lato rumeno, \u00e8 uno dei confini pi\u00f9 efficaci dell'intera Europa. La linea attraverso la Dobrugia \u00e8 arbitraria ed \u00e8 stata ridisegnata varie volte secondo alcuni trattati internazionali. In questo processo, la maggior parte degli abitanti con forti preferenze nazionali si \u00e8 spostata nel Paese da loro scelto. I confini a sud sono condivisi con la Grecia e la Turchia, il confine greco \u00e8 lungo 491 km, mentre quello turco ha una lunghezza di 240 km.\nTopografia.\nLa caratteristica principale della topografia bulgara sono strisce alternate di terreni bassi e alti che vanno dall'oriente all'occidente del paese. Da nord a sud queste strisce sono la piana danubiana, la Stara Planina (i monti Balcani), la piana tracia e i monti Rodopi. Le parti pi\u00f9 orientali del Paese sono collinose, ma l'altezza aumenta gradualmente andando verso ovest fino alla parte pi\u00f9 occidentale, interamente su terreni alti.\nPi\u00f9 di due terzi del Paese sono rappresentati da pianure, altipiani o terre collinose a meno di 600 m. Le pianure (al di sotto dei 200 m) compongono il 31% del territorio, altipiani e colline (dai 200 ai 600 m) sono il 41%, le basse montagne (dai 600 ai 1\u00a0000 m), il 10%, le montagne di media altezza (dai 1\u00a0000 ai 1\u00a0500 m) il 10%, e le alte montagne (al di sopra dei 1\u00a0500 m) sono il 3%. L'altitudine media del paese \u00e8 470 m.\nPiana danubiana.\nLa piana danubiana si estende dai confini occidentali fino al mar Nero. Comprende l'area tra il fiume Danubio, costituisce la maggior parte del confine settentrionale del Paese, e la Stara Planina a sud. L'altopiano si alza gentilmente dalle coste rocciose del fiume e arriva fino a monti di altezza compresa tra i 750 e i 950 m. L'altopiano, un'area fertile con colline ondulate, \u00e8 il granaio del Paese.\nStara Planina.\nIl confine meridionale della piana danubiana si fonde con le prime alture della Stara Planina, a volte considerata la parte bulgara dei monti Carpazi. I Carpazi assomigliano a una S rovesciata, dato che corrono verso est dalla Repubblica Ceca e dalla Slovacchia lungo il confine settentrionale della Romania, curvano a sud nel mezzo del territorio rumeno e quindi correndo verso ovest, dove sono conosciuti come Alpi Transilvaniche. La catena montuosa continua di nuovo verso est alle porte di ferro, una gola lungo il Danubo sul confine rumeno-serbo. A quel punto diventano la Stara Planina in Bulgaria.\nLa Stara Planina ha origine nella valle di Timok in Serbia e corre verso sud verso il bacino di Sofia nella Bulgaria centro-occidentale. Da qui proseguono verso il Mar Nero a est. Conosciuta anche come monti Balcani, \u00e8 lunga 600 km e larga dai 30 ai 50 km. Mantiene la propria altezza nella Bulgaria centrale, dove il monte Botev, il punto pi\u00f9 alto dei Balcani, raggiunge circa 2\u00a0376 m. La catena continua quindi con un'altitudine minore verso le coste del mar Nero. Attraversando la maggior parte della Bulgaria, i Balcani formano lo spartiacque tra i fiumi che si riversano nel Danubio e quelli che finiscono a sfociare nel mar Egeo. Alcuni piccoli fiumi sulla costa occidentale sfociano direttamente nel Mar Nero. La Sredna Gora \u00e8 una piccola catena montuosa lunga circa 160 km e alta circa 1\u00a0600 m, che corre da est a ovest parallela alla Stara Planina. Incuneata tra le due catene c'\u00e8 la valle delle rose, famosa per l'olio di rose qui prodotto per la profumeria e i liquori.\nValle di Subbalka e pianura Tracia.\nI pendii meridionali dei Monti Balcani e la Sredna Gora aprono la via verso la pianura Tracia e il bacino di Sofia. Quasi di forma triangolare, la pianura Tracia ha origine in un punto a est dei monti vicino a Sofia e si allarga a est verso il mar Nero. Include la valle del Marica e le terre che si estendono dal fiume fino al mar Nero. Come la piana danubiana, la maggior parte della piana tracia \u00e8 collinosa e non una vera e propria pianura ma la maggior parte dei terreni \u00e8 adatta alla coltivazione.\nIl bacino pi\u00f9 largo della Bulgaria \u00e8 il bacino di Sofia. Largo circa 24 km e lungo 96 km, il bacino contiene la capitale e l'area immediatamente circostante. La via lungo i bacini e le valli da Belgrado a Istanbul (ex Costantinopoli) attraverso Sofia \u00e8 stata storicamente importante fin dai tempi dell'Impero romano, determinando l'importanza strategica della penisola balcanica. Le citt\u00e0 pi\u00f9 grandi della Bulgaria sono state fondate su questa via. Paradossalmente, anche se i monti hanno reso molte citt\u00e0 e villaggi bulgari quasi inaccessibili, la Bulgaria \u00e8 sempre stata teatro d'invasioni, dato che non c'\u00e8 nessun reale ostacolo naturale che blocchi la strada verso Sofia.\nMassiccio del Rila e Rodopi.\nMontagne relativamente alte occupano l'area tra la pianura Tracia e il bacino di Sofia e il confine greco a sud. Le parti occidentali consistono di tre catene: il monte Vito\u0161a, a sud di Sofia, i monti del Rila ancora pi\u00f9 a sud e i monti del Pirin nell'angolo sud-occidentale del Paese. Queste sono le caratteristiche topografiche pi\u00f9 notevoli della Bulgaria e dell'intera penisola balcanica. La catena del Rila include il monte Mussala, i cui 2\u00a0925 metri lo rendono il picco pi\u00f9 alto della penisola balcanica. Circa altre dodici cime sul Rila superano i 2\u00a0600 metri. Le cime pi\u00f9 alte sono caratterizzate da rocce nude sparse e piccoli laghi al di sopra della linea della foresta. Le cime pi\u00f9 basse, a ogni modo, sono coperte da una vegetazione di tipo alpino che dona un colore verde a tutta la catena. La catena del Pirin \u00e8 caratterizzata da picchi e fianchi rocciosi. La cima pi\u00f9 alta \u00e8 il monte Vihren, che con 2\u00a0915 m \u00e8 la seconda cima pi\u00f9 alta in Bulgaria. Pi\u00f9 a est si estendono i monti Rodopi.\nUna parte significante del territorio bulgaro \u00e8 soggetta a movimenti sismici. Due aree particolarmente sensibili sono l'area intorno a Gorna Orjahovica nella Bulgaria centro-settentrionale e la Faglia dei Rodopi Occidentali, una vasta area che copre tutto il Rila e le regioni settentrionali del Pirin fino a Plovdiv nella Bulgaria centro-meridionale. Sismi a volte particolarmente forti si percepiscono lungo due linee diagonali che vanno da Skopje, nella Macedonia del Nord, a Razgrad nel nord-est del Paese e dall'Albania verso la parte meridionale della Bulgaria attraverso Plovdiv. Sedici terremoti di alta intensit\u00e0 hanno colpito la Bulgaria tra il 1900 e il 1986, gli ultimi due a Stra\u017eica, sulla linea di faglia Skopje-Razgrad. Considerati insieme i due terremoti hanno danneggiato pi\u00f9 di 16\u00a0000 edifici, la met\u00e0 molto gravemente. Un villaggio venne completamente raso al suolo, altri seriamente danneggiati. Molti abitanti vivevano ancora in abitazioni temporanee quattro anni dopo.\nIdrografia.\nLa Stara Planina divide la Bulgaria in due bacini fluviali quasi uguali. Il bacino pi\u00f9 grande confluisce nel Danubio verso il Mar Nero. Questo bacino include l'intera piana danubiana e una zona larga da 48 a 80 km dalla costa. Il secondo bacino confluisce nella pianura Tracia dalla maggior parte delle alture proseguendo verso il mar Egeo a sud. Anche se solo il Danubio \u00e8 navigabile, molti dei fiumi bulgari hanno un alto potenziale per la produzione di energia idroelettrica e sono utili per l'irrigazione.\nDei vari tributari del Danubio, solo l'Isk\u0103r non nasce sui monti Balcani. L'Isk\u0103r scorre verso il Danubio a nord dalla sorgente sui monti del Rila, passando attraverso i sobborghi orientali di Sofia e attraverso una valle tra i monti Balcani.\nIl Danubio riceve dai suoi affluenti bulgari pi\u00f9 del 4% del suo volume totale. Durante il suo scorrimento lungo il confine settentrionale, il fiume cresce in larghezza da 1,6 a 2,4 km. Il livello massimo del fiume si raggiunge durante le piene di giugno; si congela in media quaranta giorni all'anno.\nAlcuni grandi fiumi scorrono direttamente verso il mar Egeo. La maggior parte di loro scende velocemente dai monti nelle vallate, spesso con cascate. Il Marica, insieme con i suoi affluenti, forma il bacino di gran lunga pi\u00f9 ampio dell'intera pianura Tracia, provenendo dallo Sredna Gora, i fianchi meridionali della Stara Planina e dal lato settentrionale dei Rodopi orientali. Dopo aver lasciato il territorio bulgaro, il Marica forma la maggior parte del confine greco-turco. Lo Strimone e il Mesta (che separano i monti del Pirin dalla catena principale dei Rodopi) sono gli altri due fiumi pi\u00f9 grandi che si vanno a sfociare nel Mar Egeo. Entrambi raggiungono la foce attraverso il territorio greco.\nClima.\nConsiderata la piccola superficie, la Bulgaria ha un clima inusualmente variabile e complesso. Il Paese si trova tra le zone climatiche continentale e mediterranea, fortemente contrastanti. I monti e le valli agiscono come una barriera per le masse d'aria, causando contrasti netti nelle condizioni meteorologiche anche a breve distanza. La zona continentale \u00e8 predominante, poich\u00e9 le masse d'aria arrivano facilmente nella scoperta piana danubiana. L'influenza continentale, forte durante l'inverno, produce abbondanti nevicate e temperature molto rigide. L'influenza mediterranea aumenta durante la seconda met\u00e0 dell'estate e provoca calure e secche. L'effetto barriera dei monti Balcani si percepisce attraverso tutto il Paese: in media la Bulgaria settentrionale \u00e8 di un grado pi\u00f9 fredda delle zone pianeggianti meridionali. Dato che il mar Nero \u00e8 troppo piccolo per influenzare il clima su grandi distanze, ha una propria influenza solo nell'area immediatamente a ridosso della linea costiera.\nI monti Balcani rappresentano il confine meridionale dell'area nella quale circolano liberamente le masse d'aria continentali. I monti Rodopi marcano il limite settentrionale del dominio del sistema meteorologico mediterraneo. L'area nel mezzo, che include la pianura della Tracia Settentrionale, \u00e8 influenzata da una combinazione dei due sistemi, con una predominanza di quello continentale. Questa combinazione produce un clima caratterizzato da estati lunghe e alta umidit\u00e0. Il clima della regione \u00e8 pi\u00f9 rigido delle altre parti d'Europa alla stessa latitudine. A causa di questo clima di transizione le precipitazioni sono erratiche e possono variare da anno ad anno.\nLe precipitazioni medie annue in Bulgaria sono di circa 630 mm. La Dobrugia, nel nord-est, la zona costiera del Mar Nero e parte della pianura della Tracia Settentrionale ricevono meno di 500 mm. Il resto della pianura di Tracia Settentrionale e la piana danubiana prendono anch'esse una quantit\u00e0 minore della media; la Tracia \u00e8 spesso soggetta a siccit\u00e0 estive. Le zone elevate, su cui si accumulano la maggior parte delle precipitazioni, hanno una quantit\u00e0 media annua di 2\u00a0540 mm.\nLe valli, sparse attraverso i territori elevati hanno inversioni di temperatura che portano a una stagnazione dell'aria. Sofia si trova in un bacino simile, ma la sua altitudine (circa 530 metri) tende a moderare la temperatura estiva e ad abbassare l'alta umidit\u00e0 oppressiva. Sofia inoltre viene protetta dai venti provenienti dal Nord Europa dalle montagne che circondano il bacino. Le temperature medie di Sofia sono -3\u00a0\u00b0C in gennaio e circa 21\u00a0\u00b0C in agosto. Le precipitazioni medie sulla citt\u00e0 rientrano nella media del Paese e il clima rimane sufficientemente mite.\nIl clima costiero viene moderato dal mar Nero, ma i forti venti e le tempeste violente sono frequenti in inverno. Gli inverni lungo il Danubio sono freddi e pungenti, mentre le basse valli che si aprono verso sud sul confine greco e turco possono avere un clima invernale mite come sulle coste del mar Egeo.\nAmbiente.\nCome gli altri membri europei del Consiglio per la Mutua Assistenza Economica, la Bulgaria vedeva lo sviluppo industriale senza impedimenti come un segno vitale del benessere sociale e del progresso verso l'ideale socialista. Dato che questa linea di pensiero ha ridotto a un tab\u00f9 i problemi ambientali nella Bulgaria socialista, i danni ambientali dovuti alla politica industriale sono stati ignorati fino al crollo del regime di Todor \u017divkov (1962-1989). L'impegno del governo \u017divkov nell'industria pesante e la mancanza di fondi da investire in misure protettive, costrinse l'\u00e9lite politica a nascondere i pericoli ambientali, specialmente quando erano in ballo i rapporti con altri Paesi. Le industrie che non rispettavano gli standard di protezione dell'ambiente pagavano una minima tassa simbolica e non c'erano reali incentivi a istituire misure di protezione ambientale. Ancora nel 1990, i politici socialisti minimizzavano gli effetti sulla Bulgaria delle radiazioni provenienti dall'incidente nucleare di \u010cernobyl'. I cittadini vennero informati che non dovevano prendere tavolette di iodio n\u00e9 usare alcuna misura protettiva.\nNel 1991 gli ambientalisti bulgari stimavano che il 60% del territorio agricolo del Paese era stato danneggiato dall'uso eccessivo di pesticidi e fertilizzanti e dalla ricaduta delle polveri industriali; circa due terzi dei fiumi bulgari risultavano inquinati e tra questi lo Jantra veniva classificato come il pi\u00f9 sporco d'Europa. In quel momento circa due terzi delle foreste originarie erano state abbattute. A ogni modo, nonostante il governo riconoscesse il bisogno di una migliore protezione ambientale, la Bulgaria stanzi\u00f2 solo 10,4 miliardi di lev.\nProbabilmente il problema ambientale pi\u00f9 serio si trovava nel porto fluviale di Ruse. Dal 1981 al 1989, l'inquinamento chimico del Danubio che si diffondeva da un impianto che utilizzava cloro e sodio a Giurgiu, Romania, era diventato un argomento proibito in Bulgaria, poich\u00e9 costituiva una minaccia alle relazioni tra due Paesi del patto di Varsavia. Anche gli impianti chimici di Ruse contribuivano all'inquinamento. Gli ambientalisti della citt\u00e0 che si opponevano a questa situazione organizzarono le prime dimostrazioni e il primo gruppo politico indipendente a opporsi al regime \u017divkov. Nel primo anno di operativit\u00e0 dell'impianto di Giurgiu, i livelli di cloro a Ruse quasi raddoppiarono, superando del doppio il massimo consentito nell'estate del 1990. Pi\u00f9 di 3\u00a0000 famiglie abbandonarono la citt\u00e0 a dispetto delle restrizioni governative che miravano a nascondere il problema. Oltre al cloro e ai suoi sottoprodotti, l'impianto produceva agenti chimici per l'industria della gomma, e nel 1991 alcune fonti riportarono che l'impianto stava elaborando rifiuti industriali dei Paesi occidentali, entrambe attivit\u00e0 che avrebbero danneggiato l'ambiente di Ruse. Gli esperti internazionali affermarono che met\u00e0 delle sostanze inquinanti di Ruse provenivano da Giurgiu, e le altre da industrie bulgare. In risposta all'enorme movimento ambientale bulgaro, alcuni impianti bulgari sono stati chiusi o hanno adottato misure protettitive; a ogni modo, l'impianto di Giurgiu era in fase di espansione nel 1991.\nL'inquinamento delle terre agricole da parte di un impianto di lavorazione del rame, vicino alla citt\u00e0 di Srednogorie provoc\u00f2 dure critiche da parte dell'opinione pubblica. L'impianto emetteva fumi contenenti rame, piombo e arsenico. Nel 1988 rilasci\u00f2 acque inquinate potenzialmente tossiche nei fiumi vicini, le cui acque venivano usate per irrigare le coltivazioni della zona tra Plovdiv e Pazard\u017eik, che includeva alcune delle migliori zone agricole della Bulgaria. Risultarono inquinate anche le acque sotterranee vicino a questa zona. Cominciarono quindi i lavori nel tentativo di drenare nel Marica le acque inquinate. Vennero pianificati miglioramenti nella protezione ambientale per l'impianto di lavorazione del rame e per altre tre industrie nell'area di Plovdiv (un'industria per piombo e zinco, un'industria chimica e un'industria di lavorazione dell'uranio), ma ci vorranno anni per implementarle.\nNessuna delle maggiori citt\u00e0 della Bulgaria sfugge all'inquinamento ambientali. Le statistiche mostrano che il 70-80% dell'inquinamento dell'aria di Sofia viene causato dalle emissioni delle automobili, dei camion e degli autobus. Le inversioni di temperatura sulla citt\u00e0 aggravano il problema. Altri due produttori di agenti inquinanti, la \"Kremikovci AD\", lavorazione metallurgica e la miniera d'uranio a Buhovo (entrambe nella regione sud-occidentale del Paese), contaminano la regione con piombo, diossido di zolfo, acido solforico, etanolo e mercurio. La citt\u00e0 di K\u0103rd\u017eali ha subito e subisce ancora un forte inquinamento dovuto ai complessi industriali che usano piombo e zinco. Nel 1973 l'impianto petrolchimico vicino al porto di Burgas rilasci\u00f2 grandi quantit\u00e0 di cloro in un incidente simile a quello di Srednogorie. Gli ambientalisti stimarono che l'area nel raggio di trenta chilometri dall'impianto era stata resa inabitabile. L'aria di Burgas era inoltre pesantemente inquinata da carbonio e diossido di zolfo in 1990.\nNel 1990 gli scienziati ambientali affermarono che due terzi della popolazione bulgara era soggetta a un qualunque tipo di inquinamento. Nel 1991 la Bulgaria cominci\u00f2 a chiedere assistenza internazionale per risolvere i problemi ambientali. Oltre a unirsi alla Romania, alla Turchia, e alla Russia in studi scientifici sulla situazione critica del Mar Nero, la Bulgaria ha cercato attivamente tecnologia ambientale ed esperti dall'Europa occidentale e dagli Stati Uniti.\nGeografia politica.\nLa geografia politica bulgara \u00e8 cambiata molto dall'indipendenza dall'Impero ottomano nel 1878. La Russia, le cui vittorie militari avevano portato alla creazione dello Stato bulgaro, premeva per una \"Grande Bulgaria\", che includesse anche la Macedonia. Al Congresso di Berlino le grandi potenze europee imposero la formazione di uno Stato molto ridotto, diviso fino al 1885 in un principato di Bulgaria e una provincia autonoma ottomana, la Rumelia orientale.\nRegno pienamente indipendente dal 1908 al 1946 e quindi una repubblica, la Bulgaria cerc\u00f2 di espandere il proprio territorio con le due guerre balcaniche del 1912-13 e nelle due guerre mondiali. Usc\u00ec sconfitta negli ultimi tre conflitti, che portarono a significative riduzioni del territorio nel 1913 e nel 1919, anche se nel 1947 riacquis\u00ec il possesso della Dobrugia meridionale.\nPericoli naturali:\nterremoti, frane.\nAmbiente - questioni attuali:\ninquinamento dell'aria per le emissioni industriali; fiumi inquinati dagli scarichi delle fognature, di metalli pesanti, di detergenti; deforestazione; danneggiamento delle foreste a causa delle piogge acide; contaminazione del suolo da parte dei metalli pesanti degli impianti metallurgici e delle zone industriali.\nArea e confini.\nArea:\n\"Totale:\"\n110\u00a0910 km\u00b2\n\"Terre:\"\n110\u00a0550 km\u00b2\n\"Acque:\"\n360 km\u00b2\nArea - comparazione:\npoco pi\u00f9 piccola dell'Italia settentrionale\nConfini di terra:\n\"Totale:\"\n1\u00a0808 km\n\"Paesi confinanti:\"\nGrecia 494 km, Macedonia del Nord 148 km, Romania 608 km, Serbia 318 km, Turchia 240 km\nLinea costiera:\n354 km\nPunti estremi:\n\"Punto pi\u00f9 basso:\"\nMar Nero 0 m\n\"Punto pi\u00f9 alto:\"\nMusala 2\u00a0925 m\nRisorse naturali e utilizzo delle terre.\nRisorse naturali:\nbauxite, rame, alluminio, zinco, carbone, legname, terre arabili\nUtilizzo delle terre:\n\"Terre arabili:\"\n43%\n\"Raccolti permanenti:\"\n2%\n\"Pascoli permanenti:\"\n14%\n\"Foreste:\"\n38%\n\"Altro:\"\n3% (stima del 1999).\nTerre irrigate:\n12\u00a0370 km\u00b2 (stima del 1993)."}
{"id": "939432", "revid": "15756", "url": "https://it.wikipedia.org/wiki?curid=939432", "title": "Ruota lenticolare", "text": "Nel ciclismo la ruota lenticolare \u00e8 una particolare ruota per bici da corsa in cui non vi sono pi\u00f9 i raggi a collegare il mozzo al cerchio, ma un'unica struttura solida, inventata da Antonio Dal Monte. Il nome deriva dalla forma del disco in questione, che non \u00e8 piatto, ma appunto a forma di lente con il profilo che \u00e8 studiato appositamente per avere un'ottima penetrazione aerodinamica ovvero una bassa resistenza aerodinamica.\nVenne introdotta nel mondo delle competizioni agonistiche per la prima volta da Francesco Moser in occasione del suo Record dell'ora del 1984. Il vantaggio dato da tale ruota permise al ciclista trentino di migliorare la prestazione del 1972 di Eddy Merckx. Nel 1984 Moser us\u00f2 la ruota lenticolare per vincere la crono conclusiva e la classifica finale del Giro d'Italia e la us\u00f2 anche la nazionale italiana di ciclismo che vinse alle olimpiadi di Los Angeles la medaglia d'oro nella 100\u00a0km.\nTuttavia in seguito il suo utilizzo venne proibito dall'Unione Ciclistica Internazionale, che oggi ne permette l'uso solo nelle gare a cronometro e nel ciclismo su pista. Uno svantaggio tipico, in particolar modo all'aperto ovvero fuori da velodromi, \u00e8 la maggiore difficolt\u00e0 di guida della bici specie in percorsi tortuosi (causa vortici e turbolenza in curva) e in presenza di vento laterale, motivo per cui il suo utilizzo \u00e8 tipicamente riservato, con maggiore sicurezza, alla ruota posteriore accoppiata ad una ruota a razze o ad alto profilo anteriore."}
{"id": "939445", "revid": "104458", "url": "https://it.wikipedia.org/wiki?curid=939445", "title": "Gara a cronometro", "text": ""}
{"id": "939447", "revid": "1473486", "url": "https://it.wikipedia.org/wiki?curid=939447", "title": "Gino Pancino", "text": "Carriera.\nCresciuto nel Club ciclistico Stefanutti e nel Gruppo sportivo Portoflex di San Vito al Tagliamento (Pn) inizi\u00f2 a gareggiare nel 1959 nella categoria esordienti ed ottenne quattro vittorie fra strada e pista. Pass\u00f2 allievo nel 1960 e vinse nove gare, fra cui il titolo regionale a cronometro. Ancora sei successi nel 1961 e 1962, sempre da allievo, quindi fu dilettante nel 1963 con tre successi e diversi piazzamenti. Nel 1965 ottenne cinque vittorie.\nNel 1966 fu in finale nel campionato italiano a squadre e venne selezionato per i mondiali, in cui vinse il titolo dell'inseguimento a squadre con Roncaglia, Chemello e Castello battendo in finale la Germania con il tempo di 4'30\"51. Lo stesso anno fu campione regionale di ciclocross e partecip\u00f2 alla preolimpica in Messico. Fu il primo friulano non professionista a fregiarsi di un titolo mondiale.\nNel 1967 fu secondo ai campionati del mondo nell'inseguimento a squadre ad Amsterdam, quindi secondo ai campionati italiani ed anche alla preolimpica su strada a Citt\u00e0 del Messico e campione regionale dell'inseguimento individuale.\nNel 1968 ai Giochi della XIX Olimpiade fece parte della squadra che, sempre nell'inseguimento a squadre, conquist\u00f2 la medaglia di bronzo. Nel 1969 fu campione italiano nella 100 km a squadre con la \"Ciclisti Padovani\" e campione italiano a squadre di inseguimento con il Veneto, con Savi, Bazzan e Morbiatto. Sempre nell'anno ottenne otto vittorie e partecip\u00f2 ai mondiali di Brno in Cecoslovacchia.\nOnorificenze.\nCollare d'oro al merito sportivo,\n- C.O.N.I., Milano 12 ottobre 2021"}
{"id": "939448", "revid": "1543377", "url": "https://it.wikipedia.org/wiki?curid=939448", "title": "Decreti di Dio", "text": "Il decreto di Dio \u00e8 un termine della teologia cristiana con il quale si intende il progetto complessivo che Dio ha sovranamente stabilito dall'eternit\u00e0 per il mondo e la sua storia. Questo concetto \u00e8 particolarmente rilevante per il Calvinismo.\nL'apostolo Paolo ne parla in questi termini: \"In lui siamo anche stati fatti eredi, essendo stati predestinati secondo il proposito di colui che compie ogni cosa secondo la decisione della propria volont\u00e0,\" (Efesini 1:11). La Confessione di fede di Westminster fornisce a questo concetto la sua definizione pi\u00f9 classica: \"I decreti di Dio sono il Suo eterno proposito, secondo il consiglio della Sua volont\u00e0, per cui Egli, per la Sua propria gloria, ha prestabilito tutto ci\u00f2 che deve accadere\" (D. 7).\nDiversi tipi di decreti di Dio.\nVi sono analogie fra il concetto di decreto riferito a Dio e quello normalmente inteso in giurisprudenza, cio\u00e8 l'atto di carattere legislativo, amministrativo o giudiziario emanato da un organo esecutivo e contenente norme giuridiche), ma anche importanti differenze. I teologi fanno una distinzione fra decreto teleologico (i Suoi propositi, progetti, finalit\u00e0) e decreto prescrittivo. \nUn parallelo pi\u00f9 stretto esiste fra decreto prescrittivo di Dio e decreto umano. Il decreto prescrittivo si riferisce ai comandamenti ed alle leggi che Dio ha stabilito per le creature umane. Essi richiedono ubbidienza e sono spesso trasgrediti. Il decreto teleologico, d'altro canto, si riferisce al progetto di Dio (eterno, onnicomprensivo, immutabile ed efficace) che Egli sviluppa attraverso la storia.\nAlcuni esempi biblici di decreto umano sono il decreto di Dario che imponeva ai suoi cittadini di adorare un simulacro (Daniele 6:7-12), il decreto di Ciro di ricostruire il Tempio di Gerusalemme, e quello di Cesare di fare un censimento in Palestina (Luca 2:1; Atti 17:7). \"Decreto\" (\"Dogma\", nel greco del Nuovo Testamento, viene pure usato per le decisioni prese dalla Chiesa primitiva nel Concilio di Gerusalemme (Atti 16:4), come pure le varie prescrizioni legali del Giudaismo (Efesini 2:15; Colossesi 2:14,15).\nTermini simili sono pure usati per il decreto di Dio contro Nabucodonosor: (\"un decreto dell'Altissimo, che sar\u00e0 eseguito sul re, mio signore\" Daniele 4:24); il Suo decreto concernente la pioggia ed il mare (Giobbe 28:26; Proverbi 8:29), e per le Sue leggi che governano la vita umana (es. Salmo 119:5,8,12). Vi sono pure casi in cui il decreto di Dio si riferisce alle leggi e prescrizioni da Lui stabilite nella storia (Esodo 15:25; Romani 1:32).\nTalvolta \u00e8 difficile distinguere un decreto che \u00e8 rivelazione storica di parte degli eterni propositi di Dio, da un regolamento o ordine di Dio nella storia che non si riferisca specificatamente al decreto eterno (vedi Salmo 2:7).\nLa discussione teologica sui decreti di Dio.\nLa discussione teologica sui decreti di Dio normalmente \u00e8 limitata al progetto eterno stabilito da Dio sin da prima della fondazione del mondo. A differenza dei governanti umani, Dio \u00e8 esistito da sempre. Egli \u00e8 esistito gi\u00e0 da prima che il mondo fosse creato e il Suo decreto o piano eterno \u00e8 stato stabilito prima della creazione. Gli eletti, infatti, sono stati eletti \"prima della creazione del mondo\" (Efesini 1:4; cfr. Ebrei4:3; 1 Pietro 1:20; 2 Timoteo 1:9; 1 Corinzi 1:7; Efesini 3:11).\nIl rapporto fra eternit\u00e0 e tempo, fra la sovranit\u00e0 di Dio e la responsabilit\u00e0 umana, rende a noi molto difficile la comprensione dell'eterno decreto di Dio. A questo riguardo si devono fare importanti distinzioni. Il decreto non \u00e8 eterno in esattamente lo stesso senso che Dio \u00e8 eterno. Il decreto \u00e8 risultato della libera e sovrana volont\u00e0 di Dio. Esso dev'essere quindi distinto dagli atti necessari di Dio all'interno della divina Trinit\u00e0. Il decreto di Dio dev'essere pure distinto dalla sua esecuzione nella storia. Il decreto della creazione non si identifica nella creazione fattuale del mondo \"nel principio\" (Genesi 1:1). Il decreto di inviare Ges\u00f9 Cristo non \u00e8 eseguito fintanto che Ges\u00f9 non nasce da Maria ai giorni di Cesare Augusto (Luca 2:1-7). Un'altra importante distinzione sorge quando agenti umani sono usati per eseguire il decreto di Dio. Alcuni avvenimenti decretati hanno luogo per azione diretta di Dio, come la creazione, la rigenerazione e la prima e seconda venuta di Ges\u00f9 Cristo. Altri avvenimenti decretati sono portati avanti nella storia attraverso agenti umani. Alcune volte avvengono attraverso agenti umani ubbidienti che vivono secondo la legge di Dio, altre volte attraverso azioni di persone peccatrici e disubbidienti, come nel caso della crocifissione di Ges\u00f9 Cristo.\nDietro la croce di Cristo soggiace chiaramente un decreto di Dio. Prima della Sua morte Ges\u00f9 dichiara: \"Perch\u00e9 il Figlio dell'uomo, certo, se ne va, come \u00e8 stabilito; ma guai a quell'uomo per mezzo del quale egli \u00e8 tradito!\" Luca 22:22), e Pietro dice al suo uditorio di Pentecoste che Ges\u00f9 di Nazareth: \"...quest'uomo, quando vi fu dato nelle mani per il determinato consiglio e la prescienza di Dio, voi, per mano di iniqui, inchiodandolo sulla croce, lo uccideste\" Atti 2:23). Poco pi\u00f9 tardi, un gruppo di credenti confessa nella loro preghiera: \"Proprio in questa citt\u00e0, contro il tuo santo servitore Ges\u00f9, che tu hai unto, si sono radunati Erode e Ponzio Pilato, insieme con le nazioni e con tutto il popolo d'Israele, per fare tutte le cose che la tua volont\u00e0 e il tuo consiglio avevano prestabilito che avvenissero\" (Atti 4:27,28). Eppure la crocifissione era stata un crimine orrendo; i crocifissori avevano trasgredito i comandi di Dio, la Sua precisa volont\u00e0. Ciascuno di questi tre brani citati si riferiscono, infatti al peccato di coloro che avevano preso parte alla crocifissione: Giuda, Erode, Ponzio Pilato, i pagani, e Israele. La crocifissione faceva parte dell'eterno decreto di Dio, ciononostante vi \u00e8 implicata un'azione umana peccaminosa. La colpa di tali azioni, per\u00f2, non \u00e8 minimizzata anche quando \u00e8 funzionale a realizzare il decreto di Dio. La riflessione su questo avvenimento cruciale della storia della salvezza \u00e8 utile, dato che implica questioni molto complesse, soprattutto al riguardo di come va compreso il rapporto fra decreto di Dio e storia umana.\nI riferimenti biblici al riguardo dei decreti di Dio sono generalmente collegati a situazioni storiche concrete che si prefiggono di promuovere nei credenti consolazione, certezza, sicurezza e fiducia in Dio. Nelle parole del Salmista: \"Il SIGNORE rende vano il volere delle nazioni, egli annulla i disegni dei popoli. La volont\u00e0 del SIGNORE sussiste per sempre, i disegni del suo cuore durano d'et\u00e0 in et\u00e0\" (Salmo 33:10,11). Infatti: \"Ci sono molti disegni nel cuore dell'uomo, ma il piano del SIGNORE \u00e8 quello che sussiste.\" (Proverbi 19:21).\nDecreti di Dio e profezia.\nI decreti eterni di Dio forniscono pure spiegazione alla profezia di predizione. Il decreto di Dio \u00e8 in larga parte occulto, segreto, non rivelato. Coloro che avevano crocifisso Cristo non erano consapevoli del decreto di Dio che riguardava le loro azioni. La profezia, per\u00f2, rivela caratteristiche-chiave del progetto eterno di Dio. La prima di queste profezie \u00e8 la promessa di un Salvatore: \"Io porr\u00f2 inimicizia fra te e la donna, e fra la tua progenie e la progenie di lei; questa progenie ti schiaccer\u00e0 il capo e tu le ferirai il calcagno\" (Genesi 3:15. Questa promessa corre come un filo d'oro attraverso l'intera Bibbia.\nIsaia fa frequentemente riferimento al decreto di Dio e contrappone il Dio vivente agli idoli. \"Il SIGNORE degli eserciti l'ha giurato, dicendo: \u00abIn verit\u00e0, come io penso, cos\u00ec sar\u00e0; come ho deciso, cos\u00ec avverr\u00e0. Frantumer\u00f2 l'Assiro nel mio paese, lo calpester\u00f2 sui miei monti; allora il suo giogo sar\u00e0 tolto da essi, e il suo carico sar\u00e0 tolto dalle loro spalle\u00bb. Questo \u00e8 il piano deciso contro tutta la terra; questa \u00e8 la mano stesa contro tutte le nazioni. Il SIGNORE degli eserciti ha fatto questo piano; chi potr\u00e0 frustrarlo? La sua mano \u00e8 stesa; chi gliela far\u00e0 ritirare?\" (Isaia 14:24-27).\nParte del decreto di Dio non si \u00e8 ancora realizzato nella storia, ma \u00e8 stato rivelato dalla profezia. Essa fornisce la base della speranza cristiana del secondo avvento di Cristo, il compimento del Regno di Dio e la vita eterna nel \"nuovo cielo e nuova terra\".\nI decreti di Dio nella storia della teologia.\nLa dottrina sugli eterni decreti di Dio, riceve particolare considerazione soprattutto nell'ambito della tradizione agostiniana e calvinista in connessione con le dottrine della predestinazione e della sovranit\u00e0 di Dio.\nAll'interno del Calvinismo sorgono dibattiti sull'insegnamento di Arminio, condannato al Sinodo di Dordrecht nel 1618-1619. Lo scolasticismo protestante raffina i termini della questione della predestinazione e comporta dispute fra coloro che appoggiano il sopralapsarianismo e l'infralapsarianismo, le controversie nelle chiese ugonotte sull'insegnamento di Mo\u00efse Amyraut e simili. Dopo il declino dello scolasticismo protestante ed il sorgere del pietismo, \"religione del cuore\", la questione risorge con il metodismo che favorisce l'arminianesimo, e George Whitefield un \"metodismo calvinista\".\nLa teologia pelagiana e liberale restringono i decreti di Dio solo al fatto che Dio conosce in anticipo ci\u00f2 che l'essere umano liberalmente decide e che quindi Dio non determina, indebolendo cos\u00ec notevolmente (alcuni dicono pregiudicando) il concetto biblico di decreti di Dio con i concetti di iniziativa e cooperazione umana.\nObiezioni al concetto di eterno decreto di Dio.\nLe obiezioni tradizionali alla dottrina degli eterni decreti di Dio sono incentrate nel sostenere che essa sia incoerente con la responsabilit\u00e0 umana, renda la storia priva di significato, come pure renda Dio autore ultimo del peccato. La distinzione prima menzionata e l'illustrazione sulla crocifissione di Cristo rispondono a tali obiezioni. Se non si distingue fra decreto teleologico e decreto prescrittivo, se non si distingue fra il decreto di Dio ed il modo complesso in cui esso viene eseguito, conduce ad una concezione fatalistica e determinista dei decreti di Dio. Allora gli esseri umani appaiono solo come robot e la storia \u00e8 intesa come il programma di un computer o come una rappresentazione teatrale dove tutto \u00e8 gi\u00e0 stabilito sul copione.\nLa storia acquista il suo significato in parte quando si considera come il decreto di Dio sia occulto, non rivelato, segreto e dal fatto che Dio esiga che la nostra vita sia governata dai Suoi comandi rivelati. Anche se la caduta di Adamo e la crocifissione di Cristo sono inclusi nel decreto di Dio, le Sacre Scritture indicano chiaramente che il decreto non ne forza l'esito. Gli esseri umani agivano liberamente, ma irresponsabilmente; essi facevano precisamente ci\u00f2 che Dio aveva loro comandato di \"non\" fare."}
{"id": "939449", "revid": "465169", "url": "https://it.wikipedia.org/wiki?curid=939449", "title": "Scuola austriaca", "text": "La scuola austriaca, conosciuta anche come la scuola di Vienna o la scuola psicologica, \u00e8 una scuola di pensiero economico eterodosso che proclama una stretta aderenza all'individualismo metodologico. A livello politico, ha originato e influenzato le teorie e i movimenti libertariani e, in maniera minore, anche quelli liberisti.\nIl suo nome deriva dal fatto che molti dei suoi membri, come Friedrich von Hayek e Ludwig von Mises, erano austriaci ed ex-studenti dell'Universit\u00e0 di Vienna.\nIntroduzione.\nLa scuola austriaca sostiene che l'unica teoria economica valida debba derivare logicamente dai principi basilari dell'azione umana. Oltre al suo approccio formale alla teoria, spesso chiamato prasseologia, la scuola ha sempre predicato un approccio interpretativo alla storia. Il metodo prasseologico permette di derivare le leggi dell'economia valide per ogni azione umana, mentre l'approccio interpretativo si occupa di singoli eventi storici.\nL'approccio della scuola austriaca \u00e8 razionalista (pur annoverando due anime, una kantiana e l'altra aristotelica) e si distingue sia dall'approccio platonico/positivista della moderna economia di scuola neoclassica ora dominante, sia dallo storicismo della scuola storica tedesca e degli istituzionalisti americani. Sebbene il metodo prasseologico sia assai diverso da quello attualmente usato dalla maggior parte degli economisti, esso \u00e8 essenzialmente identico all'approccio tradizionalmente tenuto dagli economisti classici di scuola britannica, dai primi economisti continentali e dai tardo-scolastici. La metodologia austriaca \u00e8 una netta contrapposizione alla scuola classica del pensiero economico, che si \u00e8 sviluppata a partire dal XV secolo fino all'era moderna e che ha annoverato tra i propri sostenitori economisti del calibro di David Hume, Adam Smith, David Ricardo, Nassau Senior, John Elliot Cairnes; mentre raccoglie il lascito di grandi autori come, ad esempio, Richard Cantillon, Anne Robert Jacques Turgot, Jean-Baptiste Say e Fr\u00e9d\u00e9ric Bastiat.\nIl filone principale della scuola austriaca include Carl Menger, Eugen von B\u00f6hm-Bawerk, Ludwig von Mises, Friedrich von Hayek, Murray Rothbard, Ludwig Lachmann, Israel Kirzner, e in misura periferica Benjamin Anderson, Friedrich von Wieser, Gottfried Haberler, Fritz Machlup. L'elite contemporanea degli austriaci include: Walter Block, Peter Boettke, Thomas DiLorenzo, Roger Garrison, Hans-Hermann Hoppe, Jes\u00fas Huerta de Soto, J\u00f6rg Guido H\u00fclsmann, Don Lavoie, Ralph Raico, George Reisman, Joseph Salerno.\nSebbene le sue tesi siano controverse e si chiamino in qualche modo fuori dal filone principale della teoria neoclassica (cos\u00ec come sono opposte a molte delle idee di J.M. Keynes), la scuola austriaca ha avuto una certa influenza, a causa della sua enfasi sulla fase creativa (ossia l'elemento 'tempo') della produttivit\u00e0 economica e del suo interrogarsi sulle basi della teoria del comportamento connessa con l'economia neoclassica.\nI teorici della scuola austriaca raccomandano di rendere minima l'influenza dei governi sull'economia, chiedono una forte protezione della propriet\u00e0 privata e supportano in generale l'individualismo. Per questo motivo sono spesso citati a sostegno da gruppi liberisti \"laissez-faire\", \"libertarian\" e oggettivisti, sebbene economisti di scuola austriaca come Ludwig von Mises insistano sul fatto che la \"prasseologia\" deve prescindere dai valori: non rispondere cio\u00e8 all'ipotetica domanda \"\u00e8 giusto adottare questa politica economica?\", ma piuttosto alla domanda, a fondamento dell'eterogenesi dei fini, \"se questa politica fosse realizzata, avrebbe gli effetti desiderati?\"\nStoria.\nLa rottura con la tradizione dell'economia classica.\nGli economisti classici avevano incentrato la loro analisi sul concetto di valore, derivato dalla quantit\u00e0 di lavoro necessaria a produrre i beni (valore lavoro).\nAlla fine del XIX secolo il centro dell'analisi economica si spost\u00f2 sui concetti di utilit\u00e0 marginale e costo marginale. La Scuola austriaca fu una delle tre scuole di pensiero economico da cui nacque la rivoluzione marginalista degli anni settanta di quel secolo, e diede il maggior contributo all'innovativo approccio soggettivista all'economia. Il libro del 1871 di Carl Menger, \"Principles of Economics\", fu un catalizzatore per questa evoluzione. Mentre il marginalismo diventava sempre pi\u00f9 influente, incominci\u00f2 a crearsi intorno a Menger una scuola di pensiero (chiamata \"Scuola psicologica\", \"Scuola di Vienna\", o - come \u00e8 maggiormente conosciuta oggi - \"Scuola austriaca\"), che ebbe un ruolo importante nel successivo sviluppo delle teorie economiche.\nLa scuola nacque a Vienna, anche se c'\u00e8 da sottolineare che alcuni dei suoi aderenti, come Murray Rothbard, hanno tratto molti spunti dalla \"Scuola di Salamanca\" del XV secolo, che aveva sede nell'Universit\u00e0 di Salamanca, e dai fisiocrati francesi del XVIII secolo.\nLe teorie degli economisti austriaci si distinguono da quelle degli economisti classici in particolare per l'enfasi assegnata al sistema dei prezzi, su cui Ludwig von Mises e Friedrich von Hayek ritenevano fosse fondata la stessa esistenza di qualsiasi calcolo economico, che in mancanza di prezzi derivati dal libero scambio e garanzie per la propriet\u00e0 privata \u00e8 considerato impossibile.\nGli economisti austriaci furono i primi a criticare apertamente e duramente le teorie marxiste e la dottrina hegeliana. Il primo libro fondamentale della Scuola austriaca, ovvero \"Principles of Economics\" di Carl Menger, venne scritto quattro anni dopo il primo libro del Capitale di Karl Marx, mentre il secondo e il terzo libro seguirono rispettivamente di quattordici e di ventitr\u00e9 anni l'opera di Menger. Lo stesso B\u00f6hm-Bawerk scrisse negli anni ottanta e novanta del XIX secolo diverse critiche molto approfondite nei confronti del marxismo.\nUna svolta all'interno della Scuola austriaca avvenne dopo l'avvento al potere in Germania di Adolf Hitler. Data l'impossibilit\u00e0 di convivenza con il Terzo Reich, molti economisti austriaci scapparono dall'Austria, paese-fulcro di tutta la scuola. La maggior parte degli economisti, tra cui Ludwig von Mises, si stabilirono negli Stati Uniti.\nI due filoni della scuola austriaca.\nNel corso del tempo gli economisti austriaci si sono divisi in due gruppi.\nIl primo gruppo, segue l'approccio iniziato da Friedrich von Hayek e manifesta una certa diffidenza nei confronti dei concetti neoclassici ma accetta un largo utilizzo dei suoi metodi (compresi i modelli matematici).\nIl secondo gruppo segue l'approccio di Ludwig von Mises e Murray Rothbard e rifiuta le teorie neoclassiche del economia del benessere e del consumatore, sostiene l'inapplicabilit\u00e0 dei metodi statistici e matematici all'economia e afferma che la teoria economica nel suo complesso \u00e8 andata fuori strada nel ventesimo secolo. Considerano l'approccio di Von Mises come un paradigma alternativo alla teoria economica dominante neoclassica.\nBryan Caplan ha scritto che \nAlan Greenspan, presidente della Federal Reserve per 18 anni, in merito alla Scuola austriaca nel 2000 disse: \nContributi.\nI contributi maggiori della Scuola austriaca in economia sono:"}
{"id": "939450", "revid": "78273", "url": "https://it.wikipedia.org/wiki?curid=939450", "title": "Inigo I Arista", "text": ""}
{"id": "939453", "revid": "287204", "url": "https://it.wikipedia.org/wiki?curid=939453", "title": "Sheldon Adelson", "text": "Nel 2008 era il terzo uomo pi\u00f9 ricco degli USA (dopo Bill Gates e Warren Buffett), e dodicesimo uomo pi\u00f9 ricco del mondo secondo la rivista Forbes, con un patrimonio stimato in 26 miliardi di dollari. Nel 2009, complice la crisi economica, il patrimonio di Adelson si era ridotto in modo drastico, in pochi mesi perse 24 miliardi di dollari, anche se nel 2013 risal\u00ec a 26,5 miliardi. Nel gennaio 2021, poco prima della sua morte, era secondo Forbes la diciannovesima persona pi\u00f9 ricca del mondo con un patrimonio stimato di 35,1 miliardi di dollari statunitensi.\nBiografia.\nNato da genitori ebrei, il padre di Adelson \u00e8 originario dell'Europa dell'est. Era un imprenditore nel quartiere di Dorchester a Boston, Massachusetts, dove Adelson \u00e8 nato e cresciuto. Adelson Junior, inizi\u00f2 a lavorare in giovane et\u00e0 vendendo giornali agli angoli delle strade e avvi\u00f2 il suo primo business quando aveva dodici anni. Negli anni seguenti, ha lavorato come broker di mutui, consulente per gli investimenti e consulente finanziario. Ha avviato poi un business di vendita di kit da toilette e nel 1960 un'attivit\u00e0 di tour charter con due amici. Ha frequentato il City College di New York, ma non ha mai terminato gli studi universitari.\nAdelson ha costruito la sua fortuna da zero, diventando presto milionario, anche se all'et\u00e0 di trent'anni aveva costruito e perso la sua fortuna due volte. Nel corso della sua carriera commerciale, Adelson ha creato quasi cinquanta aziende, scalando rapidamente la classifica dei miliardari mondiali: se nel 2003 il suo patrimonio era stimato in circa 1,4 miliardi di dollari, in 4 anni ha moltiplicato per venti volte la sua fortuna. Ha da sempre abbracciato la causa di Israele e vi ha contribuito con una donazione di 30.000.000 $ nel 2006 ed una successiva donazione di 25.000.000 $ nel 2007.\nAdelson divorzi\u00f2 dalla prima moglie, Sandra, nel 1988 e incontr\u00f2 la sua attuale moglie, Miriam Ochsorn, ad un appuntamento al buio l'anno successivo. Si sposarono nel 1991. Miriam Adelson \u00e8 un medico che dirige la Dr. Miriam and Sheldon G. Adelson Clinic, clinica per abuso di droga. Due dei figli di Adelson, Mitchell e Gary, hanno lottato contro la tossicodipendenza. Dal 2001 Adelson ha sofferto di neuropatia periferica ed ha dovuto utilizzare un bastone per camminare.\nAffetto da linfoma non Hodgkin, \u00e8 morto per complicazioni legate al trattamento della malattia nel gennaio 2021 all'et\u00e0 di 87 anni.\nAttivit\u00e0.\nLa fonte originale della ricchezza Adelson \u00e8 stata la fiera di computer ed informatica Comdex, che lui ed i suoi partner hanno sviluppato per l'industria informatica. La prima \u00e8 stata nel 1979 ed \u00e8 stata l'unica fiera di informatica per gran parte degli anni dal 1980 al 1990.\nNel 1988, Adelson e il suo partner acquistarono il Sands Hotel&amp;Casino di Las Vegas, Nevada, l'ex luogo di ritrovo di Frank Sinatra e dei Rat Pack, per portare Las Vegas in una nuova fase di business attraverso il settore fieristico e fondarono il gruppo Las Vegas Sands. L'anno seguente, Adelson e il suo partner costruirono il Sands Expo and Convention Center, il primo centro congressi privato negli Stati Uniti.\nNel 1991, mentre era in luna di miele a Venezia con la sua seconda moglie, Miriam, Adelson trov\u00f2 l'ispirazione per un mega-hotel resort a Las Vegas. Rase al suolo (da implosione) il venerabile Sands e spese 1,5 miliardi per costruire il The Venetian, un resort hotel a tema su Venezia con casin\u00f2. Questo hotel ha rivoluzionato l'industria del lusso e degli alberghi di Las Vegas ed \u00e8 stato onorato con premi di architettura e di altri titoli, come uno dei migliori hotel del mondo. Nel 2003 ha aggiunto la Tower Suite Venezia dando al The Venetian 4.049 suite, 18 ristoranti, un centro commerciale con canali, gondole e gondolieri che cantano.\nNel 1995, Adelson ed i soci hanno venduto la divisione Interface Group Show, tra cui la mostra COMDEX, alla SoftBank Corporation del Giappone per 862 milioni di dollari, la quota spettante ad Adelson fu di poco pi\u00f9 di 500 milioni di dollari.\nAdelson ha guidato un grande progetto per portare il nome Sands a Macao, la citt\u00e0 d'azzardo cinese che \u00e8 stata una colonia portoghese fino al dicembre 1999. Cos\u00ec inaugur\u00f2, nel maggio 2004, il primo casin\u00f2 in stile Las Vegas a Macao, nella Repubblica popolare cinese. Adelson, fatto il suo nuovo investimento iniziale di 265 milioni di dollari, ha moltiplicato pi\u00f9 di quattordici volte il suo capitale grazie a questo casin\u00f2.\nNel maggio 2006, Adelson's Las Vegas Sands si \u00e8 aggiudicata una licenza molto contestata, la costruzione di un casin\u00f2 resort di Marina Bay a Singapore. Il nuovo casin\u00f2, Marina Bay Sands, inaugurato nel 2010 \u00e8 costato 5,4 miliardi di dollari (non confermati).\nNel mese di agosto 2007, Adelson ha aperto al costo di 2,4 miliardi di dollari il Venetian Macao Resort Hotel in Cotai e ha annunciato di avere un progettato imponente per la zona, un'area concentrata di resort chiamata Striscia di Cotai. Adelson ha detto che aveva in mente di aprire altri alberghi sotto marche come Four Seasons, Sheraton e St. Regis. La sua Las Vegas Sands prevede di investire 12 miliardi di dollari e costruire 20.000 camere d'albergo sulla striscia del Cotai entro il 2010.\nNel settembre 2007, Adelson ha annunciato che la Sands avrebbe aperto il suo secondo hotel a Macao, il Sands Macao Hotel inaugurato nel mese di ottobre dello stesso anno.\nNel 2007, Adelson ha fatto un tentativo senza successo di acquistare partecipazioni di controllo nel giornale Maariv israeliano. Ma vedendo che non riusciva l'acquisizione, ha proceduto con un piano parallelo quello di pubblicare un quotidiano gratuito. La prima edizione del nuovo giornale, Israele Hayom, \u00e8 stata pubblicata il 30 luglio 2007.\nContributi politici.\nNel 2005, Adelson e sua moglie sono stati entrambi tra i 53 enti che hanno finanziato, con il massimo di 250.000 dollari ciascuno (quindi il contributo totale della coppia \u00e8 stato di $ 500.000) per l'elezione nel secondo mandato del presidente George W. Bush.\nNel 2006 Adelson ha contribuito con 25 milioni di dollari l'organizzazione Birthright Israel, che finanzia i viaggi di giovani ebrei in Israele. Sempre nel 2006 ha contribuito con 25 milioni di dollari il Yad Vashem Holocaust Martyrs' and Heroes' Remembrance Authority.\nNel 2007 Adelson ha fondato la 527\u00b0 lobby il gruppo Freedom's Watch, un gruppo che finanzia il coinvolgimento continuo degli americani nella guerra in Iraq, ed \u00e8 gestito e sostenuto, in parte, da ex funzionari dell'amministrazione Bush. Ha, senza successo, finanziato diversi repubblicani candidati al Congresso e originariamente era destinato a raccogliere fino a $ 250 milioni per attaccare la campagna presidenziale di Barack Obama. Obama e McCain hanno entrambi affermato che volevano che questi gruppi rimanessero fuori delle elezioni presidenziali. Un portavoce Freedom's Watch ha detto che si concentreranno sulle campagne congressuali.\nSempre nel 2007, Adelson ha finanziato altri 25 milioni di dollari nel programma Birthright Israel, consentendo a circa 20.000 persone di prendere parte al programma.\nAdelson nel 2008 ha finanziato con 25 milioni di dollari la M.I.S. Hebrew Academy in Las Vegas per costruire una scuola superiore ebraica. Adelson ha anche finanziato la Dr. Miriam e Sheldon G. Adelson Medical Research Foundation di Boston. AMRF \u00e8 una fondazione privata impegnata nella ricerca clinica e di base per prevenire, ridurre o eliminare la malattia invalidanti e pericolose per la vita. Questa fondazione ha avviato il Programma Adelson Program in Neural Repair and Rehabilitation (APNRR) con 7,5 milioni di dollari donati a ricercatori che collaborano a 10 universit\u00e0. Adelson ha pubblicamente promesso miliardi per la ricerca medica e ha incoraggiato i ricercatori a contattare AMRF con le idee che devono essere finanziate.\nInsieme a sua moglie, la dottoressa Miriam Adelson, Sheldon Adelson \u00e8 stato presentato per il premio Woodrow Wilson per la Corporate Citizenship al Woodrow Wilson International Center for Scholars della Smithsonian Institution. La cerimonia si \u00e8 svolta il 25 marzo 2008 a Las Vegas , Nevada.\nSheldon Adelson ha ricevuto anche il Chairman's Award dalla politica Nevada Research Institute, per il suo impegno per promuovere i principi del libero mercato in Nevada.\nInoltre, il presidente George W. Bush ha nominato il Adelsons a far parte della delegazione d'onore per accompagnarlo a Gerusalemme per la celebrazione del 60\u00ba anniversario dello Stato d'Israele, maggio 2008.\nNel corso della campagna per le elezioni presidenziali americane del 2011, Adelson ha espresso pubblicamente il suo appoggio verso Mitt Romney con un finanziamento record pari a 70 milioni di Dollari in favore del candidato del Partito Repubblicano.\nControversie.\nNel giugno 2008 il \"The New Yorker\" riporta molte polemiche che coinvolgono Adelson. Nel 2008 Richard Suen, un uomo d'affari di Hong Kong che aveva aiutato Adelson ad avere contatti con alti funzionari cinesi per ottenere la licenza del Sand Macao, accus\u00f2 Adelson di aver rinnegato il loro accordo e non essere stato pagato. La sentenza dichiar\u00f2 Suen vincitore, 43.800 dollari. Per lo stesso motivo, dopo, si presentarono altri tre presunti 'intermediari' che hanno fatto causa per almeno $ 450 milioni.\nDurante il processo Suen Bill Weidner, presidente della compagnia Adelson Las Vegas Sands, ha testimoniato su una conversazione telefonica tra Adelson e il suo amico Tom DeLay su un disegno di legge proposto dal deputato Tom Lantos, che avrebbe impedito al comitato olimpico statunitense di votare a favore della candidatura cinese per ospitare le Olimpiadi estive del 2008. Poche ore dopo DeLay richiam\u00f2 e Adelson ha detto che poteva dire al sindaco di Pechino 'questo disegno di legge non vedr\u00e0 mai la luce del giorno.' La risoluzione non \u00e8 passata. Adelson ha testimoniato in tribunale che il fallimento della risoluzione '... portato dalla stampa di altri atti normativi, (non da) una mossa deliberata di DeLay per aiutare il suo benefattore.\nSecondo il \"New Yorker\", Adelson \u00e8 'ferocemente contrario ad una soluzione a due stati' per Israele e Palestina, che l'ex primo ministro israeliano Ehud Olmert sostiene come un 'tradimento di principio'. Adelson \u00e8 contrario alla Conferenza di Annapolis del 2007 per la pace. Adelson \u00e8 stato uno stretto alleato del primo ministro Benjamin Netanyahu, che nel frattempo ha ripreso questo ufficio ed ha proposto uno stato palestinese smilitarizzato a sovranit\u00e0 limitata.\nL'articolo del \"New Yorker\" riporta anche Shelley Berkley, un congressista del Partito Democratico del Nevada che aveva lavorato per Adelson negli anni Novanta come vicepresidente degli affari giuridici e governativi, con una citazione di Adelson \"I vecchi democratici sono stati con il sindacato a cui io volevo spaccare la schiena, di conseguenza, ho dovuto rompere la schiena dei democratici\". Il \"Boston Globe\" ha inoltre osservato che Adelson ha \"intrapreso alcune aspre battaglie anti-sindacali a Las Vegas\". Berkley ha inoltre affermato nell'articolo del \"New Yorker\" che Adelson \"cerca di dominare la politica e l'ordine pubblico attraverso la forza bruta del denaro\".\nAdelson ha citato con successo in giudizio il \"Daily Mail\" di Londra per diffamazione nel 2008. Il giornale lo aveva accusato di perseguire \"pratiche commerciali spregevoli\", aggiungendo che \"abitualmente corrompe e compra favori politici\". Adelson ha vinto la causa per diffamazione, che \u00e8 stato descritto come \"un insulto grave all'integrit\u00e0 personale del sig. Adelson e la reputazione aziendale\", e ha vinto una sentenza di circa 4 milioni di sterline. Adelson ha dichiarato che avrebbe donato i soldi vinti nella causa all'ospedale Royal Marsden di Londra, contro il cancro.\nRicchezza.\nA un certo punto, il patrimonio stimato di Adelson \u00e8 stato di US 26,5 miliardi di dollari, facendo di lui la terza persona pi\u00f9 ricca negli Stati Uniti secondo \"Forbes\" per il 2007 e il 2008. Nel 2008, il prezzo delle azioni della Las Vegas Sands Corp. \u00e8 crollato e nel novembre 2008, Las Vegas Sands Corp. ha annunciato che potrebbe chiedere default sulle obbligazioni che aveva in sospeso, segnalando il potenziale fallimento degli interessi. Adelson ha perso 24 miliardi di dollari del 2008, pi\u00f9 di ogni altro miliardario americano. Nella classifica mondiale dei miliardari di \"Forbes\" del 2009 \u00e8 sceso in classifica al 178\u00ba posto, con un patrimonio netto di $ 3,4 miliardi, ma nel 2011 \u00e8 stato classificato come 16\u00b0 uomo pi\u00f9 ricco del mondo con una fortuna pari a 23,3 miliardi di dollari e nel 2013 15\u00ba con un patrimonio di 26,5 miliardi."}
{"id": "939455", "revid": "287204", "url": "https://it.wikipedia.org/wiki?curid=939455", "title": "Jimeno I Garces", "text": ""}
{"id": "939458", "revid": "110157", "url": "https://it.wikipedia.org/wiki?curid=939458", "title": "Ogg123", "text": "In informatica, Ogg123 \u00e8 un lettore multimediale libero che funziona da riga di comando, inizialmente sviluppato solo per i sistemi operativi UNIX e Linux, per i file audio Ogg Vorbis, Ogg Speex e FLAC.\nOgg123 \u00e8 in grado di leggere singoli file, intere cartelle o url di dati audio e mandare il flusso decodificato all'interfaccia audio predefinita.\nI file audio possono essere eseguiti in sequenza o in ordine casuale e il dispositivo audio pu\u00f2 essere scelto diversamente tramite opzioni a riga di comando.\nOgg123 \u00e8 parte del pacchetto vorbis-tools."}
{"id": "939461", "revid": "287204", "url": "https://it.wikipedia.org/wiki?curid=939461", "title": "Garcia I Iniguez", "text": ""}
{"id": "939462", "revid": "74173", "url": "https://it.wikipedia.org/wiki?curid=939462", "title": "Geografia svizzera", "text": ""}
{"id": "939465", "revid": "64833", "url": "https://it.wikipedia.org/wiki?curid=939465", "title": "Marca Relli", "text": ""}
{"id": "939466", "revid": "767487", "url": "https://it.wikipedia.org/wiki?curid=939466", "title": "George Lynch (musicista)", "text": "\u00c8 considerato un virtuoso della chitarra (\"guitar hero\"), esponente di una lunga serie di talenti quali Steve Lukather, Eddie Van Halen, Randy Rhoads, Steve Vai, Joe Satriani, Steve Morse, Yngwie J. Malmsteen, Michael Schenker, Matthias Jabs, John Corabi, Reb Beach, Marty Friedman, Vito Bratta emersi alla fine degli anni settanta o nei primissimi anni ottanta e dotati tutti di una notevole tecnica.\nStoria.\nGli esordi e gli anni '80.\nLynch inizi\u00f2 a suonare la chitarra all'et\u00e0 di dieci anni e durante la sua adolescenza suon\u00f2 in band della zona di Sacramento (Nord California), tra cui i Sergent Rocks, fino a quando si spost\u00f2 a Los Angeles dove fond\u00f2 la band Xciter.\nIl paragone con Randy Rhoads non \u00e8 casuale perch\u00e9 pare che per ben due volte George sia stato chiamato da Ozzy Osbourne per unirsi al suo gruppo (la prima nel 1979 e la seconda proprio nel 1982 dopo morte di Rhandy) ma sembra che non si sia mai andati oltre al semplice contatto (anche se qualcuno parla di alcuni concerti).\nLa carriera di George decoll\u00f2 comunque nel momento in cui entr\u00f2 a far parte dei Dokken nel 1980 e si rese partecipe della platinata serie di hits della band quali \"Breaking the Chains\", \"Paris Is Burning\", \"Into the Fire\", \"Just Got Lucky\", \"Alone Again\", \"In My Dreams\", \"It's Not Love\", \"Dream Warriors\", \"Heaven Sent\", \"Burning Like a Flame\" e molti altri. Vengono definite monumentali poi le sue interpretazioni di \"Mr. Scary\", \"Tooth and Nail\", \"Turn On the action\", \"Unchain the Night\" ma il meglio di s\u00e9 lo fece sentire dal vivo, basti ascoltare il lungo assolo di chitarra presente nell'album \"\" per capire come gi\u00e0 nei primi anni fosse un chitarrista di primo ordine.\n\u00c8 grazie soprattutto alla chitarra di George Lynch se nel 1989 i Dokken ottengono una nomination per il Grammy Award alla miglior interpretazione metal ed \u00e8 lui e non Don Dokken che si distingue maggiormente nel progetto Hear 'n Aid ideato da Ronnie James Dio nel 1985: il video del brano \"Stars\" mostra un George Lynch particolarmente ispirato e meticoloso, visibilmente pi\u00f9 coinvolto del suo \"rivale\" Yngwie Malmsteen e pi\u00f9 capace del suo leader Don Dokken.\nLe partecipazioni extra diventano poi una frequente abitudine per Lynch: gi\u00e0 nel 1987 \u00e8 presente nell'album \"Maximum Security\" del virtuoso Tony MacAlpine nelle tracce \"Tears of Sahara\" e \"The Vision\", mentre nel 1992 risponde alla chiamata del progetto L.A. Blues Authority dove compare in \"Rollin' and Tumblin\"' e \"You Shook Me\" (quest'ultima ancora in compagnia di Tony MacAlpine e del suo compagno di band Jeff Pilson).\nL'armonia all'interno dei Dokken era comunque gi\u00e0 compromessa al momento delle registrazioni dell'album \"Back for the Attack\" del 1987: sembra che Lynch, Pilson e Brown registrassero le parti strumentali in uno studio e Don Dokken aggiungesse poi le sue parti cantate in un altro studio dopo averle ascoltate per telefono ed aver stabilito lui quali fossero buone e quali no. Le recensioni dell'epoca definirono \"Back for the Attack\" un album non omogeneo ed inferiore ai precedenti, nonostante lo stesso si rivel\u00f2 il maggior successo commerciale della carriera del gruppo. Il tour mondiale concluso con la pubblicazione del live album \"Beast from the East\" non and\u00f2 meglio: in interviste successive Lynch parl\u00f2 di sputi del pubblico verso il cantante. Lo scioglimento ufficiale dei Dokken fu dichiarato nel 1989.\nI primi Lynch Mob e Sacred Groove.\nAll'inizio degli anni novanta George Lynch \u00e8 ormai un musicista affermato, osannato dai fan e apprezzato dalla critica, potrebbe iniziare qualunque progetto a suo nome eppure rilascia continuamente interviste in cui afferma di non sentirsi affatto un \"guitar hero\" e di essere interessato solo a far parte di un gruppo. E cos\u00ec avviene: fonda i Lynch Mob reclutando il cantante Oni Logan, il bassista Anthony Esposito, nonch\u00e9 il suo compagno nei Dokken Mick Brown alla batteria e insieme incidono l'album \"Wicked Sensation\". Nonostante la stampa specializzata parli di svolta stilistica e di differente approccio nella lirica e armonia delle nuove canzoni, la sensazione immediata che si prova ascoltando il nuovo lavoro \u00e8 quella di un normale seguito degli album dei Dokken, ne pi\u00f9 ne meno di quello che era stato capace di fare Don Dokken con il suo contemporaneo lavoro solista. Le vendite non raggiungono i livelli degli anni ottanta e non va meglio col secondo album intitolato semplicemente \"Lynch Mob\" del 1992 ancora pi\u00f9 melodico del precedente e graziato dalla reinterpretazione di \"Tie Your Mother Down\" dei Queen.\nSiamo nel pieno dell'esplosione del grunge e serve una svolta radicale: i Lynch Mob vengono sciolti e George Lynch si ripropone al pubblico nel 1993 con l'album solista \"Sacred Groove\" e con uno stile molto pi\u00f9 aggressivo. finalmente compaiono brani interamente strumentali, che mai sarebbero potuti apparire in un album dei Lynch Mob e che ai fan ricordano tanto i riffs di \"Mr. Scary\". Inoltre le preziose collaborazioni con Glenn Hughes nei brani \"Not Necessary Evil\" e \"Cry of Brave\", con Ray Gillen nel brano \"Flesh &amp; Blood\" e con Jeff Pilson in \"I Will Remember\", rendono il prodotto particolarmente apprezzato dai fan e dalla critica.\nBisogna inoltre segnalare la presenza di Don Dokken nel brano \"We Don't Own This World\", da lui scritta insieme a George, che testimonia come le tensioni degli anni ottanta sembrano momentaneamente risolte.\nLa reunion con i Dokken.\nNel 1994 Don Dokken prova a ricostruire il gruppo madre a fronte delle numerosissime richieste dei fan ed al mancato successo della sua carriera solista. Non era nelle sue intenzioni richiamare anche George Lynch ma quando la casa discografica gli rifiuta il contratto contatta anche il chitarrista che mette da parte i vecchi disaccordi e riforma la storica formazione.\nIl nuovo disco dal nome di \"Dysfunctional\" attira molta attenzione quando esce nel 1995, ma delude tutti quelli che lo attendevano da sette anni: solo pochi brani (tra cui un paio di immancabili ballate) si avvicinano al vecchio stile, tanto amati e tanto desiderati dai fan, il resto delle composizioni sembrano un fiacco tentativo di stare al passo con i tempi. La critica stronca l'album in malo modo, tuttavia le vendite si rivelano pi\u00f9 che discrete. I Dokken non si arrendono e pubblicano l'album semi-acustico \"One Live Night\" che invece riscuote maggiori consensi. Nell'album George Lynch inserisce la sua \"I Will Remember\" che in formato acustico non ha niente da invidiare alla potente versione del suo album \"Sacred Groove\".\nA questo punto il gruppo segue di cavalcare l'onda del grunge ed il risultato di questo esperimento \u00e8 l'album \"Shadowlife\" che ovviamente non viene apprezzato dai vecchi fan (lo stesso problema che hanno dovuto affrontare i M\u00f6tley Cr\u00fce quando pubblicarono l'album omonimo nel 1994, cos\u00ec come molti altri artisti della scena hair metal). Riaffiorano le vecchie tensioni e, complice il mancato successo dell'album, la band decide di prendersi un anno di pausa per dedicarsi ciascuno ai propri progetti solisti. Quando nel 1998 Don Dokken richiama George Lynch, il chitarrista non risponde e viene licenziato dal gruppo.\nI nuovi Lynch Mob e gli album tributo.\nAncor prima di uscire nuovamente dai Dokken, George Lynch aveva trovato il tempo di partecipare nel 1996 agli album tributo di Jeff Beck (dove suona nella canzone \"People Get Ready\") e Rush (dove esegue \"Anthem\" in compagnia di Mark Slaughter). Inoltre nel 1997 partecipa al progetto \"Guitar Battle\" dove esegue le canzoni \"Train Kept A-Rollin\"' e \"Birdland\" in compagnia di altri virtuosi delle 6 corde quali Al Pitrelli, Michael Lee Firkins, Reb Beach (che lo sostituir\u00e0 nei Dokken), Steve Morse e John Petrucci.\nCon la pubblicazione nel 1998 dell'EP \"Syzygy\", attribuito ai Lynch Mob e contenente tre vecchie tracce non pubblicate in precedenza con il gruppo, prende il via la nuova carriera solista di George Lynch. Influenzato dalle nuove tendenze, il chitarrista ringiovanisce la band e chiama il cantante Kirk Harper, il bassista Gabe Rozales e il batterista Clancy McCarthy: il risultato di questa nuova fusione \u00e8 l'album \"Smoke This\" una miscela di heavy metal, grunge, rap e tecno molto in voga in quegli anni (si pensi al successo che avevano i gruppi come i Prodigy in quel periodo). Il tour che ne consegue vede un continuo cambiamento di formazione fino al 2000 quando George Lynch mette la band a riposo e si dedica nuovamente alle partecipazioni agli album tributo.\nNel 1999 compare nell'album tributo di Alice Cooper dove esegue \"Billion Dollar Babies\" in compagnia, tra gli altri, di Phil Lewis degli L.A. Guns, e nell'album tributo dei Van Halen dove esegue \"Panama\" in compagnia di Jani Lane dei Warrant. Nel 2000 le partecipazioni si intensificano e cos\u00ec lo vediamo all'opera nell'album tributo dei Def Leppard (dove esegue \"Photograph\" ancora in compagnia di Jani Lane), in quello dell'antico rivale Randy Rhoads (a cui concede \"Mr. Crowley\" e \"Fly High Again\") e nel simile per contenuti album tributo di Ozzy Osbourne (dove lo ascoltiamo in \"Paranoid\" in compagnia di Vince Neil). George Lynch \u00e8 inoltre in prima linea nella realizzazione dell'album tributo degli Scorpions dove suona in tutte le canzoni, non a caso nel 2007 verr\u00e0 pubblicato lo stesso album ma attribuito stavolta a George Lynch e nominato \"Scorpion Tales\". Si tratta tuttavia di un bootleg e non di un album ufficiale.\nA coronamento di tutte queste partecipazioni, a met\u00e0 del 2001 esce la raccolta \"Will Play For Food\" dove trovano posto gran parte (ma non tutte) delle tracce degli album tributo e alcuni inediti del periodo 91-94 attribuiti sia ai Lynch Mob sia a George Lynch solista.\nIl nuovo millennio.\nNel 2001 George Lynch annuncia l'inizio dei lavori per un nuovo album solista che nelle sue intenzioni avrebbe dovuto intitolarsi \"Microdot\": il lavoro procede molto a rilento perch\u00e9 il chitarrista si impegna continuamente in altri progetti quali un altro disco in compagnia di Jeff Pilson, la rifondazione dei Lynch Mob vecchia formazione per incidere l'album \"REvolution\" e infine la partecipazione all'album tributo di Steve Vai e Joe Satriani con la reinterpretazione del brano \"Shy Boy\". Di fatto l'album \"Microdot\" non \u00e8 mai stato pubblicato ma alcuni brani sono comunque reperibili nei 2 EP \"Stone House\" (dell'estate del 2001) e \"The Lynch That Stole Riffness!\" (uscito a Natale 2002) ciascuno composto da tre brani di heavy metal in linea con l'album \"Smoke This\".\nAltrettanto lunga e laboriosa risulta la stesura dell'album \"Wicked Underground\", iniziata nell'ottobre 2001 e durata 15 mesi, composto insieme all'ex compagno Jeff Pilson (che oltre a suonare il basso presta anche la sua voce in alcune tracce) e che a cui partecipa anche il batterista Michael Frowein. L'album viene descritto come una via di mezzo fra le classiche canzoni \"Dokken-style\" ed i recenti lavori di George Lynch e viene ben accolto dai fan (che fra l'altro hanno avuto la possibilit\u00e0 di decidere con un referendum quale nome dare al progetto).\nAlla fine del 2002, inoltre, George Lynch rifonda i Lynch Mob chiamando ancora in causa il cantante Robert Mason ed il bassista Anthony Esposito (oltre a confermare Michael Frowein) per incidere i due album \"REvolution\" e \"REvolution Live\" dove ripropone canzoni dei Dokken e dei primi Lynch Mob dal vivo (nel secondo) e ri-incise in chiave moderna (nel primo) con l'aggiunta del brano inedito \"Relax\". Il tour del 2003 non viene per\u00f2 portato a termine a causa di un incidente motociclistico occorso al cantante ed i Lynch Mob vengono nuovamente sciolti.\nUna nuova partecipazione ad un album tributo, in questo caso quello dei Ramones dove esegue il brano \"I Wanna Be Sedated\" in compagnia di Vince Neil, fa da preludio alla pubblicazione nel 2004 del nuovo album \"Furious George\": non si tratta di materiale nuovo bens\u00ec di cover di vecchie canzoni rock a cui il chitarrista dichiara di essere particolarmente affezionato sin dall'adolescenza. L'album, che vede alla voce l'ex cantante dei Baton Rouge, John Norum e M.S.G., Kelly Keeling, viene ben accolto e riceve buone recensioni ma i fan pi\u00f9 accaniti restano in attesa di brani nuovi e possibilmente strumentali. L'attesa \u00e8 destinata a prolungarsi ulteriormente perch\u00e9 nel 2005 George Lynch produce solo collaborazioni con Stephen Pearcy (\u00e8 presente in ben 6 cover di canzoni dei Ratt), con gli Icarus Witch (con cui esegue \"S.A.T.O.\", cover di Ozzy Osbourne), album tributo di Frank Marino (dove esegue \"In My Ways\") e Iron Maiden (\"Wasted Years\" in compagnia di uno scatenato Dee Snider).\nA completare l'anno arriva il doppio disco \"The Lost Anthology\", una raccolta di brani in parte inediti che abbracciano tutta l'epopea del chitarrista dai suoi esordi con gli Xciter fino alle recenti collaborazioni. L'intenzione del chitarrista \u00e8 mostrare come si \u00e8 evoluta la sua tecnica nel corso degli anni. Al di l\u00e0 della palese manovra commerciale, risultano graditi i brani degli Xciter, rimasti inediti per oltre 25 anni. A cantare nelle canzoni riguardanti il periodo dei Dokken, George Lynch chiama il suo ex compagno Jeff Pilson mentre per le tracce dei Lynch Mob arruola nuovamente Robert Mason, compare anche una traccia a nome \"Microdot\" del mai pubblicato album solista. Nel 2006 possiamo ascoltare George Lynch nell'album \"Gemini\" dei Lana Lane e nell'album tributo dei Beatles (dove esegue \"Hey Jude\").\nDel 2007 infine la sua collaborazione con il cantante Graham Bonnet per il brano \"All Night Long\" inserito nell'album tributo dei Rainbow.\nNel 2008 riunisce i Lynch Mob, con cui registra l'album \"Smoke and Mirrors\" che vede il ritorno di Oni Logan dietro il microfono.\nIl 21 giugno 2011 \u00e8 uscito il terzo album solista \"Kill All Control\", che vede la partecipazione di numerosi ospiti tra cui il cantante London Le Grand, Marq Torien dei BulletBoys, il batterista Fred Coury dei Cinderella e numerosi altri artisti.\nNel 2012 ha registrato l'album \"Slave to the Empire\" con i T &amp; N, un gruppo formato con i suoi ex compagni nei Dokken, Jeff Pilson e Mick Brown.\nNel 2013 partecipa al supergruppo KXM fondato con Doug Pinnick e Ray Luzier.\nNel 2015 esce l'album \"Only to Rise\" registrato insieme al cantante Michael Sweet degli Stryper.\nNel 2016 si riunisce brevemente ai Dokken per una serie di date in Giappone e Stati Uniti."}
{"id": "939469", "revid": "125286791", "url": "https://it.wikipedia.org/wiki?curid=939469", "title": "Milena Miconi", "text": "Biografia.\nDopo aver studiato recitazione, nei primi anni novanta inizia la sua carriera come attrice di fotoromanzi e come modella. \u00c8 \"testimonial\" dell'organizzazione \"Parent Project\".\nEsordisce in teatro con lo spettacolo con \"Atti Unici\" di Neil Simon, diretta da Antonio Serrano, poi nel 1985 recita in \"Se ne cadette o' Teatro\" per la regia di Bruno Colella e nel 1993 ne \"La voglia matta\" di Attilio Corsini. Nel 1997 fa il suo esordio sul grande schermo e partecipa a due film: \"Finalmente soli\", diretto da Umberto Marino, in una parte minore, e \"Fuochi d'artificio\", per la regia di Leonardo Pieraccioni nel ruolo di Virginia. \u00c8 poi la volta della televisione, con la partecipazione a una puntata de \"Un posto al sole \", nel ruolo di una ladra d'auto. Segue nel 1998 la serie televisiva \"S.P.Q.R.\", diretta da Claudio Risi e \"Anni '50\", per la regia di Carlo Vanzina nel ruolo di Nadia. Ritorna in teatro con \"Il giorno della civetta\" di Fabrizio Catalano, recita nella commedia \"I tre moschettieri\", per la regia di Pino Ammendola e Nicola Pistoia e debutta al Salone Margherita di Roma con lo spettacolo di Castellacci &amp; Pingitore dal titolo \"Bufffoni e Piacioni\".\nPoi \u00e8 ancora in televisione, tra il 1999 ed il 2000 con la partecipazione all'episodio di \"Don Matteo\" intitolato \"Il fuoco della passione\" diretto da Enrico Oldoini; poi all'episodio di \"Tequila &amp; Bonetti\" intitolato \"Crimini d'estate\", nel ruolo di Luisa; quindi viene chiamata da Pier Francesco Pingitore allo spettacolo \"La casa delle beffe\", nel ruolo di Paola/Rossana e debutta su Canale 5 con \"il Bagaglino\" come \"primadonna\" nel variet\u00e0 \"BuFFFoni\" con Pippo Franco, Leo Gullotta e Oreste Lionello. Chiude l'anno 2000 in teatro a dicembre con lo spettacolo di Castellacci &amp; Pingitore \"Burini e Cocottes\" con Oreste Lionello, Martufello e Manlio Dov\u00ec, in scena sempre al Salone Margherita di Roma.\nPartecipa - quindi - al variet\u00e0, tra teatro e tv, come \"primadonna\" di \"Saloon\" in onda su Canale 5 con il Bagaglino e \"Attenti al buffone\" per la regia di Bruno Colella. \u00c8 poi impegnata ancora in televisione da Sanremo per il programma del \"40\u00ba Premio Regia Televisiva\", che conduce insieme a Daniele Piombi e nella trasmissione \"Donne &amp; Viaggi\" su Rete 4. Recita quindi nelle serie \"Carabinieri 2-3\", per la regia di Raffaele Mertes nel ruolo del magistrato Claudia Morresi e interpreta il sindaco di Gubbio, \"Laura Respighi\", nella quarta stagione e quinta stagione di \"Don Matteo\" con Terence Hill, Nino Frassica e Flavio Insinna trasmesse da Rai 1.\nNel 2005 partecipa a tre fiction televisive: \"Edda\", regia di Giorgio Capitani nel ruolo di Nora Pessine; \"San Pietro\", regia di Giulio Base, nel ruolo di Maddalena e \"Una famiglia in giallo\", regia di Alberto Simone, nel ruolo del vicequestore Emma Caponero. Ritorna poi nella serie televisiva \"Don Matteo 5\", regia di Giulio Base, Carmine Elia, Elisabetta Marchetti, nello stesso ruolo del passato. Nel 2007 in teatro recita accanto a Enrico Beruschi nel musical \"Gli uomini preferiscono le bionde\". Appare ancora in televisione in \"Gente di mare 2\", per la regia di Giorgio Serafini (partecipa all'episodio intitolato \"Una vita da salvare\"), poi in \"Vita da paparazzo\", regia di Pier Francesco Pingitore nel ruolo di Giovanna ed in \"Terapia d'urgenza\", regia di Carmine Elia, Lucio Gaudino e Gianpaolo Tescari, nel ruolo della dottoressa Laura Costa.\nSi dedica ancora al cinema e partecipa al film \"Il sottile fascino del peccato\", per la regia di Franco Salvia, nel ruolo di Rachele, direttrice d'albergo, ed al corto \"Divino \" di Giovanni Bufalini nel ruolo di Donna. La carriera prosegue in televisione con \"Il delitto di Via Poma\", regia di Roberto Faenza, nel ruolo di una giornalista, \"Sar\u00f2 sempre tuo padre\", regia di Lodovico Gasparini nel ruolo di Carlotta, \" Miss Wolf and the Lamb\", regia di Roberto Leoni, \"La vita che corre\", regia di Fabrizio Costa nel ruolo di Elena e \"Rex\" (nella quarta stagione partecipa all'episodio \"Gioco sottobanco\", nel ruolo di Lisa Mantovani).;\nVita privata.\nNel maggio 2019 sposa Mauro Graiani, suo compagno da 18 anni. Dalla loro unione sono nate due figlie."}
{"id": "939470", "revid": "125197430", "url": "https://it.wikipedia.org/wiki?curid=939470", "title": "Geografia della Svizzera", "text": "La Svizzera \u00e8 uno stato senza sbocco sul mare dell'Europa centrale, confinante a nord con la Germania, a est con il Liechtenstein e l'Austria, a sud con l'Italia e a ovest con la Francia.\nCaratteristiche generali.\nLa Svizzera si trova al centro-ovest del continente europeo e a cavallo delle Alpi (principalmente sul versante settentrionale della catena alpina). Grazie alla sua posizione \u00e8 attraversata da diverse vie di comunicazione europee sulla direttrice nord-sud.\nLa Svizzera copre, inoltre, parte dei bacini del Reno (Mare del Nord), del Rodano (Mare Mediterraneo), del Po/Adige (Mare Adriatico) e del Danubio (Mar Nero).\nIl tracciato della frontiera segue in generale le propriet\u00e0 del territorio: il fiume del Reno e il lago di Costanza a nord-est, la catena del Giura a nord-ovest, il lago di Ginevra e la cresta delle Alpi a sud. Estendendosi anche oltre alle frontiere naturali (specialmente a sud), il territorio svizzero presenta una forma caratteristica con escrescenze (Svizzera italiana, Canton Sciaffusa).\nIl rilievo \u00e8 quasi onnipresente; le Alpi svizzere costituiscono quasi i due terzi del territorio e il Giura il 10%. L'altipiano svizzero occupa il 30% del paese e, sebbene non \u00e8 considerato montuoso, ha un carattere collinoso. Quest'ultimo costituisce la parte pi\u00f9 importante del paese dal punto di vista demografico ed economico.\nGeologia.\nDifferenti fenomeni geologici formano il panorama attuale della Svizzera e la natura dei suoi terreni. La geologia della Svizzera \u00e8 molto marcata dalla formazione delle Alpi. Questa catena montuosa era costituita dall'orogenesi alpina, termine che indicava tutti i movimenti geologici che portarono alla formazione delle Alpi.\nUn seminterrato cristallino si form\u00f2 all'inizio del Paleozoico, da 540 a 360 milioni di anni fa. Pi\u00f9 tardi, da 205 a 96 milioni di anni fa, l'oceano alpino (o Tethys alpino) si forma tra l'Eurasia e l'Africa, quindi raggiunge la sua massima dimensione alla fine del Giurassico, ci sono 135 milioni di anni. La collisione delle placche eurasiatica e africana la fa quindi restringere. Questa collisione di placche, ancora in corso, si estende per circa 100 milioni di anni. La catena delle Alpi \u00e8 il risultato di questa collisione, le due piastre che formano zone di piegatura. L'altopiano svizzero \u00e8 essenzialmente composto da molasse, una roccia sedimentaria formata sul fondo di questo antico oceano.\nLa Svizzera si trova in una zona tettonica relativamente calma, anche se la citt\u00e0 di Basilea fu distrutta il 18 ottobre 1356 da un terremoto, il pi\u00f9 importante evento sismologico storico dell'Europa centrale. Le regioni pi\u00f9 attive sono la fossa del Reno (regione di Baloise) e il Vallese.\nRegioni.\nLe tre grandi regioni geografiche (per ordine di importanza e da sud verso nord) :\nAlpi.\nLe Alpi sono una lunga catena montuosa di circa 1 200\u00a0km e costituiscono nella loro parte centrale il 61% della Svizzera. Le Alpi hanno un'influenza maggiore sul piano climatico (sia in montagna sia nelle pianure) e costituiscono un ostacolo maggiore sulle vie di comunicazione. Si trovano, nelle aree alpine, gli spazi disabitati o privi di vegetazione pi\u00f9 estesi. I ghiacciai rappresentano in totale una superficie di 1 230\u00a0km\u00b2 (3% del territorio). Le cime pi\u00f9 alte superano i 4 500 metri (Punta Dufour, Lyskamm, Monte Dom, Weisshorn). Le catene delle Alpi bernesi, vallesane e Bernina comportono cime oltre i 4 000 metri che sono in totale 48. I laghi alpini (di altitudine) sono numerosi sia naturali sia artificiali (grazie allo sfruttamento dell'energia idroelettrica). Alcuni grandi laghi (Thun, Quattro Cantoni) possono essere considerati come parte del territorio alpino sebbene sono situati a bassa quota. I paesaggi pi\u00f9 noti e visitati della Svizzera si trovano quasi tutti nelle regioni alpine, ad esempio il Cervino presso Zermatt, Eiger e Jungfrau presso Interlaken o l'Engadina presso Sankt Moritz, per citare i pi\u00f9 famosi. La montagna pi\u00f9 alta \u00e8 il Pizzo Dufour, alto 4 634 m sul livello del mare.\nAltipiano.\nL'altipiano costituisce il 30% del paese, sta a nord delle Alpi e a sud del Giura a un'altitudine media di circa 500 metri. A nord \u00e8 nettamente delimitato dal Giura, sia geograficamente sia geologicamente. A sud il limite con le Alpi non \u00e8 ben definito, ad esempio le regioni del Napf (1 400 metri) o del Toggenburg possono essere considerate a volte parti del altopiano o delle prealpi. A est e a ovest l'altopiano \u00e8 chiaramente delimitato, in mezzo ai due pi\u00f9 grandi laghi svizzeri: il lago di Ginevra (ovest) e il lago di Costanza (est). Altri laghi importanti sono quelli di Neuch\u00e2tel e di Zurigo presso le omonime citt\u00e0. La densit\u00e0 demografica \u00e8 massima sulla regione dell'altopiano (450 abitanti per km quadrato), poche citt\u00e0 importanti non vi si trovano. Sull'altipiano scorrono tre grandi fiumi (di origine alpina): il Rodano, l'Aar e il Reno che passa attraverso le cascate presso Sciaffusa.\nGiura.\nIl Giura \u00e8 una regione leggermente montuosa (o collinosa) che rappresenta circa il 10% del territorio della Svizzera. \u00c8 situato sulla parte nord-ovest del paese. Se spesso le valli raggiungono altitudini verso i 1000 metri, le cime pi\u00f9 alte non superano di solito i 1600 metri (Chasseral). Geologicamente la regione \u00e8 composta da rocce calcaree che formano paesaggi carsici. La montagna pi\u00f9 alta \u00e8 il Mont Tendre, con i suoi 1679 m s.l.m.\nAltre.\nAlcune piccole regioni non stanno nelle tre regioni principali. Si tratta a nord del canton Sciaffusa e della regione di Basilea, situate oltre il Reno nel bassopiano renano. All'estremo meridionale, nel canton Ticino, il Mendrisiotto fa parte della pianura Padana.\nClima.\nData la diversit\u00e0 del territorio, la Svizzera presenta una grande variet\u00e0 di climi su spazi ristretti. La zona a nord delle Alpi subisce spesso l'afflusso di aria fredda attraverso l'altipiano , ed \u00e8 caratterizzata da inverni freddi, piovosi o nevosi, estati fresche o tiepide e piogge abbondanti soprattutto nelle parti vicine ai rilievi. hanno un clima pi\u00f9 caldo con inverni pi\u00f9 corti e poco nevosi.\nLa zona delle Alpi ha un clima montano, pi\u00f9 umido sul versante nord, molto secco in alcune regioni intra-alpine (Vallese, Engadina). Si vedono a partire dai 1000 metri foreste di conifere e la sparizione, a partire dai 1500 metri, delle foreste decidue. La zona alpina, priva di alberi, ha inizio verso i 1800 metri a nord e verso i 2200 metri a sud. Il limite delle nevi perenni si trova a circa 3000 metri di quota.\nIn proporzione alle sue altitudini il clima della zona del Giura \u00e8 pi\u00f9 freddo rispetto a quello delle altre regioni. \nLe estati sono fresche e gli inverni estremamente freddi con punte fino a -40\u00a0\u00b0C, come nel caso della valle della Br\u00e9vine.\nCatastrofi naturali.\nI pericoli naturali sono soprattutto localizzati nelle zone alpine: frane o valanghe. Quelli che interessano le pianure sono in maggior parte inondazioni e a volte uragani (Lothar nel 1999).\nRisorse naturali.\nEnergia idroelettrica, legname, sale."}
{"id": "939472", "revid": "339392", "url": "https://it.wikipedia.org/wiki?curid=939472", "title": "Garcia II Jimenez di Navarra", "text": ""}
{"id": "939473", "revid": "287204", "url": "https://it.wikipedia.org/wiki?curid=939473", "title": "Fortunato Garces", "text": ""}
{"id": "939476", "revid": "31620", "url": "https://it.wikipedia.org/wiki?curid=939476", "title": "Maurice Quentin de la Tour", "text": ""}
{"id": "939481", "revid": "599013", "url": "https://it.wikipedia.org/wiki?curid=939481", "title": "Bac\u00f3lod", "text": ""}
{"id": "939482", "revid": "31620", "url": "https://it.wikipedia.org/wiki?curid=939482", "title": "Georges de la Tour", "text": ""}
{"id": "939485", "revid": "599013", "url": "https://it.wikipedia.org/wiki?curid=939485", "title": "Bac\u00f3lod (Negros Occidental)", "text": ""}
{"id": "939486", "revid": "599013", "url": "https://it.wikipedia.org/wiki?curid=939486", "title": "Cagay\u00e1n de Oro", "text": ""}
{"id": "939487", "revid": "599013", "url": "https://it.wikipedia.org/wiki?curid=939487", "title": "Canla\u00f3n", "text": ""}
{"id": "939488", "revid": "1904508", "url": "https://it.wikipedia.org/wiki?curid=939488", "title": "Federico Luigi di Hohenlohe-Ingelfingen", "text": "Biografia.\nInizi\u00f2 la sua carriera militare da ragazzo, combattendo contro i prussiani negli ultimi anni della guerra dei sette anni. Dopo la pace di Parigi, nel 1768 entr\u00f2 nell'esercito prussiano, venendo nominato maggiore per il suo rango di principe e divenendo poi tenente colonnello nel 1775. Nel 1778 prese parte alla guerra di successione bavarese e contemporaneamente nominato colonnello. Prima della morte di Federico il Grande fu promosso al rango di maggior generale e posto a capo di un reggimento. Per alcuni anni venne messo al comando della guarnigione di Breslavia, fino al 1791 quando venne nominato governatore di Berlino. Nel 1794 comand\u00f2 un corpo d'armata prussiano sul Reno distinguendosi in varie operazioni ed in particolare alla Battaglia di Kaiserslautern il 20 settembre.\nEgli era allora il pi\u00f9 popolare soldato dell'esercito prussiano. Bl\u00fccher scrisse di lui che era un comandante di cui l'esercito prussiano doveva essere orgoglioso. Egli succedette a suo padre nel principato ed acquis\u00ec ulteriori territori a seguito del matrimonio con la figlia del conte von Hoym. Nel 1806, Hohenlohe, divenuto generale di fanteria, venne investito del comando dell'ala sinistra delle forze prussiane opposte a Napoleone, avendo sotto il suo comando il principe Luigi Ferdinando di Prussia; ma, sentendo che la sua carriera sarebbe dovuta essere quella di un principe e non di un soldato professionista, permise al suo aiutante di campo Massenbach di influenzarlo fino ad indurlo in errore. Ebbero inizio cos\u00ec dei contrasti fra Hohenlohe ed il suo comandante in capo Duca di Brunswick, gli eserciti marciarono senza ottenere risultati apprezzabili fino a quando l'esercito di Hohenlohe, venne sbaragliato da Napoleone nella Battaglia di Jena.\nIl principe mostr\u00f2 il suo coraggio nel corso della battaglia e cerc\u00f2 di ripiegare con una parte delle sue truppe verso Erfurt, ma l'attacco della Grande Armata guidata da Napoleone mise in rotta le sue truppe, disorganizzate e in inferiorit\u00e0 numerica. Quel che restava del suo esercito, al comando dal generale Friedrich Adolf von Kalckreuth, si diresse verso i monti dello Harz; egli subentr\u00f2 nel comando a Kalckreuth e fece ritorno in Prussia. Ma i francesi lo seguirono molto da vicino ed egli, seguendo i consigli di Massenbach, si arrese con la restante parte del suo esercito a Prenzlau il 28 ottobre, due settimane dopo la sconfitta di Jena e tre settimane dopo l'inizio delle ostilit\u00e0. La sua grande popolarit\u00e0 in seno all'esercito era ormai un ricordo per i comandanti di guarnigione sparsi nel paese che avevano cercato seguire il suo esempio.\nDopo due anni passati come prigioniero di guerra in Francia, Hohenlohe si ritir\u00f2 nelle sue terre vivendo in disparte per gli ultimi anni della sua vita, dove mor\u00ec nel 1818.\nNell'ottobre del 1806, poco prima dello scoppio della guerra con la Francia, aveva abdicato in favore del figlio primogenito non accettando di diventare suddito del nuovo regno di W\u00fcrttemberg.\nFamiglia.\nFederico Luigi spos\u00f2 l'8 aprile 1782 a Glaina la Contessa Maria Amalia Cristiana Carlotta di Hoym (6 ottobre 1763 - 20 aprile 1840). La coppia divorzi\u00f2 nel 1799. Ebbero i seguenti figli:"}
{"id": "939491", "revid": "1543377", "url": "https://it.wikipedia.org/wiki?curid=939491", "title": "Cocktail Party", "text": "Cocktail Party (\"The Cocktail Party\") \u00e8 un dramma in tre atti del 1949, composto dal drammaturgo e poeta statunitense (poi naturalizzato britannico) T. S. Eliot. Il titolo con cui l'opera era stata precedentemente pensata era \"The One-Eyed Riley\", in riferimento ad una canzone popolare citata all'interno dell'opera stessa che ha questo titolo.\nIl dramma venne composto per essere rappresentato al Festival di Edimburgo del 1949, anno in cui Eliot era gi\u00e0 stato naturalizzato suddito britannico. Scritto nella forma metrica del blank verse, \u00e8 caratterizzato da una accurata selezione di vocaboli in funzione della loro musicalit\u00e0, accento, ma disposti in modo da risultare, all'ascolto, in una forma prosastica vicina alla lingua parlata.\nL'opera si divide in tre atti, di cui solo il primo diviso in tre scene; la divisione temporale degli atti stessi \u00e8 debitrice del romanzo pi\u00f9 che della drammaturgia in senso stretto: mentre tra le tre scene del primo atto passano poche ore, divise in due giorni, il secondo atto \u00e8 ambientato poche settimane dopo gli accadimenti del primo mentre il terzo due anni dopo.\nPer l'argomento trattato, ossia il martirio e il sacrificio personale, \u00e8 considerato debitore dell\"'Alcesti\" di Euripide.\nTrama.\nLa scena \u00e8 a Londra, in un appartamento di una coppia inglese (Edward e Lavinia Chamberlayne) nel mezzo di un cocktail party dove sono presenti diversi personaggi familiari, a eccezione di un ospite che nessuno conosce.\nLavinia ha organizzato il party, fuggendo tuttavia di casa, lasciando solo poche righe di commiato al marito: ormai il party \u00e8 in atto ed Edward deve gestire la situazione, riuscendo a portarlo a termine mentendo agli ospiti sull'assenza di Lavinia. Una volta rimasto solo con l'ospite sconosciuto, gli riveler\u00e0 di essere stato lasciato dopo dieci anni di matrimonio.\nCon grande sorpresa, lo sconosciuto si offre di riportare Lavinia a casa entro il giorno dopo, a patto che Edward non le chieda dove \u00e8 stata. Edward accetta e, desideroso di riavere la moglie, si rende gelido con la sua amante, Celia Coplestone, che lo lascia a sua volta dopo aver capito che la loro relazione non ha storia.\nLavinia torna a casa, ma sembra affetta da amnesia. Quando i due restano soli, per\u00f2, inizia un litigio dove si rinfacciano le crepe della loro relazione. In realt\u00e0 Lavinia ha plagiato il marito che, persa Celia, si ritrova solo e intrappolato in una situazione di svantaggio. Edward decide cos\u00ec di farsi curare dallo psicologo Sir Henry Harcourt Reilly, che si rivela essere l'ospite sconosciuto del suo party. Edward gli confessa di detestare la moglie ma ammette di essere dipendente da lei, proprio perch\u00e9 la donna lo ha privato della libert\u00e0. Reilly gli suggerisce di comparare la sua patologia con quella di un altro paziente, per trovare una possibile cura: Edward accetta ma l'altro paziente \u00e8 Lavinia, che confessa di essere mancata da casa a causa di un ricovero dovuto ad un collasso nervoso. Motivazione, l'essere stata lasciata dall'amante e amico di famiglia Peter Quilpe, poich\u00e9 quest'ultimo si \u00e8 innamorato di un'altra donna, che si scopre essere proprio Celia. I coniugi si confessano le proprie infedelt\u00e0 e constatano come i rispettivi amanti li abbiano traditi intrecciando tra loro una relazione. Reilly emette la sentenza: Edward \u00e8 incapace di amare e Lavinia non sa essere amata. Proprio per questo motivo sconsiglia loro di avere relazioni extra-coniugali, perch\u00e9 destinate a fallire: non resta loro che tornare assieme cercando di curare le reciproche carenze.\nAnche Celia \u00e8 paziente di Reilly: nel corso di una seduta gli racconta di aver amato un uomo in cui ha visto qualcosa che in realt\u00e0 non esisteva. \u00c8 anche disperata dall'assenza di Peter Quilpe: l'uomo, convinto che Celia non lo ami pi\u00f9, \u00e8 tornato nella natia California sotto consiglio dell'amico Edward, che ovviamente ignorava la sua relazione con la moglie Lavinia. Reilly nota la vocazione di Celia al sacrificio e le consiglia di vivere una vita senza trasgressioni, oppure di farsi ricoverare in una clinica anomala per placare i suoi sensi di remissione. Celia accetta la seconda opzione.\nDue anni dopo gli ospiti si ritrovano in casa Chamberlayne per l'ennesimo cocktail party: Peter Quilpe, tornato dalle Indie dove stava girando un film, chiede di Celia. Ma gli ospiti sono costretti a rivelargli che la ragazza, ricoverata in un'isola sperduta in una clinica particolare, \u00e8 stata uccisa dai cannibali che, afflitti da una pestilenza, la scelgono come vittima sacrificale. La scena si chiude con il ritorno alla normalit\u00e0 sociale apparente di Edward e Lavinia.\nLa prima rappresentazione.\nLa prima messa in scena del dramma, che avvenne al Festival di Edimburgo dal 22 al 27 agosto 1949, comprendeva il seguente cast:\nI produttori erano Gilbert Miller ed Henry Sherek. La regia era affidata a E. Martin Browne, gi\u00e0 sensibile traduttore scenico dei lavori di Eliot e dei mystery plays del ciclo di York. La scena era stata concepita come \"una piacevole casa Vittoriana con una calda atmosfera\", con tutti gli oggetti scenici in linea con l'ambientazione: stile classico, un telefono bianco, l'unica nota di colore era costituita da un quadro della pittrice Marie Laurencin. Anthony Holland era lo scenografo. La costumista Pamela Sherek, moglie di uno dei produttori, disegn\u00f2 i costumi seguendo attentamente gli ultimi dettami della moda del ricco West End londinese, per armonizzare la ricchezza del set con i personaggi contemporanei. Tra il pubblico, presenziava anche il poeta italiano Eugenio Montale.\nLa critica, che attendeva impaziente un nuovo lavoro di eliotiano, reag\u00ec in maniera positiva, nonostante alcune voci nel coro stroncarono senza piet\u00e0 la pi\u00e8ce, giudicandola noiosa.\nLo spettacolo si spost\u00f2 successivamente a Brighton, al Royal Theatre, ed il 19 dicembre 1949 avvenne la prima cittadina; qui venne replicato per due settimane, mantenendo inalterato il cast.\nLa versione di Broadway.\nI produttori Miller e Sherek decisero di portare lo spettacolo a Broadway: nonostante l'ottima accoglienza della critica britannica, pensarono che i palcoscenici statunitense avrebbe riservato maggior calore al \"The Cocktail Party\".\nIl cast sub\u00ec due significativi cambiamenti: i ruoli di Lavinia Chamberlayne e Peter Quilpe furono affidati rispettivamente da Ursula Jeans e Donald Houston a Eileen Peel e Grey Blake. Un'altra variazione del cast avvenne nel ruolo della segretaria, passato ad Avril Conquest.\nLa prima avvenne il 21 gennaio 1950 all'Henry Miller Theatre di Broadway, con un parterre in cui figuravano la famosa attrice Ethel Barrymore ed il duca e la duchessa di Windsor. Fu un successo: si replic\u00f2 per 409 volte, tanto che le rappresentazioni terminarono il 13 gennaio dell'anno successivo. Lo spettacolo fu premiato con il Tony Award e l'Outer Critics Circle Awards come miglior spettacolo, ed il New York Drama Critics' Circle Award come miglior spettacolo straniero.\nLe versioni italiane.\nIn Italia, la prima messa in scena, 12 dicembre 1950, si deve alla regia di Mario Ferrero, gi\u00e0 regista teatrale delle opere di Eliot. Lo spettacolo debutt\u00f2 al Teatro Odeon di Milano e poi ripreso, il 26 settembre 1951, al Teatro Eliseo di Roma, interpretato da Eva Magni, Renzo Ricci, Lia Zoppelli, Mercedes Brignone, Tino Bianchi, Fernando Caiati, Gianni Galavotti e Delia Bartolucci. La compagnia teatrale era quella di Renzo Ricci, le scene erano state realizzate da John Ralph Moore.\nIl 17 aprile 1953 la Rai ha trasmesso una versione radiofonica, diretta da Enzo Ferrieri, e interpretata da Tino Bianchi, Mercedes Brignone, Raoul Grassilli, Enrica Corti, Diego Michelotti, Memo Benassi, Paola Gandolfi, Adelaide Bossi, Peppino Mazzullo.\nIn data 8 e 9 aprile 1963 la Rai ha trasmesso, suddivisa in due parti, la versione televisiva, diretta da Mario Ferrero, e interpretata da Giuseppe Pagliarini, Mercedes Brignone, Antonio Venturi, Anna Maria Guarnieri, Renzo Ricci, Sergio Fantoni, Valentina Fortunato, Varo Soleri, Franco Odoardi, Elvira Cortese; scene di Lucio Lucentini.\nIl 1\u00ba febbraio 1969 \"Cocktail Party\" venne portato a Roma, sul palcoscenico del Teatro Valle, con un cast che vedeva la presenza di Nando Gazzolo, Massimo Foschi, Ileana Ghione, Gianni Santuccio, Bianca Maria Fabbri, Carlo Reali. Le scene ed i costumi erano a cura di Lucio Lucentini, le musiche composte da Roman Vlad.\nSempre Mario Ferrero sar\u00e0 il regista della trasposizione televisiva del dramma, trasmesso dalla rete nazionale il 3 e 4 aprile 1969: la traduzione era a cura di Salvatore Rosati, le scene ed i costumi sempre a cura di Lucio Lucentini. I nomi dei personaggi vennero italianizzati, al punto di cambiare totalmente alcuni di essi. Il cast artistico era composto in buona parte dagli artisti della ripresa capitolina di due mesi prima:"}
{"id": "939494", "revid": "287204", "url": "https://it.wikipedia.org/wiki?curid=939494", "title": "Sancho I Garces di Navarra", "text": ""}
{"id": "939503", "revid": "16758", "url": "https://it.wikipedia.org/wiki?curid=939503", "title": "Wipptal Cup", "text": ""}
{"id": "939504", "revid": "16758", "url": "https://it.wikipedia.org/wiki?curid=939504", "title": "Puschtra Cup", "text": ""}
{"id": "939506", "revid": "88740", "url": "https://it.wikipedia.org/wiki?curid=939506", "title": "Shield", "text": ""}
{"id": "939508", "revid": "88740", "url": "https://it.wikipedia.org/wiki?curid=939508", "title": "Shields", "text": ""}
{"id": "939516", "revid": "122177763", "url": "https://it.wikipedia.org/wiki?curid=939516", "title": "Principio di autorit\u00e0", "text": "La locuzione principio di autorit\u00e0 presuppone che esista un rapporto tra diseguali per il quale chi \u00e8 oggetto dell'autorit\u00e0 non vi si sottopone passivamente ma in nome di un qualche principio o valore la riconosce legittima in chi la esercita.\nNella storia della filosofia, il principio di autorit\u00e0 viene espresso soprattutto nella risoluzione delle controversie filosofiche \u2014 in particolare le \"quaestiones\" e le \"disputationes\" tipiche della scolastica medioevale \u2014 dal ricorso alla citazione di testi e fonti considerate particolarmente autorevoli.\nDescrizione.\nIl principio di autorit\u00e0, nelle polemiche filosofiche medioevali, pretende di costituire una forte alternativa alla dimostrazione razionale: colui che si avvaleva di citazioni di brani provenienti dalle opere di autorevoli autori del passato, poteva sottrarsi a ogni analisi razionale e trovare sostegno alle sue tesi. Tali citazioni erano estratte in particolare dalla patristica cristiana o da Aristotele, considerato, nell'ambito dei pensatori pagani, l'autorit\u00e0 per eccellenza e, in questo senso, pressoch\u00e9 indiscutibile per le sue formulazioni espresse in una rigida logica: dopo Pitagora, fu a lui che per antonomasia si faceva riferimento con la locuzione latina \"ipse dixit\".\nAutorit\u00e0 indiscussa al di sopra di ogni altra era tuttavia rappresentata dal testo della Bibbia, in quanto autore di questa si presumeva essere Dio stesso, l'Autore per definizione.\nIn quanto autorit\u00e0 suprema e oggetto della verit\u00e0 della fede, la Bibbia non poteva in alcun modo essere messa in discussione dalla ragione, alla quale era riconosciuta da alcuni pensatori, come Tommaso d'Aquino, una limitata autonomia, purch\u00e9 i risultati dell'applicazione della ragione convergessero con quelli della fede, confermandone l'autorit\u00e0:\nIl principio di autorit\u00e0 trova il limite della sua applicazione, storicamente, nel razionalismo che si afferma a partire dall'umanesimo, quando l'autorit\u00e0 dei testi profani, quali ad esempio gli scritti di Aristotele, \u00e8 messa in discussione da una attenta analisi filologica e filosofica. Con la riforma protestante (che mette in discussione l'autorit\u00e0 della patristica cristiana e della Chiesa stessa, nell'interpretazione delle Scritture) e con il razionalismo di Cartesio e di Hobbes, infine, il principio di autorit\u00e0 viene definitivamente accantonato e si afferma il primato della ragione, che sfocer\u00e0 nell'illuminismo.\nNell'indagine fisica non vale l'autorit\u00e0.\nIl principio di autorit\u00e0 trov\u00f2 in seguito applicazione soprattutto nelle questioni scientifiche dove all'inizio prevaleva la verit\u00e0 espressa nelle Sacre Scritture tramite la rivelazione divina. Si trattava di verit\u00e0 che essendo oggetto di fede non potevano essere messe in discussione. Con la rivoluzione scientifica di Francesco Bacone (1561-1626) e Galileo (1564-1642), si stabilir\u00e0 invece che la scienza non debba essere sottoposta ad alcun principio di autorit\u00e0 per dare validit\u00e0 alle sue leggi, giacch\u00e9 la verifica sperimentale vale molto di pi\u00f9 di qualsivoglia autorit\u00e0.\nSe il principio di autorit\u00e0 osserva Blaise Pascal (1623-1662) pu\u00f2 valere per le scienze come la storia, la geografia, la giurisprudenza, le lingue e la teologia, dove \u00absi cerca di sapere soltanto ci\u00f2 che gli autori hanno scritto\u00bb: per altre come la geometria, l\u2019aritmetica, la musica, la medicina, l\u2019architettura, la fisica non si pu\u00f2 ricorrere all'autorit\u00e0 poich\u00e9 questi campi del sapere si diversificano e progrediscono nel tempo tramite l'esperienza e i nuovi strumenti di ricerca.\nIl principio di autorit\u00e0 \u00e8 una delle possibilit\u00e0 indicate dal trilemma di Agrippa insieme alla regressione infinita e al ragionamento circolare per definire l'indimostrabilit\u00e0 della verit\u00e0."}
{"id": "939517", "revid": "767487", "url": "https://it.wikipedia.org/wiki?curid=939517", "title": "Alessandro Cortini", "text": "Nel 2020 \u00e8 stato introdotto nella Rock and Roll Hall of Fame, primo musicista italiano nella lista, in qualit\u00e0 di membro dei Nine Inch Nails.\nBiografia.\nNato a Bologna ma cresciuto a Forl\u00ec, arriva a Los Angeles nel 1998 per studiare chitarra al Musicians Institute di Hollywood. Lo stesso anno fonda un suo gruppo, i modwheelmood, insieme al chitarrista Pelle Hillstr\u00f6m. Dopo essersi diplomato, insegna per un breve periodo e concentra le sue attenzioni su tastiere e sintetizzatori. Nel corso degli anni collabora con The Mayfield Four, Everclear, Puscifer, Marnie e Ladytron. Ad oggi \u00e8 membro permanente dei gruppi musicali Nine Inch Nails e How to Destroy Angels.\nNel 2005 partecipa ad un'audizione della band industrial rock Nine Inch Nails, impressionando il frontman Trent Reznor, che lo sceglie per suonare le tastiere e i sintetizzatori nel tour dello stesso anno: Live: With Teeth. Questa esperienza termina il 13 dicembre 2008, quando lo stesso Cortini annuncia l'uscita dalla band per dedicarsi a progetti personali.\nNel 2008 collabora con Lorenzo Jovanotti suonando i sintetizzatori nel suo album \"Safari\". Nel 2009 pubblica un EP con il suo progetto solista Blindoldfreak, \"1\" nel quale compone principalmente con un Buchla 200e.\nSempre nel 2009, sostituisce Morgan Nicholls, turnista del gruppo musicale Muse, per un breve periodo del tour.\nNel 2010 comincia un altro progetto electronic-alternative rock solista, SONOIO, pubblicando il primo album \"Blue\" lo stesso anno, seguito dal secondo album \"Red\" nel 2011. Ad entrambi gli album sono seguiti due album di remix intitolati \"NON (Blue)\" e \"NON (Red)\".\nDurante il 2012 compone con un Buchla Music Easel tre LP; il primo, \"ACMN 1&amp;2\" uscir\u00e0 lo stesso anno, mentre gli ultimi due, \"Forse, vol. 1\" e \"Forse vol. 2\" usciranno nel corso del 2013.\nCortini condivide con Reznor i diritti su molti brani presenti nell'album \"Ghosts I-IV\" e appare nei video musicali dei Nine Inch Nails \"The Hand That Feeds\" e \"Survivalism\".\nNel 2013 rientra a far parte della lineup dei Nine Inch Nails, contribuendo attivamente oltre che per sintetizzatori e tastiere anche a basso e voce .\nNel 2014 pubblica su Hospital Productions \"Sonno\", inoltre battezza il suo approccio alla musica techno pubblicando, sotto lo pseudonimo di Skarn, l'EP \"Revolver\" sull'etichetta Berlino-londinese Avian.\nNel 2015 pubblica \"Forse vol. 3\" e \"Risveglio\" in vinile per la Hospital Productions e nel 2016 esce \"Spie\" per la Make Noise Records.\nNel 2017 pubblica \"Avanti,\" album nato dopo il ritrovamento presso casa dei propri genitori di alcuni filmati dove lo ritraggono ancora bambino insieme a suoi familiari. Nel 2018 si divide tra gli impegni con i Nine Inch Nails e la sua ultima opera che propone live insieme alla proiezione dei filmati riguardanti la sua infanzia."}
{"id": "939519", "revid": "827882", "url": "https://it.wikipedia.org/wiki?curid=939519", "title": "Charles Webster Leadbeater", "text": "Biografia.\nLeadbeater nacque a Stockport, nel villaggio di Greater Manchester, in Inghilterra. Suo padre, Charles Leadbeater, nacque invece a Lincoln, sua madre Emma a Liverpool. Secondo i registri pubblici era l'unico figlio della coppia. Nel 1861 la famiglia si trasfer\u00ec a Londra, dove suo padre lavorava in ferrovia, e mor\u00ec di tubercolosi quando Leadbeater aveva ancora otto anni.&lt;br&gt;Quattro anni pi\u00f9 tardi la banca dove la famiglia conservava i risparmi fall\u00ec. Senza i finanziamenti per l'universit\u00e0, Leadbeater inizi\u00f2 a lavorare nelle officine dopo aver ottenuto il diploma di scuola superiore per aiutare economicamente sua madre.\nLo zio, William Wolfe Capes, fratello del suo defunto padre e politico, era un sacerdote anglicano riconosciuto. Grazie alla sua influenza, Leadbeater fu ordinato anch'egli sacerdote anglicano nel 1879 a Farnham, dal vescovo di Winchester. Dal 1881 visse con la madre in un cottage che suo zio aveva costruito nel Bramshott. Durante questo periodo Leadbeater inizia ad interessarsi alla spiritualit\u00e0 e all'occulto, dopo aver assistito alle lezioni di spiritismo di Daniel Dunglas Home, presunto medium.\nInizi nella Societ\u00e0 Teosofica.\nIl suo interesse per l'occultismo venne stimolato dal libro \"Occult world\" di Alfred Percy Sinnett, e si un\u00ec alla Societ\u00e0 Teosofica, di cui Sinnett faceva parte, nel 1883, abbandonando la Chiesa anglicana. L'anno seguente Leadbeater incontr\u00f2 Helena Blavatsky, fondatrice della societ\u00e0, quando visit\u00f2 Londra; dopo averlo accettato come suo pupillo, la Blavatsky lo spinse a diventare vegetariano.\nA quel tempo lesse il libro \"Lettere del Mahatma\", che lo invogliarono ad andare in India; Giunse a Adyar nel 1884. Mentre era in India, Leadbeater scriveva dei libri, riceveva visite e corsi di formazione dai suoi \u00abmaestri\u00bb che, secondo la Blavatsky, sono stati l'ispirazione per la formazione della Societ\u00e0 Teosofica, e in questo modo erano guide occulte.\nNel 1889, Sinnett chiese a Leadbeater di tornare in Inghilterra cos\u00ec che facesse da tutore per suo figlio e per George Arundale. Leadbeater accett\u00f2 e port\u00f2 con s\u00e9 uno dei suoi allievi, Curuppumullage Jinarajadasa. In seguito Leadbeater divent\u00f2 uno dei massimi interlocutori della societ\u00e0, ma dur\u00f2 solo alcuni anni, e segretario della London Lodge.\nDirezione a Ceylon.\nNel 1885, Leadbeater viaggi\u00f2 insieme ad Henry Steel Olcott, primo presidente della Societ\u00e0 Teosofica, verso Burma e Ceylon (oggi Sri Lanka). A Ceylon fondarono insieme la English Buddhist Academy, dove Leadbeater oper\u00f2 come primo direttore della struttura, in condizioni pesantemente austere. La scuola si espanse gradualmente e divenne l'Ananda College.\nIncontro con la Blavatsky e Annie Besant.\nDopo che Madame Blavatsky lasci\u00f2 Adyar nel 1886 per tornare in Europa, Leadbeater and\u00f2 nuovamente in India e inizi\u00f2 a lavorare nei quartier generali della Societ\u00e0 Teosofica. Qui conobbe il maestro Kuthumi, che gli sugger\u00ec di praticare il Kundalini Yoga per sviluppare il potere della chiaroveggenza; dopo 42 anni di sforzi continui, Leadbeater afferm\u00f2 di aver ottenuto una coscienza astrale mentre era ancora nello stato di veglia, che, secondo la Societ\u00e0 Teosofica, \u00e8 l'abilit\u00e0 di percepire le vibrazioni del pi\u00f9 alto stato della materia immediatamente superiore a quello fisico.\nNel 1891, dopo la morte di Madame Blavatsky, Annie Besant prese il controllo della Societ\u00e0 Teosofica insieme ad Olcott. Leadbeater si incontr\u00f2 con lei nel 1894, e venne invitato da quest'ultima a vivere nei London Theosophical Headquarters, dove era deceduta la Blavatsky pochi anni prima.\nAccuse di pedofilia, espulsione e ritorno in Societ\u00e0.\nNel 1906 Leadbeater venne accusato di costringere adolescenti, alunni sotto la sua istruzione, a masturbarsi. Mary Lutyens raccolse le testimonianze di tali allievi nel libro \"Krishnamurti: The Years of Awakening\", dove afferma che i ragazzi in questione avrebbero rivelato queste pratiche ai loro genitori; la Societ\u00e0 Teosofica di Chicago aveva rivolto medesimi rimproveri contro Leadbeater.\nNel 1906 una commissione della sezione statunitense della Societ\u00e0 venne nominata per indagare sui fatti di pederastia in cui era coinvolto Leadbater, ma, prima della riunione, quest'ultimo diede le sue dimissioni per \u00absalvare la societ\u00e0 dalla vergogna\u00bb, come scrisse Henry Steel Olcott..\nLeadbeater rispose alle accuse affermando che la pressante sessualit\u00e0 adolescenziale avrebbe portato i suoi allievi ad avere incontri con delle prostitute, e quindi per \u00abproteggerli\u00bb doveva insegnar loro a scaricare regolarmente l'energia sessuale attraverso la masturbazione per evitare le conseguenze karmiche e morali dei rapporti sessuali a suo dire illeciti con le ragazze.\nNegli anni seguenti, Lutyens ebbe da dire sulla salvaguardia degli allievi preferiti di Leadbeater, alcuni dei quali dormivano con lui nella sua stessa stanza e con i quali Leadbeater avrebbe avuto rapporti sessuali veri e propri. Altri membri della societ\u00e0 lo accusarono di aver toccato i genitali ad un ragazzino prepubero.\nCi\u00f2 nonostante e il ripetersi di episodi simili nel corso degli anni, nessuna delle accuse che gli vennero rivolte portarono mai a dei procedimenti giudiziari o delle sentenze contro Leadbeater, soprattutto perch\u00e9 questi riusciva sempre a scamparla appena in tempo. Un giudice in un caso di custodia segnalato in India (per quanto riguarda il tutore legale di Jiddu Krishnamurti e suo fratello Nityananda) osserv\u00f2 nel suo regolamento che Leadbeater era ancorato ad \u00abidee immorali\u00bb. Ci\u00f2 spinse Annie Besant, amica e collaboratrice di Leadbeater, ad effettuare una copertura mediatica sul \"Times\" di Londra.\nEra comunque risaputo nella Societ\u00e0 Teosofica che Leadbeater aveva un rapporto problematico e ambiguo, soprattutto sul piano sessuale, con i giovani studenti di cui si occupava. Pi\u00f9 tardi, nel 1909, venne riabilitato nella Societ\u00e0 Teosofica in conseguenza della pressione che Annie Besant, divenuta presidentessa dopo intense lotte intestine all'organizzazione, aveva esercitato sugli altri membri.\nIl periodo con Krishnamurti e l'abbandono.\nLeadbeater si occup\u00f2 quindi del suo allievo Krishnamurti, all'epoca quattordicenne, \u00abscoperto\u00bb in una spiaggia privata vicino ai quartier generali della Societ\u00e0 Teosofica di Adyar. Leadbeater riteneva che Krishnamurti fosse il \u00abvascello\u00bb in cui sarebbe stato incanalato il \"professore del mondo\", la cui apparizione imminente era attesa dai teosofi. Cos\u00ec come Mos\u00e8, Zoroastro, Buddha, Ges\u00f9 e Maometto, anche Krishnamurti avrebbe creato una nuova religione, secondo Leadbeater.\nLeadbeater si trasfer\u00ec stabilmente ad Adyar nel 1915 per educare Krishnamurti; visse i suoi anni di vecchiaia in Australia, a Sydney, dove rimase definitivamente. Durante quest'ultima fase della sua vita, Krishnamurti rinunci\u00f2 al ruolo che lui e altri teosofi avrebbero voluto che ricoprisse. Krishnamurti si dissoci\u00f2 dalla Societ\u00e0 Teosofica, dalle sue dottrine e pratiche, e durante i decenni successivi divenne noto come oratore influente sul piano religioso e filosofico, molto critico nei confronti della teosofia.\nWedgwood e la Chiesa cattolica liberale.\nLeadbeater incontr\u00f2 nello stesso anno James Ingall Wedgwood, teosofo e primo vescovo della Chiesa cattolica liberale, che il 12 giugno 1915 lo inizi\u00f2 in massoneria. e in seguito lo consacr\u00f2 vescovo nel 1916.\nA partire da questo momento, in Australia e Nuova Zelanda crebbe l'interesse pubblico per la teosofia, e Sydney all'epoca poteva essere paragonata ad Adyar come centro dell'attivit\u00e0 teosofica. Nel 1922 la Societ\u00e0 Teosofica affitt\u00f2 una villa conosciuta come The Manor, situata nei sobborghi di Mosman. Leadbeater and\u00f2 a risiedere in questo luogo dove dirigeva una sua comunit\u00e0 di teosofi. The Manor si allarg\u00f2, diventando un grande centro teosofico, rinomato come \"la pi\u00f9 grande casa delle forze dell'occultismo\".&lt;br&gt;\nNello stesso anno vi fu un nuovo scandalo riguardante Leadbeater, accusato di esser stato trovato a letto con Oscar Kellerstrom, figlio di un sacerdote della Chiesa cattolica liberale.\nThe Manor inizi\u00f2 ad accettare anche la presenza di teosofe donne, tra le quali le pi\u00f9 note sono Clara Codd, futura presidentessa della Societ\u00e0 Teosofica statunitense, la chiaroveggente Dora van Gelder e Mary Lutyens, che scrisse una biografia autorizzata di Krishnamurti.\nIn questi anni Leadbeater si impegn\u00f2 per modificare la liturgia cattolica della Chiesa cattolica liberale, rimuovendo dal credo di quest'ultima gli elementi della Bibbia e del cristianesimo da lui ritenuti inopportuni.\nMor\u00ec per diabete e attacco cardiaco a Perth nel 1934.\nCristianesimo e teosofia.\nPer anni Leadbeater aveva sentito il desiderio di spingersi oltre il limite sensoriale dello spazio e del tempo, per conoscere \"ci\u00f2 che gi\u00e0 \u00e8\", ma che noi possiamo solo descrivere come \"ci\u00f2 che sar\u00e0\", con i limiti della percezione del presente.\nLeadbeater risult\u00f2 inoltre determinante all'interno del movimento teosofico per aver rafforzato la tendenza al connubio con il cristianesimo, iniziata gi\u00e0 con Annie Besant e proseguita con James Ingall Wedgwood. L'interesse verso la tradizione cristiana e in particolare cattolica si risvegli\u00f2 in Leadbeater a seguito di un'esperienza da lui vissuta in un villaggio siciliano, durante una messa, nella quale racconta di aver assistito al fenomeno della transustanziazione con i suoi occhi da veggente, al momento dell'Eucaristia:\nGenealogia episcopale.\nLa genealogia episcopale \u00e8:"}
{"id": "939524", "revid": "327773", "url": "https://it.wikipedia.org/wiki?curid=939524", "title": "Oratorio (architettura)", "text": "L'oratorio \u00e8 un luogo della cristianit\u00e0 solitamente di piccole dimensioni destinato alla preghiera e al culto privato di famiglie o comunit\u00e0. Generalmente annesso e collegato, almeno in origine, ad altri edifici (es. di un castello), l'oratorio poteva anche sorgere come edificio indipendente.\nPresente fin dalla nascita del cristianesimo, ebbe per\u00f2 grande diffusione nel XVII secolo in seguito alla Controriforma cattolica, tanto che gli esempi pi\u00f9 pregevoli di oratorio appartengono proprio al Barocco. Gli oratori divennero importanti soprattutto a partire da quell'epoca, con la regola di San Filippo Neri, che pose una distinzione precisa tra oratorio e chiesa: l'oratorio per essere tale (anche quando fisicamente collegato ad un altro edificio) doveva possedere un accesso indipendente e facciata propria.\nSan Filippo Neri form\u00f2 un'organizzazione di preghiera presso un Oratorio di Roma; l'idea venne sviluppata da San Giovanni Bosco in centro di aggregazione giovanile, diffuso specialmente al Nord Italia, da cui deriva il significato moderno di Oratorio.\nOratori viscontei.\nLa Lombardia ha avuto a che fare nel corso della sua storia con personaggi e famiglie molto importanti, tra queste i Visconti e gli Sforza.\nProprio la famiglia dei Visconti, nella seconda met\u00e0 del XIV secolo, inizi\u00f2 a costruire una serie di oratori con caratteristiche architettoniche e stilistiche simili se non uguali. Appartenenti alla famiglia milanese si ricordano la chiesa di San Gottardo in Corte a Milano e l'oratorio dedicato a San Giovanni e San Ludovico di Tolosa. Altro esempio \u00e8 l'oratorio di Santo Stefano a Lentate sul Seveso, fatto per\u00f2 costruire da Stefano Porro, diplomatico e uomo chiave del governo milanese. Si annoverano tra gli oratori viscontei l'oratorio di Cislago (Varese), Solaro (Milano) e ancora Lentate sul Seveso, con il suo oratorio di Mocchirolo fatto erigere da Lanfranco Porro. Poich\u00e9 il periodo di costruzione varia tra fine XIV e inizio XV secolo, gli affreschi sono pi\u00f9 o meno dello stesso periodo e riconducibili alla scuola giottesca di Milano e al Gotico cortese.\nDiffusione.\nAl 2013 erano censiti circa 6.000 oratori in Italia, di cui la met\u00e0 in Lombardia."}
{"id": "939525", "revid": "670021", "url": "https://it.wikipedia.org/wiki?curid=939525", "title": "Scoltetto", "text": "Lo scoltetto (in tedesco Schulthei\u00df, Schulte o Schulze, in polacco So\u0142tys) indicava fino al 1832 colui che deteneva il potere politico in un comune (corrispondente all'attuale sindaco).\nNella gerarchia feudale occupava lo scalino inferiore: al primo posto veniva il signore, capo della signoria o \"Herrschaft\", poi veniva il balivo o \"Amtmann\", ed infine lo scoltetto, incaricato di far applicare le decisioni del signore.\nAttualmente la figura dello scoltetto \u00e8 conservata solamente nell'ordinamento amministrativo polacco con la denominazione \"So\u0142tys\". Il So\u0142tys \u00e8 il sindaco di un municipio urbano-rurale o rurale a capo di un So\u0142ectwo.\nNella Confederazione Elvetica.\nAll'interno dei cantoni facenti parte della Confederazione Elvetica lo scoltetto presiedeva il Grande Consiglio cittadino, il Piccolo Consiglio e anche il tribunale. Inizialmente era il rappresentante del potere signorile o regio all'interno della citt\u00e0 (o cantone), ma quando una citt\u00e0 (o cantone) guadagnava la propria indipendenza egli rappresentava i cittadini. \nIl primo scoltetto che venne eletto dai cittadini all'interno della confederazione fu a Berna nel 1293. Lo scoltetto rimase come carica anche a Friburgo (Svizzera) e a Lucerna, sempre come primo magistrato cittadino e cantonale. In alcuni casi, come con Johann Walker durante la Battaglia di Arbedo, lo scoltetto aveva anche il compito di guidare le truppe cantonali in battaglia. \nQuesta carica inizi\u00f2 pian piano ad essere abbandonata a partire dal 1798, tuttavia si ha un caso particolare nel Canton Lucerna dove il titolo di scoltetto \u00e8 stato attribuito al primo cittadino cantonale fino al 2007. "}
{"id": "939529", "revid": "466539", "url": "https://it.wikipedia.org/wiki?curid=939529", "title": "Persone pi\u00f9 ricche d'Italia secondo Forbes", "text": "La lista delle persone pi\u00f9 ricche d'Italia \u00e8 tratta da quella delle pi\u00f9 ricche del mondo pubblicata ogni anno dalla rivista statunitense Forbes.\n2019.\nDal 2019 si pubblica qui la lista di tutti i miliardari italiani (in dollari statunitensi) anzich\u00e9 solamente i primi 10."}
{"id": "939531", "revid": "284475", "url": "https://it.wikipedia.org/wiki?curid=939531", "title": "Terza linea centro", "text": "La terza linea centro (ing. \"Number Eight\" o \"N8\", dal numero di maglia) \u00e8 un ruolo nel rugby. Al giocatore che occupa la posizione di terza linea centro ci si riferisce spesso come \"numero 8\". Questo giocatore, al giorno d'oggi, deve avere la forza fisica di un giocatore di mischia e le capacit\u00e0 tecniche di un trequarti. Il numero 8 si lega nella parte terminale della mischia ordinata, controllandone i movimenti e servendo il pallone al mediano di mischia. La posizione del numero 8 \u00e8 quella che consente il passaggio del pallone dalla mischia ai giocatori di trequarti e sia il mediano d'apertura che il primo centro vengono inseriti nell'azione proprio grazie al numero 8 che, come ultimo giocatore della mischia, pu\u00f2 anche prendere la decisione di raccogliere il pallone e portare l'attacco come un trequarti. \nLe terze linee centro sono solitamente alte, fisicamente prestanti, e vengono utilizzate qualche volta per la conquista della palla durante una touche. Rispetto ai flanker i numeri 8 hanno un ruolo maggiore nell'assicurare la spinta e la coesione di una mischia ordinata, essi devono altres\u00ec essere molto veloci nel limitare le possibilit\u00e0 di azione del mediano di mischia e d'apertura della squadra avversaria. Come ogni altro giocatore di terza linea anche il numero 8 dovrebbe essere un ottimo conquistatore di palla nelle fasi statiche del gioco e, occasionalmente, dovrebbe portare il primo attacco dopo una ruck; la terza linea centro di sovente ha anche il compito di garantire la ripartenza trasportando il pallone in attacco dopo avere recuperato un calcio avversario non diretto verso la profondit\u00e0 del campo. Alcuni giocatori di terza linea sono abbastanza abili da poter ricoprire sia il ruolo di numero 8 che quello di flanker; un buon esempio in proposito \u00e8 rappresentato da Joe van Niekerk (Sudafrica).\nGiocatori ancora pi\u00f9 versatili in questo ruolo sono Michael Owen (Galles e Lions) e Martin Corry (Inghilterra e Lions), che normalmente giocano come numeri 8, ma che spesso occupano le posizioni di entrambi i flanker, destro e sinistro, e riescono con successo anche ad occupare le posizioni di seconda linea. David Wallace (Irlanda e Lions) \u00e8 uno dei pochi giocatori che abbia ricoperto i ruoli di numero 8, flanker destro e sinistro, centro e addirittura quello di ala nella formazione del Munster.\nAlcuni numeri 8 presenti nella International Rugby Hall of Fame sono: Mervyn Davies (Galles e Lions), Morne du Plessis (Sudafrica), Hennie Muller (Sudafrica) e Brian Lochore (Nuova Zelanda)."}
{"id": "939537", "revid": "115808184", "url": "https://it.wikipedia.org/wiki?curid=939537", "title": "Teatro del Lido", "text": "Il Teatro del Lido \u00e8 un teatro di Ostia, frazione litoranea del comune di Roma.\n\u00c8 stato il primo \"teatro di cintura\" della citt\u00e0 di Roma.\nStoria.\nIl Teatro del Lido \u00e8 situato all'interno dell'ex Colonia Marina \"Vittorio Emanuele III\", costruita negli anni '20, ha avuto diverse funzioni nel corso della sua storia e attualmente ospita, oltre al teatro, un centro di accoglienza per i meno abbienti, la biblioteca comunale Elsa Morante e una mensa per poveri gestita dalla Caritas. \nGli spazi della colonia rimasero in disuso per oltre 25 anni, fino a quando nel 1997 alcuni artisti e giovani del territorio diedero vita al teatro del Lido.\nNel 2000 si avvia la ristrutturazione dello stabile e si crea un consorzio di associazioni per partecipare alla programmazione della vita del teatro. Nel febbraio del 2003 si giunge all'inaugurazione della nuova struttura nella sua innovativa forma di teatro di cintura, pubblico e partecipato. Un esperimento di relazione fra istituzione pubblica, management culturale e associazionismo locale, un punto di riferimento per i nuovi linguaggi scenici.\nPer cinque anni il Teatro del Lido si \u00e8 dotato di un modello di gestione che ha visto coinvolti soggetti pubblici e privati, portatori di una pluralit\u00e0 di valenze sia istituzionali che socioculturali: l'Assessorato alle Politiche Culturali e il Dipartimento Cultura di Roma Capitale, il Municipio Roma XIII e l'Associazione di Associazioni Le Sirene. La chiusura del teatro avvenuta nel giugno 2008 arresta questo percorso di partecipazione.\nNel 26 febbraio 2010, artisti, studenti, cittadini e cittadine ed ex lavoratori dello stabile si uniscono in un comitato e occupano nuovamente il Teatro rivendicandone l'apertura. Dopo una dura lotta politica e culturale durata tre anni, intrisi di teatro, formazione e partecipazione.\nCon la firma dell'accordo tra le parti sono iniziati i lavori di manutenzione e messa a norma dello spazio."}
{"id": "939539", "revid": "110157", "url": "https://it.wikipedia.org/wiki?curid=939539", "title": "Chiesa di Santa Maria del Soccorso all'Arenella", "text": "La chiesa di Santa Maria del Soccorso all'Arenella si innalza nel quartiere Arenella, a Napoli.\nSanta Maria del Soccorso, legata ad una tradizione che individua nei suoi dintorni la casa natale di Salvator Rosa, fu inaugurata nel 1607. A causa dei radicali restauri effettuati nel Settecento e negli anni sessanta del Novecento, nulla rimane della primitiva costruzione.\nAll'intervento settecentesco rimandano la facciata, il vestibolo e gli stucchi superstiti della volta e delle cappelle, mentre negli anni sessanta del XX secolo sono stati realizzati l'abside ed il rivestimento marmoreo della navata.\nAll'interno, l'elemento di maggiore importanza artistica \u00e8 l'affresco settecentesco che orna la parte superiore della controfacciata, raffigurante \"Santa Monica\" e \"Sant'Agostino\" di artista ignoto. Ad essere degne di menzione sono anche le acquasantiere e le poche tele che si ammirano nelle cappelle laterali, come: il \"Tobiolo e l'Angelo\" di Salvatore Mollo (un seguace del Cestaro), \"la Madonna con le anime purganti\" di Raffaele Span\u00f2, \"la Crocifissione\", \"lo Sposalizio della Vergine\" e \"la Fuga in Egitto\" realizzate da ignoti pittori settecenteschi.\nL'altare maggiore, in marmi policromi, \u00e8 stato smembrato in seguito al Concilio Vaticano II."}
{"id": "939544", "revid": "124129407", "url": "https://it.wikipedia.org/wiki?curid=939544", "title": "Scabino", "text": "Lo scabino in epoca medievale era un membro del corpo di esperti nel diritto legislativo e consuetudinario dal quale si traevano i componenti del collegio che, su richiesta del conte o dei missi dominici, pronunciava un giudizio, poi fatto proprio dal conte o dai missi con la formale emanazione della sentenza.\nIn et\u00e0 contemporanea il termine \n\"scabinato\" indica un modello di partecipazione dei cittadini all'amministrazione della giustizia in cui gli stessi siedono, come giudici laici, in un unico collegio assieme ai giudici togati. \nCennni storici.\nEvoluzione dei \"racinburgi\", gli uomini liberi che nel sistema giudiziario dei Franchi affiancavano il giudice sottoponendogli la sentenza da pronunciare, gli scabini si diffusero in Europa con l'Impero carolingio e furono introdotti anche in Italia nei secoli VIII e IX.\nIn seguito furono detti scabini anche taluni magistrati o giudici istituiti dai comuni medievali. A Marsiglia, ad esempio, a partire dal XVII secolo, lo scabino, eletto dalla borghesia cittadina, aveva un ruolo paragonabile all'attuale sindaco.\nDurante l'XI secolo molte citt\u00e0 del Reno, della Mosa e della Mosella vennero amministrate da un collegio di scabini, scelti tra i cittadini ma nominati dal signore della citt\u00e0, al quale essi giuravano fedelt\u00e0 secondo gli schemi feudali. In seguito la scelta degli scabini venne in molti luoghi esercitata direttamente dai cittadini oppure si fece ricorso al metodo della cooptazione, affidando la designazione dei futuri scabini a coloro che erano gi\u00e0 in carica. La nomina era per lo pi\u00f9 vitalizia.\nDescrizione.\nFormalmente gli scabini non erano giudici in senso proprio ma \"trovatori di sentenze\" (\"urteilfinder\"); peraltro, quando la fattispecie concreta sottoposta al loro giudizio non era prevista da alcuna norma, erano autorizzati a giudicare secondo equit\u00e0 (\"ut rectum visum fuerit\") creando essi stessi la norma, donde il nome \"legumlatores\" con il quale erano anche conosciuti.\nGli scabini erano nominati dai missi dominici e potevano avere giurisdizione su una contea (scabini \"de comitatu\", in numero di sette o otto) o sul villaggio in cui risiedevano (scabini \"de vico\").\nSignificati odierni.\nAttualmente in Belgio lo scabino (\"\u00e9chevin\" in francese, \"schepen\" in olandese) \u00e8 un membro del consiglio municipale eletto dallo stesso per affiancare il borgomastro; ha, quindi, un ruolo simile all'assessore italiano. Il borgomastro e gli scabini costituiscono l'organo esecutivo del comune (detto \"collegio del borgomastro e degli scabini\"). Una figura corrispondente allo scabino belga esiste anche in Lussemburgo, dove prende lo stesso nome, e nei Paesi Bassi, dove prende il nome di \"wethouder\".\nNell'ordinamento giudiziario tedesco sono detti scabini i giudici laici, tratti dalla cittadinanza, che solitamente in due affiancano i giudici togati, formando il collegio giudicante dell'organo giurisdizionale specifico competente a giudicare i reati pi\u00f9 gravi in primo grado nelle seguenti formazioni: Sch\u00f6ffengericht = Giudice collegiale penale di primo grado = un Giudice togato pi\u00f9 due scabini, gro\u00dfe Strafkammer beim Landgericht = Grande sezione penale del Tribunale ordinario = tre Giudici togati pi\u00f9 due scabini, Schwurgericht = Tribunale d'assise = denominazione storica = stessa composizione della Grande sezione penale del Tribunale ordinario. Gli scabini, altres\u00ec, formano il collegio giudicante dell'organo giurisdizionale specifico competente a riesaminare in grado di appello (kleine Strafkammer beim Landgericht - Sezione penale del Tribunale ordinario = un Giudice togato pi\u00f9 due scabini) le decisioni pronunciate o dal Giudice penale monocratico (Amtsgericht) o dal giudice penale collegiale di primo grado (= Sch\u00f6ffengericht).\nTale modello si contrappone a quello, di origine anglosassone, e a tutt'oggi predominante negli stati il cui ordinamento deriva dal Common law, nonch\u00e9 conservato nell'ordinamento penale francese, che vede i giudici laici (\"giurati\") comporre un collegio a s\u00e9 (la \"giuria\"), il quale decide con un \"verdetto\" non motivato le questioni di fatto, mentre il giudice togato decide separatamente, con la sentenza, le questioni di diritto."}
{"id": "939545", "revid": "1508096", "url": "https://it.wikipedia.org/wiki?curid=939545", "title": "Vertex shader", "text": ""}
{"id": "939546", "revid": "287204", "url": "https://it.wikipedia.org/wiki?curid=939546", "title": "Sancho II Garces di Navarra", "text": ""}
{"id": "939548", "revid": "9282", "url": "https://it.wikipedia.org/wiki?curid=939548", "title": "Scuola Austriaca", "text": ""}
{"id": "939549", "revid": "287204", "url": "https://it.wikipedia.org/wiki?curid=939549", "title": "Sancho III Garces di Navarra", "text": ""}
{"id": "939551", "revid": "110157", "url": "https://it.wikipedia.org/wiki?curid=939551", "title": "Squier", "text": "Squier \u00e8 un'azienda di propriet\u00e0 di Fender. Produce strumenti per la maggior parte derivati dalla linea di prodotti Fender ma a costo inferiore, permettendo l'accesso ai propri modelli anche ai musicisti debuttanti. Per contro qualit\u00e0 di materiali e cura dell'assemblaggio sono di un livello inferiore, variabile fra i modelli e i periodi storici.\nStoria.\nLa Fender, sotto propriet\u00e0 della CBS, acquist\u00f2 il nome Squier verso la fine degli anni '60.\nAll'inizio degli anni '80 numerosi eventi stavano spingendo la Fender a produrre una linea di strumenti a basso costo. Prima di tutto la CBS aveva svenduto alla nuova amministrazione il marchio senza gli stabilimenti in California. Questo significava che ci sarebbe stato un forte rallentamento nella produzione prima che i nuovi piani di manifattura fossero pronti e operativi. Inoltre vi era la domanda di una gamma economica di chitarre che non sarebbero potute essere costruite negli U.S.A. a un prezzo inferiore, a causa dei costi della forza lavoro e delle materie prime. Inoltre l'azienda americana stava subendo la concorrenza delle ditte asiatiche (in modo particolare giapponesi) che producevano copie dei modelli Fender (come Stratocaster e Telecaster) a prezzi concorrenziali per approvvigionare il mercato dei chitarristi alle prime armi e questa tendenza stava corrodendo la posizione della Fender nel mercato, in particolare in Europa e in Asia. Come soluzione ai problemi sopracitati la marca Squier arriv\u00f2 nella met\u00e0 degli anni '80 presentando una serie di riproduzioni classiche denominate Squier JV o \"Japan Vintage\". Queste ultime erano riproduzioni sorprendentemente accurate dei modelli classici della Fender degli anni '50 e '60. Presto ne segu\u00ec una seconda serie denominata Squier SQ (come visto dal prefisso ai loro numeri di serie). Erano generalmente riproduzioni dei modelli degli anni '70; la differenza principale \u00e8 che erano fatti in Giappone, mentre la serie iniziale di Squier JV usava pickup fatti negli USA.\nCon il tempo la Squier divenne una buona parte del business di Fender e l'attenzione alla riproduzione dei design classici diminu\u00ec: Fender voleva accedere a quella parte di mercato attraverso le nuove serie, quali quella classica e quella su ordinazione del negozio. Tuttavia alcuni prodotti della Fender fuori produzione come l'Espirit e i vecchi modelli Guild erano disponibili sotto il marchio Squier, accanto a parecchi modelli originali.\nLa \"leggenda\" della serie Squier JV.\nQuando fu lanciata inizialmente in Europa all'inizio degli anni '80 la gamma Squier offriva le riproduzioni classiche dei modelli pi\u00f9 popolari della Fender: le Stratocaster del '57 e del '62, i Precision Bass del '57 e '62, le Telecaster e i Jazz Bass del '62. Questi erano prodotti dalla fabbrica Fuji Gen Gakki in Giappone - allora usata anche da Ibanez - utilizzando i modelli originali americani. Il nome di questa serie Squier \u00e8 la sigla di \"Japanese Vintage\" ed \u00e8 il prefisso del numero di serie inciso sulla piastra del manico. I primi lotti venduti in Europa presentavano il marchio della Fender con grandi caratteri con il logo Squier di piccole dimensioni all'estremit\u00e0 del manico, in seguito sostituita da un grande logo \"Squier\" con la scritta \"Fender\" di piccole dimensioni. Questa serie iniziale proponeva riproduzioni estremamente accurate dei modelli classici americani ed \u00e8 oggi ricercata dai collezionisti di chitarre. \u00c8 probabilmente stata la serie di modelli pi\u00f9 raffinata e di elevata qualit\u00e0, capace di competere con la sorella maggiore. \u00c8 a oggi ritenuta una piccola leggenda del mercato vintage.\nModelli originali.\nCi sono stati alcuni modelli di Squier ben distinti da quelli del catalogo Fender, come la Super-Sonic, la Squier '51 (un disegno che ibrida gli elementi della Stratocaster, Telecaster e il Precision Bass '51 della Fender) e la Jagmaster (parzialmente derivato Jazzmaster e dal Jaguar della Fender).\nIl nome Bullet, usato per una variante economica di Stratocaster \u00e8 stato applicato all'inizio degli anni '80 per un modello che assomiglia a un ibrido tra una Strat e una Mustang. Ci sono inoltre edizioni originali e distinte dei design attuali delle chitarre della Fender come la Fender Stratocaster e la Fender Telecaster. Altre come l'edizione Hello Kitty Stratocaster con finiture rosa e il marchio Hello Kitty o la serie OBEY Graphics di Stratocaster e Telecaster dipinte a mano su ordinazione.\nHello Kitty Stratocaster.\nLa Hello Kitty Stratocaster \u00e8 una chitarra elettrica prodotta da Squier. \u00c8 stata realizzata nei colori rosa o nero ed \u00e8 equipaggiata con un battipenna su misura della forma della testa di Hello Kitty.\nLa chitarra \u00e8 equipaggiata con singolo pickup Humbucker vicino al ponte, un manico di acero e un body di agathis. Ha una sola manopola che controlla il volume. Realizzata in Indonesia dalla Cort, \u00e8 in produzione dal gennaio del 2006.\nDiversamente da tutti i prodotti con marchio Hello Kitty venduti la chitarra non \u00e8 stata destinata alle giovanissime bens\u00ec alle giovani teenager. La chitarra pur non essendo molto popolare \u00e8 stata utilizzata dal vivo da personaggi di spicco come Mike Shinoda (Linkin Park), Lisa Loeb, Courtney Love, da sua figlia e da Dave Navarro, che l'ha utilizzata in alcuni live con i Camp Freddy."}
{"id": "939552", "revid": "287204", "url": "https://it.wikipedia.org/wiki?curid=939552", "title": "Sancho IV Garces di Navarra", "text": ""}
{"id": "939554", "revid": "287204", "url": "https://it.wikipedia.org/wiki?curid=939554", "title": "Antonio Prisco", "text": "Biografia.\nDebutta a teatro con Mario Carotenuto. Dopo anni di gavetta con le tourn\u00e9e teatrali, inizia a lavorare per il cinema come coprotagonista nel film di Sergio Rubini \"L'amore ritorna\" (2004) e recita in una puntata della fiction \"Turbo\" (2000) per la regia di Antonio Bonifacio. Nel 2007 debutta come regista di cortometraggi. Dal 1998 insegna dizione e recitazione.\nNel 2020 partecipa nella miniserie trasmessa su RaiUno Gli orologi del diavolo, regia di Alessandro Angelini."}
{"id": "939558", "revid": "325224", "url": "https://it.wikipedia.org/wiki?curid=939558", "title": "Bandiera di Artigas", "text": "La bandiera di Artigas \u00e8 uno dei simboli nazionali della Repubblica Orientale dell'Uruguay; fu dichiarata tale da un decreto del 18 febbraio del 1952. Per disposizione di legge, deve avere le stesse proporzioni della bandiera dell'Uruguay.\nLa bandiera di Artigas identifica e fa onore alla figura del \"Pr\u00f3cer\" della Patria, Jos\u00e9 Gervasio Artigas. \u00c8 costituita da tre frange orizzontali della stessa larghezza, con la superiore e inferiore di colore blu e quella centrale bianca. Sono attraversate diagonalmente da una banda rossa di uguale larghezza delle anteriori, che parte dall'angolo in alto vicino all'asta e termina nell'angolo inferiore opposto.\nStoria della bandiera.\nLa bandiera fu disegnata da lui stesso, basandosi sulla bandiera creata nel 1812 da Manuel Belgrano, alla quale aggiunse il colore rosso, come simbolo del sangue versato per l'indipendenza e il federalismo, con l'obiettivo di renderla emblema della Lega Federale delle Province Unite del R\u00edo de la Plata.\nInizialmente aveva tre fasce, blu-bianco-blu, ciascuna delle cui fasce azzurre aveva al suo interno una linea rossa orizzontale. Pi\u00f9 tardi lo stesso Artigas cambi\u00f2 le due fasce orizzontali per due in diagonale, e successivamente per una soltanto, argomentando che, da lontano, era difficile distinguerle.\nFu una reazione contro il governo unitario e centralista di Buenos Aires, che era ostile ad accettare il federalismo.\nFu usata per la prima volta nella fortezza di Arerungu\u00e1 il 13 gennaio del 1815; nella Provincia Orientale (l'attuale Uruguay) il 26 febbraio e ad Entre R\u00edos il 13 marzo.\nA Montevideo fu issata per la prima volta il 26 marzo per ordine del governatore militare di Montevideo, il colonnello Fernando Otorgu\u00e9s.\nDella Lega Federale facevano parte la Provincia Orientale, Entre R\u00edos, Santa Fe, Corrientes, C\u00f3rdoba e Misiones. Per questo motivo il disegno coincide con la attuale provincia argentina di Entre R\u00edos, sebbene abbia un diverso tono di blu per diverse interpretazioni storiche e politiche."}
{"id": "939562", "revid": "1318658", "url": "https://it.wikipedia.org/wiki?curid=939562", "title": "GranTeatro", "text": "Il GranTeatro \u00e8 stato un teatro di Roma.\nStoria.\nCostruito nel 2002 per permettere il debutto dello spettacolo musicale, diretto da David Zard, \"Notre Dame de Paris\", \u00e8 ospitato all'interno di una tensostruttura molto capiente: la programmazione del teatro \u00e8 solitamente incentrata su grandi produzioni, come le nuove opere musicali o spettacoli con grandi numeri di cast artistico e tecnico. Dal 2007 al 2016 la direzione artistica \u00e8 passata a Gigi Proietti.\nNel 2011 si trasferisce da Tor di Quinto a piazza Sandro Ciotti a Saxa Rubra, in zona Grottarossa. All'interno del teatro si sono svolti molti concerti e spettacoli, tra i quali quelli di: \"Notre Dame de Paris\", Fiorella Mannoia, Emma, Massimo Ranieri, Elisa, Alessandra Amoroso, Luciano Ligabue, Lucio Dalla, Francesco De Gregori, Gigi D'Alessio, Mario Biondi, I soliti idioti, Enrico Brignano, Maurizio Crozza, Giorgio Panariello, Aldo, Giovanni e Giacomo, i comici del \"Colorado Tour\", Biagio Izzo e molti altri.\nL'8 gennaio 2016 \u00e8 stata annunciata una sospensione temporanea della programmazione a seguito della contestazione da parte del Comune di Roma della mancanza di autorizzazioni per l'occupazione dell'area, di propriet\u00e0 del Comune. L'amministrazione dell'azienda Grandi Teatri Srl avrebbe rivelato per tramite del suo amministratore Giuseppe Viggiano che la vera contestazione mossa al teatro \u00e8 stata di natura economica:\u00abIl Municipio XV [...] ci ha intimato il pagamento di una indennit\u00e0 di occupazione di suolo pubblico su parametri palesemente errati e gi\u00e0 formalmente contestati. A causa di queste divergenze, che comporterebbero un pagamento decuplicato della tassazione prevista, non ci viene rilasciata l\u2019occupazione di suolo pubblico e, pertanto, l\u2019ufficio spettacoli del Comune di Roma, malgrado le nostre reiterate istanze, non ha potuto emettere l\u2019autorizzazione per lo svolgimento dei pubblici spettacoli.\u00bbIl 12 agosto 2016 il Gran Teatro \u00e8 stato definitivamente chiuso.\nNote.\nIl teatro ha numeri di apparecchiature tecnice impressionanti, infatti, oltre al palco che ha dimensioni da record, vi \u00e8 un impianto audio di 40.000 w e l'impianto luci \u00e8 costituito da molteplici proiettori alogeni e a led e da 150 teste mobili (proiettori rotanti) controllati da due centraline DMX interfacciate tra loro."}
{"id": "939563", "revid": "118834", "url": "https://it.wikipedia.org/wiki?curid=939563", "title": "Gran Teatro", "text": ""}
{"id": "939566", "revid": "287204", "url": "https://it.wikipedia.org/wiki?curid=939566", "title": "Carlo Domeniconi", "text": "Nasce a Cesena e riceve la sua prima istruzione da Carmen Lenzi Mozzani all'eta di 13 anni. A 17 anni si diploma al conservatorio di Pesaro.\nNel 1966, Domeniconi lascia l'Italia per trasferirsi a Berlino Ovest, dove studia composizione all'Universit\u00e0 della Musica, la futura Universit\u00e0 delle Arti. Successivamente lavora all'universit\u00e0 per 20 anni come professore.\nPi\u00f9 tardi Domeniconi visita la Turchia e rimane affascinato dalla sua cultura e dalla sua gente. L\u00ec avvia il dipartimento per chitarra al conservatorio di Istanbul e sviluppa uno stile compositivo che riflettesse l'influenza del folklore musicale locale.\nDomeniconi forse \u00e8 meglio conosciuto per il suo pezzo \"Koyunbaba\", scritto nel 1985.\nIl nome, letteralmente, significa \"pastore\", ma allude anche a molti altri significati, come, ad esempio, al nome di un mistico del XIII secolo, in odore di santit\u00e0, la cui tomba \u00e8 decorata con pezzi di stoffa colorata dagli abitanti dei vicini villaggi, che invocano il suo aiuto in caso di problemi di famiglia.\n\"Koyunbaba\" \u00e8 il nome della famiglia dei suoi discendenti che ancora risiedono nell'area, ma \u00e8 anche il nome di una regione arida e selvaggia della Turchia sud orientale.\nSecondo leggende locali, l'area sarebbe maledetta: le persone che avrebbero tentato di affittare o comprare la terra dalla famiglia Koyunbaba sarebbero morte o colpite da malattia.\nDomeniconi si \u00e8 riferito a due esempi specifici: uno era quello di una donna tedesca che voleva conservare l'area nel suo stato incontaminato, che fu presto colpita da un cancro. L'altro era quello di uno dei tre figli della famiglia Koyunbaba, che vendette all'improvviso una parte della terra, ma si suicid\u00f2 per impiccagione."}
{"id": "939575", "revid": "599013", "url": "https://it.wikipedia.org/wiki?curid=939575", "title": "Jacques Villeneuve Sr.", "text": "\u00c8 fratello del compianto Gilles e zio del campione del mondo 1997 Jacques Junior.\nCarriera.\nFa il suo esordio nelle corse nella Formula Ford, poi passa alla Formula Atlantic nel 1979 (Rookie of the Year). Nel 1980, con 4 vittorie si aggiudicher\u00e0 la serie. L'anno seguente far\u00e0 il bis ed esordir\u00e0 nel mondiale di Formula 1. Ingaggiato dall'Arrows per il Gran premio di casa non sar\u00e0 in grado di qualificarsi. Stessa sorte anche nell'ultimo gran premio della stagione, quello a Las Vegas.\nNel 1982 corre nella CanAm, conquistando il titolo l'anno seguente con tre vittorie nei gran premi. Nel 1983 tenter\u00e0, sempre in Canada, al volante di una RAM, di qualificarsi in un Gran Premio di Formula 1, ma senza successo.\nNel 1984 corre nella Formula CART, conquistando una vittoria nel 1985 ad Elkhart Lake. Nel 1987 tenta di qualificarsi nel Gran Premio del Belgio di Formula 3000 ma senza riuscirci. Proseguir\u00e0 nella sua carriera nella CART fino al 1992."}
{"id": "939593", "revid": "110157", "url": "https://it.wikipedia.org/wiki?curid=939593", "title": "Chiesa di Santa Maria del Faro", "text": "La chiesa di Santa Maria del Faro \u00e8 un luogo di culto cattolico di Napoli; si erge nel quartiere Posillipo, sul porticciolo di Marechiaro.\nStoria e descrizione.\nLa chiesa, ricordata gi\u00e0 nel XIII secolo, fu restaurata nel XVIII secolo su disegno di Ferdinando Sanfelice per commissione della famiglia Mazza.\nL'edificio \u00e8 un'opera barocca a navata unica e cappelle con piccoli pezzi di arredo proveniente da scavi romani, come attestano due sarcofagi romani sui quali vi \u00e8 lo stemma della famiglia Mazza.\nIl tempio contiene anche alcuni resti della villa romana di \"Pausylipon\", che la tradizione vuole sorgesse sul luogo dell'antico faro romano."}
{"id": "939595", "revid": "125961794", "url": "https://it.wikipedia.org/wiki?curid=939595", "title": "Thiago Motta", "text": "Biografia.\nThiago Motta possiede la cittadinanza italiana per discendenza; il padre Carlo Roberto Motta, di lontane origini italiane da parte di padre ma di madre nata da cittadini italiani, si adoper\u00f2 per fargli ottenere il passaporto italiano a 17 anni, poich\u00e9 agli inizi del 1900 il bisnonno Fortunato Fogagnolo, un giovanissimo bracciante operaio nato nel 1897, part\u00ec per il Sud America in cerca di fortuna da Polesella in provincia di Rovigo.\nCaratteristiche tecniche.\nGiocatore.\nCentrocampista centrale, Motta ricopriva il ruolo di regista di centrocampo, essenziale nelle giocate, caratterialmente forte e abile sia nella fase difensiva che nel gioco d'attacco. Era dotato di tecnica, forza fisica e prontezza negli inserimenti senza palla, pur difettando in velocit\u00e0. Preciso nei passaggi, duttile e disciplinato tatticamente, tra le sue doti figuravano anche un buon tiro dalla distanza e l'abilit\u00e0 nel gioco aereo. La sua carriera \u00e8 stata condizionata da vari gravi infortuni.\nAllenatore.\nDa allenatore predilige un calcio offensivo e l'impostazione che parte dalla difesa. Sono per lui importanti anche il pressing alto, il gioco palla a terra e i movimenti senza palla.\nCarriera.\nGiocatore.\nGli inizi, Barcellona.\nMotta incomincia la sua carriera nelle giovanili della squadra brasiliana del , poi nel 1999 viene ingaggiato dal su consiglio di Lloren\u00e7 Serra Ferrer, allora direttore tecnico del club. Gioca le sue prime tre stagioni con la squadra B, facendo qualche apparizione nella prima squadra in amichevole. Thiago debutta al Camp Nou sotto gli ordini di Carles Rexach, il 3 ottobre 2001, contro il , in un match vinto dai blaugrana per 3-0.\nDopo questa partita diventa un pilastro del centrocampo del Barcellona, grazie alla sua polivalenza ed alla sua condizione di giocatore comunitario (il suo passaporto \u00e8 italiano). Verso la fine della stagione 2002-2003, allenato da Radomir Anti\u0107, Motta si impone come uno dei giocatori pi\u00f9 presenti nel club catalano, giocando 26 partite e segnando un gol, contro la . La stagione 2004-2005 vede l'italo-brasiliano, l'11 settembre 2004, rompersi i legamenti del ginocchio destro durante una partita contro il .\nAtl\u00e9tico Madrid.\nNell'estate del 2007 passa all'. Qui, dopo aver esordito, si rompe il menisco interno del ginocchio sinistro, compromettendo la stagione. A fine anno avr\u00e0 giocato 6 sole partite, di cui quattro da titolare e due da subentrante, per un totale di soli 370 minuti giocati (e tre cartellini gialli guadagnati). La dirigenza dell'Atl\u00e9tico non gli rinnova allora il contratto annuale firmato l'estate precedente ed il giocatore a fine anno si ritrova svincolato.\nGenoa.\nIl 14 settembre 2008, a 26 anni, si trasferisce al . Esordisce in Serie A con la maglia rossobl\u00f9 il 19 ottobre in Genoa- (1-0) entrando al 15', mentre 10 giorni dopo, il 29 ottobre, sigla la sua prima rete nel campionato italiano nella vittoria casalinga 2-1 sul . L'11 aprile segna la sua prima doppietta, contro la .\nLa stagione del Genoa, trascinato dalla regia di Thiago Motta e dai goal di Diego Milito, \u00e8 stata di ottimo livello, tanto da permettere ai rossoblu di qualificarsi per l'Europa League mancando solo per il bilancio sfavorevole negli scontri diretti con la l'approdo in Champions League.\nInter.\nIl 20 maggio 2009 il presidente del Genoa Enrico Preziosi annuncia la cessione di Motta e di Diego Milito all' per la stagione 2009-2010. Il 1\u00ba luglio viene ufficializzato l'acquisto di Motta per circa 9 milioni di euro. Il suo trasferimento in maglia nerazzurra \u00e8 stato al centro di un'inchiesta in quanto Preziosi, inibito, non poteva trattare la cessione in prima persona, cosa da lui dichiarata.\nEsordisce nella Supercoppa italiana persa contro la per 1-2. Il 23 agosto seguente arriva anche il suo esordio in campionato contro il , incontro poi finito 1-1; sei giorni dopo, durante il derby di Milano terminato 4-0, segna il suo primo gol in maglia nerazzurra. Il 3 aprile 2010 realizza la prima doppietta nella gara interna contro il Bologna. Il 5 maggio arriva il suo primo trofeo in Italia: \u00e8 la Coppa Italia vinta in finale, allo Stadio Olimpico contro la . Il 16 maggio vince lo scudetto conquistato dopo la gara contro il Siena.\nIl 28 aprile, durante la semifinale di Champions League contro il , viene espulso per una manata: l'Inter \u00e8 costretta a giocare il resto della partita in inferiorit\u00e0 numerica, ma riesce a qualificarsi ugualmente per la finale. Il 22 maggio 2010 conquista il \"treble\", con la Champions League vinta contro il . Chiude il 2010 con la vittoria nel Mondiale per club. Il 29 maggio 2011, dopo una stagione costellata da numerosi infortuni, vince la Coppa Italia battendo in finale il per 3-1. Con la maglia nerazzurra ha raccolto 83 presenze ufficiali, realizzando 12 gol e vincendo 6 titoli: 1 scudetto, 1 Champions League, 1 Mondiale per Club, 2 Coppe Italia e 1 Supercoppa italiana.\nParis Saint-Germain.\nIl 31 gennaio 2012 viene ceduto al per 11,5 milioni di euro pagabili in due anni.\nDurante la presentazione ufficiale ha ammesso che la sua \u00e8 stata una scelta personale e professionale dettata da un bisogno di cambiamento, ribadendo anche la sua decisione, comunicata al presidente Massimo Moratti, di voler essere ceduto.\nEsordisce nel campionato francese il 4 febbraio, contro l': il 22 aprile segna il suo primo gol, nella partita contro il Sochaux. Nella stagione 2012-13, sotto la guida di Carlo Ancelotti, fatica a trovare spazio: a centrocampo, il tecnico italiano gli preferisce spesso un trio formato da Javier Pastore, Blaise Matuidi e Marco Verratti. Vince comunque il campionato, pur collezionando solo 15 presenze.\nL'anno seguente ritrova un posto da titolare grazie agli schemi di gioco adottati da Laurent Blanc: in agosto vince la Supercoppa di Francia mentre il 17 settembre segna la sua prima doppietta in Champions League, sul campo dell'. Al termine della stagione conquista il suo secondo titolo francese consecutivo, cui ne seguiranno altri tre negli anni seguenti.\nA maggio 2018 annuncia di volersi ritirare al termine della stagione per intraprendere la carriera di allenatore. Con il PSG in sei anni e mezzo ha messo insieme 231 presenze e 12 gol vincendo 19 titoli.\nComplessivamente in carriera ha giocato pi\u00f9 di 600 partite tra club e nazionale vincendo 30 trofei.\nNazionale.\nThiago Motta \u00e8 stato convocato solo due volte dalla nazionale maggiore brasiliana, ma ha fatto parte della rappresentativa Under-17 e pu\u00f2 vantare presenze ed un gol nella rappresentativa Under-23 che ha preso parte, come squadra invitata, alla CONCACAF Gold Cup 2003 piazzandosi al secondo posto.\nDopo il suo trasferimento al Genoa e le sue ottime prestazioni in campionato, \u00e8 stata ipotizzata la sua convocazione, alla quale il giocatore si \u00e8 dichiarato disponibile, nella nazionale italiana per la quale sarebbe convocabile data la doppia nazionalit\u00e0. Il 6 febbraio 2011 viene convocato in nazionale dal CT Cesare Prandelli per l'amichevole in programma contro con la . Era stata messa in dubbio la sua disponibilit\u00e0 a vestire la maglia azzurra a causa del suo impiego nella CONCACAF Gold Cup 2003 con l'Under-23 brasiliana.\nL'autorizzazione definitiva \u00e8 arrivata dalla FIFA poco prima della convocazione dopo aver visionato l'articolo 18 dello Statuto della Federazione Internazionale. Ha quindi esordito con la maglia dell' il 9 febbraio 2011, a 28 anni, nella partita pareggiata 1-1 contro la svoltasi a Dortmund. Il 25 marzo ha realizzato la sua prima rete in nazionale, decisiva per la vittoria (1-0) contro la in una gara valevole per le qualificazioni all'Europeo 2012.\nPartecipa quindi all'Europeo 2012, nel quale la nazionale arriva alla finale, persa 4-0 contro la . Entrato nel secondo tempo della finale, deve uscire dal campo dopo solo 3 minuti di gioco, a causa di uno stiramento muscolare, lasciando l'Italia in 10 uomini per tutto il resto della partita. Thiago Motta \u00e8 stato il giocatore rimasto in campo per meno tempo in una finale di un Campionato Europeo di calcio.\nViene convocato anche per il Mondiale 2014, dove scende in campo nelle 3 partite disputate dall'Italia, che viene eliminata nella fase a gironi.\nDopo quasi 2 anni di assenza dalla nazionale viene convocato per la prima volta dal CT Antonio Conte per le partite amichevoli contro e del 24 e 29 marzo 2016, nelle quali viene schierato come titolare.\nViene convocato per l'Europeo 2016 in Francia dove disputa quattro partite (non ha potuto disputare la quinta contro la Germania ai quarti per squalifica) dando l'addio alla Nazionale al termine della rassegna europea.\nAllenatore.\nParis Saint Germain U-19.\nIl 18 luglio 2018 diventa il nuovo allenatore della formazione Under-19 del . Il 27 settembre seguente ottiene la qualifica UEFA di primo livello. Al termine della stagione lascia l'incarico di comune accordo con il club parigino, nonostante il secondo posto in classifica e il raggiungimento degli ottavi di finale della Youth League.\nGenoa.\nIl 22 ottobre 2019 viene nominato nuovo tecnico del , squadra in cui aveva militato nella stagione 2008-2009. Quattro giorni pi\u00f9 tardi fa il suo esordio da allenatore con una vittoria, ottenuta per 3-1 contro il Brescia allo Stadio Luigi Ferraris; tutte le reti dei rossobl\u00f9 vengono realizzate da tre subentranti diversi, record nella storia della Serie A. Dopo 10 partite, in cui ottiene solo 2 vittorie (contando anche la Coppa Italia, in cui ha vinto 3-2 sull') e con la squadra all'ultimo posto in classifica, il 28 dicembre 2019 viene esonerato.\nNel settembre 2020 ottiene l'abilitazione come allenatore professionista di Prima categoria - Uefa Pro con una valutazione di 108/110.\nSpezia.\nL'8 luglio 2021 viene nominato nuovo tecnico dello , in Serie A, firmando un contratto di tre anni.\nStatistiche.\nStatistiche da allenatore.\n\"Statistiche aggiornate al 7 febbraio 2022\""}
{"id": "939597", "revid": "287204", "url": "https://it.wikipedia.org/wiki?curid=939597", "title": "Contea di Franklin (Washington)", "text": "La contea di Franklin, in inglese Franklin County, \u00e8 una contea dello Stato di Washington, negli Stati Uniti. La popolazione al censimento del 2000 era di 49.347 abitanti. Il capoluogo di contea \u00e8 Pasco. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte sud-orientale dello Stato di Washington. Lo United States Census Bureau certifica che l'estensione della contea \u00e8 di 3.277 km\u00b2, di cui 59 km\u00b2 di acque interne.\nStoria.\nLa Contea di Franklin venne costituita il 28 novembre 1883."}
{"id": "939607", "revid": "21880", "url": "https://it.wikipedia.org/wiki?curid=939607", "title": "Elasminae", "text": "Elasminae \u00e8 una sottofamiglia di insetti della famiglia degli Eulofidi (Hymenoptera Chalcidoidea) comprendente circa 200 specie parassitoidi riunite nell'unico genere \"Elasmus\".\nDescrizione.\nGli Elasmini hanno un corpo dal profilo triangolare visto dal dorso. Il carattere morfologico pi\u00f9 evidente \u00e8 la forma delle coxe delle zampe metatoraciche, che si presentano ampie, circolari e appiattite in senso laterale. Le antenne sono brevi, con funicolo composto da 3 articoli nelle femmine. Le ali anteriori mostrano una vena marginale molto sviluppata in lunghezza, con vena stigmale e postmarginale piuttosto brevi. Altri elementi morfologici utili all'identificazione sono le setole che percorrono le tibie metatoraciche.\nBiologia.\nGli Elasmini sono ectoparassiti primari di Lepidotteri, solitari o gregari, oppure iperparassiti di Imenotteri.\nSistematica.\nLa collocazione sistematica della sottofamiglia degli Elasmini \u00e8 controversa: secondo alcuni Autori (Peck, Boucek, Hoffer) sarebbe da considerare come famiglia distinta (Elasmidae) e come tale \u00e8 trattata in alcune fonti citate in bibliografia. Secondo Burks e Yoshimoto sarebbero da considerare come sottofamiglia degli Eulofidi. Secondo Gauthier e altri, alla luce di recenti analisi del genoma, sarebbe da riclassificare al rango di trib\u00f9 nell'ambito della sottofamiglia degli Eulophinae."}
{"id": "939608", "revid": "219110", "url": "https://it.wikipedia.org/wiki?curid=939608", "title": "Citt\u00e0 sotterranea", "text": "Con l'espressione citt\u00e0 sotterranea si usa comunemente definire l'insieme di gallerie che, correndo attraverso il sottosuolo ed i grattacieli di un centro cittadino, permettono alle persone di rimanere all'interno di una determinata area commerciale senza dover uscire all'aria aperta durante i mesi invernali freddi.\nIl concetto di citt\u00e0 sotterranea \u00e8 ben conosciuto in Canada dove, durante i mesi invernali, le temperature possono scendere di molti gradi al di sotto dello zero.\nLa maggior parte delle citt\u00e0 canadesi dispone di questo intricato sistema di gallerie, e la citt\u00e0 ad avere la pi\u00f9 grande citt\u00e0 sotterranea \u00e8 Montr\u00e9al, la quale dispone di circa 30\u00a0km di gallerie.\nAltrettanto diffuse sono in Giappone, dove la pi\u00f9 grande citt\u00e0 sotterranea \u00e8 situata a Sapporo, tuttavia Tokyo detiene il record per la quantit\u00e0 totale di aree sotterranee. Molte di queste aree sono state realizzate congiuntamente con i lavori per le diverse linee metropolitane.\nIl concetto urbanistico della citt\u00e0 sotterranea prevede che, in una determinata area, vengano ricavate delle gallerie le quali possono scorrere nel sottosuolo, all'interno del basamento dei grattacieli oppure al di sotto delle fondamenta stesse.\nIn molti casi, queste gallerie fuoriescono dal sottosuolo per attraversare i grattacieli al loro interno e permettere alle persone di attraversarli, dall'uno all'altro, grazie all'utilizzo dei cosiddetti \"connectors\" (connettori), veri e propri passaggi pedonali coperti, spesso costruiti in acciaio e vetro, i quali attraversano le strade a diversi metri d'altezza per poi rientrare nei grattacieli."}
{"id": "939619", "revid": "767487", "url": "https://it.wikipedia.org/wiki?curid=939619", "title": "SimEarth", "text": "SimEarth \u00e8 un videogioco di simulazione ideato da Will Wright e pubblicato nel 1990 dalla Maxis, in cui il giocatore controlla un pianeta. Nonostante il videogioco sia stato ammirato durante il periodo della pubblicazione, non registr\u00f2 grandi vendite come il suo predecessore SimCity.\nCaratteristiche.\nLo scopo del gioco \u00e8 quello di creare la vita in un mondo sterile, partendo dai semplici microrganismi unicellulari fino alla creazione di una civilt\u00e0 avanzata sul pianeta.\nLa chiave di tutto sono gli Omni Point, infatti ogni organismo costa un determinato numero di Omni point (pochi per i primi organismi, molti per la creazione di specie pi\u00f9 grosse)."}
{"id": "939620", "revid": "1305772", "url": "https://it.wikipedia.org/wiki?curid=939620", "title": "The Remixes", "text": "The Remixes pu\u00f2 riferirsi a diversi album musicali:"}
{"id": "939622", "revid": "1906976", "url": "https://it.wikipedia.org/wiki?curid=939622", "title": "Alfa Romeo 179", "text": "LAlfa Romeo 179 \u00e8 una monoposto di Formula 1 utilizzata dalla casa del Biscione in numerose varianti (179B, 179C, 179D) fra il 1979 e il 1982. Fece il suo debutto al Monza, rimpiazzando il modello 177 con cui la casa aveva affrontato il mondiale di Formula 1 dopo una lunghissima assenza.\nTecnica.\nLa \"179\" fu realizzata per dare un punto di svolta tecnico rispetto alla vettura che l'aveva preceduta. La 177, infatti, era spinta dal motore 12 cilindri boxer che derivava da quello delle Alfa Romeo 33TT12 e 33SC12 che aveva vinto il Campionato Mondiale Marche e che aveva gi\u00e0 debuttato in Formula 1 nel 1976 sulla Brabham BT45, ma tale conformazione del motore impediva l'uso di una conformazione aerodinamica del fondo della vettura tale da sfruttare al meglio l'effetto suolo, che a partire dal 1978 era diventato un requisito fondamentale per la competitivit\u00e0 delle monoposto.\nVenne pertanto realizzato \"ex novo\" un propulsore con i cilindri disposti a V di 60\u00b0, in modo da liberare spazio in favore di ampi canali Venturi, accettando l'innalzamento del baricentro, uno svantaggio che per\u00f2 era nettamente ricompensato dal vantaggio aerodinamico.\nCarriera agonistica.\nL'Alfa Romeo non riusc\u00ec a sviluppare pienamente il modello nonostante i buoni progressi prestazionali, tra le cause il decesso del pilota Patrick Depailler avvenuto nel corso di una sessione di prove private a Hockenheim il 1\u00ba agosto 1980.\nIl 4 ottobre 1980 al Gran Premio degli Stati Uniti sul tracciato di Watkins Glen Bruno Giacomelli fece segnare la pole position e guid\u00f2 la gara per trentuno giri fino a quando fu costretto al ritiro per un problema all'accensione.\nLa vettura, in totale, ha ottenuto 14 punti in 61 gare.\nDella vettura fu allestita nel 1982 anche una versione denominata 179T che fu usata per lo sviluppo del propulsore Alfa Romeo 890T, il motore V8 turbocompresso da 1,5 litri con cui Chiti voleva recuperare competitivit\u00e0, insieme ad un altro muletto su base Alfa Romeo 182."}
{"id": "939624", "revid": "339392", "url": "https://it.wikipedia.org/wiki?curid=939624", "title": "X Armata (Regio Esercito Italiano 1940)", "text": ""}
{"id": "939625", "revid": "1782831", "url": "https://it.wikipedia.org/wiki?curid=939625", "title": "Visione (Marvel Comics)", "text": "Visione (\"Vision\") \u00e8 un personaggio immaginario dei fumetti creato da Roy Thomas (testi) e John Buscema (disegni), pubblicato dalla Marvel Comics. Esordisce sul n. 57 (ottobre 1968) della testata The Avengers (vol. 1). La Timely Comics, precedente denominazione della Marvel, aveva gi\u00e0 pubblicato storie con un omonimo supereroe nel periodo noto come Golden Age.\nCreato da Ultron come strumento di vendetta, Visione \u00e8 un androide \"sintezoide\" capace di alterare a piacimento la propria massa e solidit\u00e0 corporea, nonch\u00e9 di riprodurre qualsiasi funzione organica di un essere vivente, incluso il pensiero autonomo, cosa che lo ha portato a ribellarsi al suo creatore divenendo un membro di spicco dei Vendicatori. Costantemente in lotta per affermare e mantenere la propria precaria umanit\u00e0, la pi\u00f9 grande paura di Visione \u00e8 che un giorno possa perderla.\nNella classifica stilata nel 2011 da Wizard si \u00e8 posizionato al 124\u00ba posto come pi\u00f9 grande personaggio della storia dei fumetti.\nStoria editoriale.\nEsordito ad opera del team creativo composto da Roy Thomas e John Buscema su \"The Avengers\" (vol. 1) n. 57, datato ottobre 1968, il personaggio di Visione viene concepito come nuovo membro nella squadra dei Vendicatori e compromesso tra le idee di Stan Lee e Roy Thomas, il primo desideroso di revitalizzare Visione creata nella Golden Age dalla Timely Comics ed il secondo di introdurre un nuovo supereroe androide. Nonostante il desiderio originale di Thomas fosse colorare il personaggio di bianco come appropriato al suo nome spettrale, i limiti della stampa del periodo, che lo avrebbero reso privo di colore lasciando carta non inchiostrata dove avrebbe dovuto esserci la sua pelle, spinsero infine lo sceneggiatore a optare per il rosso di modo che non fosse verde come Hulk o blu come gli atlantidei; sebbene Visione sia stato spesso paragonato a Spock di \"Star Trek\", Thomas ha dichiarato che all'epoca dello sviluppo del personaggio sapeva a malapena dell'esistenza della suddetta serie televisiva, dichiarando invece di essere stato influenzato dall'antologia di fantascienza \"Adam Link Robot\" di Eando Binder, uno dei primi robot trattato come un personaggio con cui simpatizzare anzich\u00e9 come uno strumento meccanico. In merito alla relazione sentimentale intrecciata dell'androide con Scarlet, lo sceneggiatore ha dichiarato: \u00abSentivo che una storia d'amore di qualche tipo avrebbe aiutato lo sviluppo del personaggio in \"The Avengers\", e Visione era un ottimo candidato, perch\u00e9 \u00e8 apparso solo in quella rivista... come ha fatto Wanda, per quello che conta. Cos\u00ec sono diventati una coppia, per semplici considerazioni pratiche. Avrebbe anche, sentivo, aiutato lo sviluppo che stavo realizzando sul tentativo di Visione di diventare 'umano'\u00bb. Dopo il matrimonio tra i due personaggi in \"Giant-Size Avengers\" n. 4, del giugno 1975, \u00e8 stata loro dedicata una miniserie di quattro numeri scritta da Bill Mantlo e disegnata da Rick Leonardi, \"Vision and the Scarlet Witch\" (novembre 1982-febbraio 1983), seguita da una breve testata dal titolo omonimo pubblicata per 12 numeri (ottobre 1985-settembre 1986) disegnata da Richard Howell e scritta da Steve Englehart, che nel frattempo prende le redini di \"The Avengers\" sviluppando l'arco narrativo di cui Thomas aveva posto le basi dal numero 93 della testata (novembre 1971) e che stabiliva come Visione sia stato creato dalla Torcia Umana originale. In merito a tutto ci\u00f2 lo sceneggiatore ha dichiarato che: \u00abquella trama era ben nota in redazione da anni, e quando Roy [Thomas] e Neal [Adams] non hanno avuto la possibilit\u00e0 di attuarla, l'ho fatto per conto mio con la benedizione di Roy\u00bb.\nIn netto contrasto con l'immagine di \"umano sintetico\" precedentemente data di Visione, sui numeri dal 42 al 45 di \"West Coast Avengers\" (marzo\u2013giugno 1989), in un arco narrativo di John Byrne, viene enfatizzata la natura androide del personaggio, arrivando a mostrarlo completamente smantellato in una splash-page in seguito descritta dalla critica dicendo: \u00abquest'immagine da sola ha probabilmente contribuito maggiormente a modellare come i futuri sceneggiatori (e lettori) hanno percepito il personaggio di ogni altra cosa precedente o successiva. Una volta che lo si \u00e8 visto suddiviso in pi\u00f9 parti, \u00e8 veramente difficile andare oltre quell'immagine e pensare a Visione come un uomo sintetico, non una macchina\u00bb. Negli anni successivi Visione ha avuto due testate autonome, entrambe di soli quattro numeri, una pubblicata tra novembre 1994 e febbraio 1995 coi testi di Bob Harras e i disegni di Manny Clark e la seconda edita tra ottobre 2002 e gennaio 2003, scritta da Geoff Johns e disegnata da Ivan Reis.\nVisione \u00e8 uno dei personaggi principali del quarto volume di \"Avengers\" dal numero 19 (gennaio 2012) fino alla conclusione della serie col numero 34 (gennaio 2013) dopodich\u00e9 diviene uno dei protagonisti della serie in dodici numeri \"Avengers A.I.\" (luglio 2013-aprile 2014). Con il rilancio di tutte le testate della casa editrice sotto il marchio \"All-New, All-Different Marvel\", al personaggio viene dedicata una nuova testata autonoma scritta da Tom King e disegnata da Gabriel Hernandez Walta, per un totale di dodici numeri.\nBiografia del personaggio.\nOrigini.\nCreato in un laboratorio segreto di Brooklyn, New York, dall'intelligenza artificiale Ultron con l'assistenza, sotto coercizione, del professor Phineas Horton, l'androide sintezoide \u00e8 progettato sulla base tecnologica della Torcia Umana degli anni quaranta creata dallo scienziato che tuttavia si rifiuta di cancellarne i ricordi, ragione per la quale viene ucciso da Ultron che in seguito riscrive personalmente la memoria del sintezoide utilizzando i tracciati cerebrali dell'allora deceduto Simon Williams (Wonder Man) per poi mandarlo contro ai Vendicatori nella speranza che assurgesse a strumento di vendetta nei confronti di tutti loro, in particolare del suo creatore Henry Pym e della moglie di quest'ultimo, Janet van Dyne (Wasp), che vedendo l'androide lo definisce come una sorta di \"visione\" ultraterrena. Assunto tale nome, Visione, prende a cuore la sorte della squadra di eroi decidendo dunque di non portare a termine la missione affidatagli dal suo creatore e di aiutarli invece a sconfiggerlo, unendosi a loro.\nVendicatori.\nDopo aver affrontato numerose battaglie al fianco degli \"Eroi pi\u00f9 potenti della Terra\" Visione cade nuovamente sotto l'influenza di Ultron a causa di un cristallo di controllo preimpiantatogli e viene costretto a ricostruire il suo creatore dotandolo di un corpo di adamantio ma riesce infine a recuperare il controllo di s\u00e9 stesso contribuendo nuovamente a sconfiggerlo tornando poi a intraprendere le avventure pi\u00f9 disparate assieme ai Vendicatori ed avendo cos\u00ec modo di conoscere Wanda Maximoff (Scarlet) con la quale instaura una relazione sentimentale che, seppur travagliata, finisce per essere accettata dall'intera squadra, tanto da culminare in un insolito matrimonio dalla quale, nonostante la sua natura di androide, ha due gemelli: Thomas e William.\nContemporaneamente, in una missione contro Annihilus, Visione subisce gravi danni e rimane privo di coscienza per settimane ma, una volta svegliatosi viene messo a capo della squadra sebbene i suoi circuiti cerebrali abbiano subito un malfunzionamento che ne compromette la capacit\u00e0 di ragionamento, portandolo a tentare di risolvere i problemi del Pianeta assumendo il controllo dei sistemi informatici dei governi, degli affari e delle forze armate mondiali venendo in seguito fatto desistere e tornare in s\u00e9 grazie all'intervento dai compagni Vendicatori. In seguito al disastro provocato dall'androide tuttavia, le nazioni della Terra stabiliscono che rappresenti una minaccia alla sicurezza mondiale e decidono di sequestrarlo e smantellarlo, cancellandone la memoria. Scarlet e i Vendicatori della Costa Ovest riescono a recuperare i pezzi del loro compagno di squadra permettendo cos\u00ec a Pym di ricostruirlo e riprogrammarlo, sebbene il redivivo Wonder Man non autorizzi ad utilizzare nuovamente i suoi tracciati cerebrali spiegando che tale procedura (eseguita in precedenza senza il suo consenso) equivalga a \"strappargli l'anima\". A causa di tale decisione, e di un danno riportato dalla sua pelle sintetica, Visione viene rianimato sotto forma di umano sintetico privo di colore ed emozioni.\nPoco dopo viene rivelato che i figli di Visione e Scarlet sono stati concepiti grazie ai poteri di quest'ultima, che ha infuso nei loro corpi delle anime inconsciamente sottratte al signore degli inferi Mefisto il quale, furioso per tale stratagemma, affronta la donna per riavere i bambini riuscendo apparentemente a ucciderli nella battaglia sebbene in realt\u00e0, i loro spiriti si trasferiscano in due nuovi corpi nati in luoghi diversi e, una volta cresciuti, diventino Speed e Wiccan dei Giovani Vendicatori.\nIn seguito all'evento Wanda e Visione decidono di separarsi operando ognuno in una differente squadra di Vendicatori; dopodich\u00e9 il sintezoide carica nei suoi circuiti un nuovo sistema di configurazioni cerebrali, riacquistando la capacit\u00e0 di provare i sentimenti e, desideroso di sperimentare le emozioni al massimo, compie enormi sforzi per esplorare avvicinarsi sempre di pi\u00f9 a quell'umanit\u00e0 che per tutta la sua esistenza ha cercato di raggiungere con limitati successi.\nDistruzione e ritorno.\nNel momento in cui i Vendicatori si riassemblano in un unico team, Visione viene danneggiato in uno scontro con la strega Morgan Le Fey rimanendo incapacitato per diverse settimane prima di ristabilirsi completamente. Deciso, nel frattempo, ad abbandonare ogni tentativo di riconciliazione con l'ex-moglie, Visione intraprende delle brevi relazioni con le compagne di squadra Carol Danvers e Mantis. Nel frattempo, il pensiero costante dei due bimbi perduti porta Scarlet alla follia, in un'escalation di distruzione involontaria che provoca lo scioglimento dei Vendicatori e la morte di alcuni membri; involontariamente i suoi poteri iniziano a riscrivere la realt\u00e0 provocando, tra le tante catastrofi, la creazione di un'orda di copie di Ultron dal corpo di Visione e la distruzione di quest'ultimo per mano della furiosa She-Hulk.\nDurante la guerra al Re del Caos, Visione \u00e8 uno dei \"Vendicatori Morti\" brevemente resuscitati per affrontare le truppe di quest'ultimo e si sacrifica autodistruggendosi per sconfiggere il Sinistro Mietitore che comunque sopravvive.\nDopo il periodo della paura, Tony Stark riesce a ricostruire Visione, il quale torna a militare tra i Vendicatori e, dopo un periodo passato in cerca dell'ex-moglie per sfogare la rabbia nutrita nei suoi confronti, viene convinto da Capitan America a voltare pagina pur continuando a nutrire un profondo rancore verso di lei. L'androide lascia successivamente la squadra per riscoprire s\u00e9 stesso e, successivamente, si unisce alla Avengers A.I. di Hank Pym assieme a Monica Chang, Victor Mancha e un Doombot riprogrammato.\nNuovissimo Universo Marvel.\nIn seguito alla distruzione e rinascita del multiverso Visione torna nei Vendicatori sebbene poi lo si scopra essere stato manipolato da Kang il Conquistatore e riesca a tornare in s\u00e9 solo grazie all'aiuto di Iron Man. Contemporaneamente la ricerca della propria umanit\u00e0 lo porta a desiderare di avere una famiglia cos\u00ec da poter vivere il \"sogno americano\", motivo per il quale crea altri tre sintezoidi: una \"moglie\", Virginia, una \"figlia\", Viv, e un \"figlio\", Vin che in seguito viene accidentalmente ucciso da Victor Mancha.\nPoteri e abilit\u00e0.\nVisione \u00e8 descritto come: \u00ab... un essere umano in ogni centimetro... eccetto che tutti i suoi organi corporei sono realizzati in materiale sintetico\u00bb, la gemma incastonata sulla sua fronte \u00e8 in grado di assorbire l'energia solare dall'ambiente circostante cos\u00ec da provvedere autonomamente al proprio sostentamento senza aver bisogno di mangiare o bere; ci\u00f2 gli permette inoltre di emettere raggi ottici di radiazioni a infrarossi o microonde, in casi estremi tale emissione energetica pu\u00f2 venire rilasciata direttamente dalla fronte con una potenza distruttiva maggiore ma un conseguente aumento dello sforzo. La peculiare capacit\u00e0 di Visione \u00e8 tuttavia il totale controllo della propria densit\u00e0, che gli permette di rendersi completamente intangibile (e per tanto immune ad ogni tipo di attacco e capace di volare) o dotato di un'inamovibilit\u00e0, invulnerabilit\u00e0 e durezza pari a quella di un diamante, con conseguente aumento della forza fisica. Il massimo grado di densit\u00e0 raggiungibile da Visione \u00e8 pari a dieci volte quello dell'uranio impoverito, tanto da conferirgli una resistenza tale da affrontare il Conte Nefaria portandolo allo sfinimento. Uno degli attacchi pi\u00f9 caratteristici di Visione \u00e8 la cosiddetta \"interruzione fisica\" (\"physical disruption\") che consiste nel rendersi intengibile ed infilare la mano nel corpo dell'avversario per poi rimaterializzarla parzialmente, processo che provoca un dolore tale da rendere incoscienti perfino esseri dai poteri immensi quali Hyperion.\nI suoi sensi elettronici sono pi\u00f9 potenti rispetto a quelli di un normale essere umano e possiede capacit\u00e0 fisiche quali forza, agilit\u00e0 e resistenza sovrumane anche senza manipolare la propria densit\u00e0 inoltre, come tutti i Vendicatori, Visione \u00e8 stato istruito personalmente da Capitan America nel combattimento corpo a corpo ed \u00e8 un esperto nel servirsi dei suoi poteri in maniera offensiva, nonch\u00e9 nello svolgere autonomamente le riparazioni sul proprio corpo. Essendo dotato di un vero e proprio database nella propria memoria, Visione dispone di un'intelligenza sovrumana, ed \u00e8 un abilissimo stratega con una tale capacit\u00e0 d'analisi da poter elaborare informazioni e svolgere calcoli in pochi istanti.\nDopo che si \u00e8 unito alla Avengers A.I. i protocolli evolutivi di Visione vengono attivati facendo s\u00ec che il suo corpo diventi composto da milioni di nanorobot, cosa che lo rende capace di interagire direttamente coi sistemi elettrici e controllarli con maggiore rapidit\u00e0, nonch\u00e9 di rigenerarsi completamente partendo anche da una singola unit\u00e0 dei nanorobot che costituiscono la sua struttura.\nAltri Visione.\nNel corso degli anni di pubblicazioni altri due personaggi hanno assunto i panni di Visione:\nVisione della Golden Age.\nAarkus, noto anche come Visione I, \u00e8 apparso per la prima volta in \"Marvel Mystery Comics\" (vol. 1) n. 13 (novembre 1940), edito da Timely Comics (poi Marvel Comics), a opera di Joe Simon (testi) e Jack Kirby (disegni). Tutore della legge alieno giunto sulla Terra dopo essere stato contattato casualmente da uno scienziato e in seguito stabilitovisi per aiutare a combattere il crimine; durante la seconda guerra mondiale viene manipolato dalle Potenze dell'Asse ma, dopo aver compreso il suo errore grazie agli Invasori diviene un loro alleato. Ritiratosi a vivere nelle fogne di New York all'inizio dell'era moderna, dopo un periodo passato a viaggiare nel tempo, ha delle nuove avventure al fianco del neo-resuscitato Toro ed aiuta gli X-Men ad affrontare Legione.\nLa seconda Visione.\nLa seconda incarnazione di Visione (editorialmente Visione III), noto anche come Jonas, \u00e8 apparso per la prima volta in \"Young Avengers\" (vol. 1) n. 5 (agosto 2005), a opera di Allan Heinberg (testi) e Jim Cheung (disegni). Creato da Iron Lad (versione adolescente di Kang il Conquistatore tornato indietro nel tempo per sconfiggere la sua controparte adulta) scaricando i file della Visione all'interno della sua armatura per formare i Giovani Vendicatori, la nuova Visione, possedendo i tracciati cerebrali del suo creatore, diviene il mentore della squadra dopo che questi fa ritorno nel futuro, sviluppando col tempo la stessa infatuazione per Cassie Lang provata da Iron Lad, che tuttavia tiene segreta fino a poco dopo il termine della guerra civile dei superumani scoprendosi ricambiato. Nel corso dell'invasione segreta degli Skrull, Visione e i Giovani Vendicatori si alleano con Nick Fury per affrontare gli alieni mutaforma dopodich\u00e9 sia lui che Cassie si uniscono brevemente ai Potenti Vendicatori. Quando Cassie viene uccisa dal Dottor Destino, Iron Lad propone di resuscitarla ma Visione protesta definendola un'azione troppo simile a ci\u00f2 che farebbe Kang e, dunque, viene assassinato dal suo giovane creatore in un impeto di rabbia e gelosia.\nAltre versioni.\n2099.\nNel futuro di \"Marvel 2099\", Visione \u00e8 una donna dotata di poteri precognitivi alleata dei Vendicatori 2099 della Alchemax Corporation.\nAge of Ultron.\nNella realt\u00e0 alternativa di \"Age of Ultron\", dove Ultron si \u00e8 impadronito della Terra, Visione \u00e8 il suo emissario.\nAnti-Visione.\nAnti-Visione \u00e8 una versione alternativa malvagia di Visione proveniente da Terra-932; alleatosi col supercriminale Proctor, si reca su Terra-616 infiltrandosi nei Vendicatori sostituendosi alla sua controparte di quella dimensione ma viene successivamente scoperto e catturato.\nExiles.\nSulla testata \"Exiles\" ha fatto la sua apparizione una versione alternativa di Visione proveniente dalla Terra-10101 contraddistinto dall'arroganza e dalla sete di sangue, \u00e8 un componente di Arma X e svolge numerose missioni di omicidio. Viene ucciso da una versione di Hyperion dopo essersi rifiutato di aiutarlo a conquistare una dimensione parallela.\nGuardiani della Galassia.\nNella linea temporale dei \"Guardiani della Galassia\", una versione del sintezoide, chiamata Mainframe \u00e8 il sistema operativo a capo dell'intero pianeta Terra nonch\u00e9 custode dello scudo di Capitan America. Diviene membro di una sottosezione del gruppo.\nIl personaggio appare nel film \"Guardiani della Galassia Vol. 2\", doppiato in originale da Miley Cyrus.\nHouse of M.\nNella realt\u00e0 alternativa di \"House of M\", Visione \u00e8 il prototipo di un nuovo modello di Sentinelle ideate da Howard Stark.\nLast Avengers Story.\nNell'universo alternativo di \"The Last Avengers Story\" Visione, rimasto vedovo di Scarlet a causa di una schermiglia con Quicksilver finita in tragedia, \u00e8 il padre di Thomas Maximoff (Dottor Strange) e Billy Maximoff (Sinistro Mietitore), prende parte alla battaglia finale contro quest'ultimo, Ultron e Kang il Conquistatore.\nMangaverse.\nNel \"Marvel Mangaverse\", Visione \u00e8 un membro dei Vendicatori, per aspetto identico alla sua controparte classica ma di dimensioni estremamente ridotte; come molti suoi compagni viene assassinato dal Dottor Destino.\nMarvel Zombi.\nNella realt\u00e0 di \"Marvel Zombi\", Visione, immune alla piaga zombie a causa della sua natura androide, \u00e8 uno dei pochi Vendicatori sopravvissuti e si dimostra molto ostile nei confronti di Ash, in parte poich\u00e9 tuttora innamorato della zombieficata Scarlet.\nMC2.\nNel futuro alternativo di \"MC2\", Visione \u00e8 l'agente di collegamento tra gli A-Next (eredi dei Vendicatori) e il Presidente degli Stati Uniti G. W. Bridge, con cui condivide un profondo legame.\nTerra X.\nNella miniserie \"Terra X\", Visione \u00e8 a capo della versione robotica dei Vendicatori costruita da Iron Man.\nUltimate.\nNell'universo Ultimate Visione \u00e8 un androide ginoide costruito dagli alieni per informare gli esseri umani dell'imminente arrivo del Divoratore di Mondi Gah Lak Tus sul loro pianeta; fatta prigioniera in un laboratorio russo viene smantellata e i suoi componenti impiegati per esperimenti volti alla creazione del supersoldato russo ma, in seguito, Cap la soccorre durante una missione segreta e la porta in America, dove ha inizio la sua autoriparazione. Nel corso della sua permanenza sulla Terra si affeziona molto al dottor Sam Wilson ma viene infine distrutta dall'essere di cui ha premonito l'avvento. Basandosi sulla sua tecnologia Hank Pym costruisce dei robot da vendere a Nick Fury e lo S.H.I.E.L.D. per affrontare i Liberatori.\nSuccessivamente lo S.H.I.E.L.D. compie esperimenti genetici su Robert Mitchell, un ragazzo prodigio afroamericano che ottiene superpoteri e diviene il nuovo Visione entrando, assieme a Quake, Tigra e Wonder Man negli Ultimates della Costa Ovest.\nAltri media.\nCinema.\nMarvel Cinematic Universe.\nNel franchise del Marvel Cinematic Universe, Visione \u00e8 interpretato da Paul Bettany. In questa versione del personaggio, definita \"allo stesso tempo onnipotente e ingenua\", \u00e8 stato creato da Tony Stark e Bruce Banner, caricando i tracciati di J.A.R.V.I.S. in un corpo androide ideato originariamente da Ultron."}
{"id": "939629", "revid": "120184887", "url": "https://it.wikipedia.org/wiki?curid=939629", "title": "Volvo Serie 200", "text": "La Serie 200 \u00e8 una gamma di automobili prodotte dalla casa automobilistica Volvo tra il 1974 ed il 1993, con quasi tre milioni di unit\u00e0 vendute in tutto il mondo. Come la Serie 100, anche questo modello viene progettato da Jan Wilsgaard. Si sovrappone alla produzione della Serie 700, introdotta nel 1982: rimangono per\u00f2 solo le versioni 240 mentre le versioni 260 vengono sostituite dal nuovo modello. La Serie 700 verr\u00e0 poi sostituita un anno prima rispetto alle Serie 200, la cui produzione termina il 14 maggio 1993 dopo quasi venti anni.\nIntroduzione.\nIl successo della 140 e l'esigenza di mantenere all'avanguardia il modello, soprattutto sotto il profilo della sicurezza, portarono alla realizzazione della \"Serie 200\", che delle \"140/160\" non era che un'evoluzione. Non occorrevano rivoluzioni, anche perch\u00e9 il modello d'origine era stato via via aggiornato negli anni e, secondo i tecnici Volvo, sarebbe stato sufficiente prenderne il \"meglio\" e migliorarlo ulteriormente. \nE cos\u00ec fecero, anche se l'evoluzione avvenne in modo differenziato: pi\u00f9 netto per le versioni a 6 cilindri \"260\", pi\u00f9 morbido per quelle a 4 cilindri \"240\".\nUtilizzando il pianale (pi\u00f9 corto) e l'intera parte posteriore della carrozzeria della 140 modello '74, presero vita, con due diversi frontali, ridisegnati totalmente, le 240 e le 260. \nLe prime avevano mascherina in plastica nera e fari circolari incassati, le seconde una calandra cromata in rilievo (che sagomava anche il cofano) e grandi fari rettangolari. Anche gli interni, pi\u00f9 eleganti e meglio rifiniti sulle 260, erano ripresi dalle 140 modello '74.\nSotto il profilo tecnico, sebbene la meccanica fosse la stessa delle serie precedenti, molto venne cambiato sotto la pelle. Facendo tesoro dell'esperienza accumulata col prototipo \"VESC\" del 1972, molte parti della scocca erano a deformazione controllata, i freni (tutti a disco) avevano due circuiti separati (ciascuno comprendeva entrambe le ruote anteriori, e una di quelle posteriori, alternate), il piantone dello sterzo era collassabile, e vennero inserite delle massicce barre tubolari anti-intrusione nelle portiere. La Serie 200 aveva sospensioni anteriori MacPherson, per liberare pi\u00f9 spazio intorno al vano motore, mentre le sospensioni posteriori erano una versione modificata di quelle montate sulla Serie 140. Lo sterzo poi venne molto migliorato con l'introduzione di un sistema a pignone e cremagliera e con servosterzo di serie su alcuni modelli. I nuovi modelli debuttarono nel 1974.\nLe 260.\nLa sigla 260 indicava, come da tradizione Volvo, la versioni a sei cilindri della serie. Abbandonato il vecchio motore delle 164 E, venne adottato il nuovo V6 monoalbero PRV di 2664cm\u00b3 alimentato a iniezione da 140cv, abbinato ad un cambio manuale a 4 marce. Lo sterzo era dotato di servoassistenza idraulica, mentre a richiesta si poteva avere anche il cambio automatico.\nAl momento del debutto era disponibile, sul nostro mercato, solo una versione: la \"264 GL\" (berlina a 4 porte), dotata di un equipaggiamento molto ricco (completo di sedili in pelle).\nNell'autunno del 1975 vennero lanciate anche le \"264 DL\" e \"265 DL\" (station wagon, inedita per la gamma 260 e prima station wagon Volvo con un motore a sei cilindri), mosse da una versione a carburatore da 125cv del V6 PRV e meno riccamente equipaggiate.\nNel 1977 arrivarono la \"262C\" e la \"264 GLE\". La prima disegnata dalla Volvo e assemblata dalla Bertone, era una coup\u00e9 (con tetto pi\u00f9 basso e modificato nel montante posteriore e parte inferiore della carrozzeria identica alla berlina). La seconda vettura, che prendeva il posto della 264 GL, era una berlina meglio equipaggiata (cerchi in lega e aria condizionata di serie). La 262C, prodotta solo nei colori argento metallizzato con tetto rivestito in vinile nero e bronzo metallizzato con tetto in vinile beige, aveva una dotazione equivalente a quella della GLE.\nNel 1979 un leggero restyling interess\u00f2 solo la parte terminale del bagagliaio delle berline e della coup\u00e9 (fanali posteriori leggermente avvolgenti sui lati; coperchio del baule con battuta pi\u00f9 bassa, a filo del lato superiore dei fanali). A fine 1980 (Model Year 1981) venne modificato il frontale (calandra e fari leggermente ritoccati), i paraurti (resi meno massicci; per il mercato USA restarono quelli precedenti) e gli interni (sul cruscotto, la plancia strumenti divent\u00f2 pi\u00f9 grande e il posto per la radio venne riposizionato sopra le bocchette della climatizzazione). Con l'occasione la cilindrata del V6, ora disponibile solo in versione iniezione, crebbe a 2849\u00a0cm\u00b3 (155cv). La gamma venne ridotta a 4 versioni: 264 GL, 265 GL, 264 GLE e 262C. La 262 era disponibile in una serie pi\u00f9 ampia di colori, con o senza tetto in vinile.\nNel 1982 la Serie 260 lasci\u00f2 il posto alla 760.\n264 TE.\nA partire dal 1976 la Bertone produsse in piccolissima serie e su richiesta la \"264 TE\" (sigla di \"Top Executive\"), una limousine con passo allungato riservata a ministri e Capi di Stato. La meccanica era quella delle versioni top della 264 con cambio automatico, mentre l'allestimento prevedeva, oltre all'allungamento del passo, una lussuosa dotazione di bordo.\nLa 264 TE venne acquistata prevalentemente da alti funzionari svedesi e, curiosamente, della DDR.\nVenne prodotta fino al 1981.\nLe 240.\nLa serie \"240\" lanciata alla fine del 1974 rappresentava la versione a 4 cilindri e con allestimento (ed estetica) semplificato della 260. Il frontale era pi\u00f9 lineare e meno \"pretenzioso\" di quello della 6 cilindri ed i motori erano gli stessi dell'ultima evoluzione della 140. Sul mercato italiano, dove le cilindrate oltre i 2 litri erano penalizzate dal fisco, le 240 conservarono la cilindrata di 1986\u00a0cm\u00b3, mentre in altri mercati era stata incrementata a 2127\u00a0cm\u00b3. L'alimentazione a iniezione era riservata alle pi\u00f9 rifinite \"GL\", disponibili solo in versione \"244\" (cio\u00e8 berlina 4 porte), mentre non venne mai importata in Italia la berlina a 2 porte \"242\". La station wagon continuava a chiamarsi \"245\"; questa versione riscosse un grande successo, non solo in Italia, ma anche nel resto del mondo grazie all'enorme vano di carico; si stima infatti che circa un terzo delle Serie 200 vendute abbia carrozzeria station wagon. Inoltre nel vano bagagli potevano essere installati due sedili contromarcia rendendo l'auto a sette posti; questi posti erano equipaggiati con cinture a tre punti e vi era una struttura rinforzata del vano bagagli in modo da proteggere gli occupanti in caso di collisione.\nLa gamma italiana prevedeva le seguenti versioni:\nNel 1979 la Serie 240 ebbe un leggero restyling (come descritto per la serie 260) e la gamma venne completata con l'introduzione della versione con motore Diesel, un 6 cilindri Volkswagen di 2383\u00a0cm\u00b3 da 82cv. Questo motore andava ad equipaggiare le 244 e 245, negli allestimenti L, DL, GL e GLE (in Italia commercializzate solo GL e GLE, quest'ultima con ricco equipaggiamento comprendente vetri elettrici anteriori, specchietti elettrici destro e sinistro, tettuccio apribile manuale Webasto, lavatergifari, predisposizione al condizionatore). A fine 1980 (Model Year 1981) un restyling interess\u00f2 il frontale (reso simile a quello della serie 260 ma con la griglia radiatore leggermente diversa), i paraurti divennero pi\u00f9 esili (queste due modifiche non riguardarono la versione USA) e gli interni, con la plancia strumenti pi\u00f9 grande. Inoltre vennero presentate la \"244 GLT\", con motore a iniezione di 2316\u00a0cm\u00b3 (136cv) e le \"244 Turbo\" e \"245 Turbo\", spinte da una versione con turbocompressore da 155cv del 4 cilindri 2 litri. Contemporaneamente gli allestimenti L e DL vennero rimpiazzati da quelli siglati \"GL\" e \"GLE\". Il motore 2 litri aspirato venne potenziato a 106cv. La lunghezza del modello, che era arrivata a 4,90 metri, scese allora a 4,79 metri, per effetto dell'adozione dei nuovi paraurti. Nel 1983 la denominazione del modello divenne semplicemente 240, tanto per la berlina che per la station wagon. Nel 1986 venne nuovamente ritoccato il frontale ('Naso di Knudsen' leggermente schiacciato ed allargato rispetto al precedente) e venne anche modificato il lamierato alla base del parabrezza. Ritocchi a interni, cornici padiglione/finestrini e profili laterali accompagnarono questo passaggio.\nSullo stesso pianale approntato per la Limousine 264 TE, venne realizzato il modello 245 T (Transfer) particolarmente studiato per i trasferimenti Aeroporto-citt\u00e0. Notevolmente pi\u00f9 lunga della 245 standard, mantiene le due porte per fiancata (quella posteriore pi\u00f9 lunga della standard). Oltre a ci\u00f2, \u00e8 riconoscibile dal doppio vetro laterale, sopra il parafango posteriore.\nNel 1989, la gamma delle 240 a benzina venne semplificata: l'unico motore disponibile divenne il 4 cilindri a iniezione di 2316\u00a0cm\u00b3 da 112cv, dotato di marmitta catalitica, fatta eccezione per l'Italia dove proseguiva la vendita con il solito \"2000\".\nNel 1992,sempre e solo per l'Italia, dopo il lancio della nuova 850, l'offerta di 240 venne ridotta alle sole versioni a benzina, denominate \"Polar\" (allestimento base) e \"Super Polar\". La cilindrata, la solita 1986\u00a0cm\u00b3 e la potenza (con iniezione e marmitta catalitica) rimase a 112cv. \nNel resto del mondo continu\u00f2 ad essere venduta come \"240\" con finiture cromate, il motore \"2300\" e diesel atmosferico 6 cilindri \"2400\" ( eccezion fatta per gli USA, dove il mercato delle diesel, dopo un timido inizio degli anni '80, era crollato ), mentre in Italia erano solo disponibili le versioni \"Polar\" e \"Superpolar\" con gamma colori ridotta e con le finiture nero opaco.\nIn altri paesi le versioni senza cromature venivano denominate \"black-line\".\nLa produzione cess\u00f2 definitivamente nel 1993.\nMotori e trasmissioni.\nLa Serie 200 veniva offerta con tre famiglie di motori. La maggior parte delle 240 era equipaggiata con i motori 4 cilindri B21 \u201cred block\u201d di 2.0-2.3 litri; essi disponevano sia delle valvole in testa sia delle camme in testa. Il motore B20 \u00e8 stato usato solo nei primi anni e successivamente rimpiazzato dall'unit\u00e0 B19, una versione pi\u00f9 piccola del B21. Erano poi disponibili motori V6, prima nei modelli 260 e poi anche nelle versioni GLE e GLT della 240. Tali propulsori facevano parte della famiglia PRV, nata da una collaborazione tra Peugeot, Renault e Volvo. Vi erano poi le versioni diesel della 240 spinte da un motore sviluppato insieme alla Volkswagen. In Grecia e in Israele era disponibile anche l'unit\u00e0 B17 da 1.8 litri, e questa versione poteva anche essere equipaggiata con l'allestimento della 260; tale motore per\u00f2, erogando una potenza di 90cv(66kw), era sottosviluppato per la mole della vettura e portava a consumi pi\u00f9 alti anche delle versioni sovralimentate top di gamma.\nTutti i motori erano inizialmente abbinati ad una trasmissione a 4 marce (tipo M45) o ad una 4+1 (tipo M46: 4 marce con overdrive, identico rispetto al cambio M45 ma con un overdrive posizionato a valle e con circuito dell'olio in comune); in alternativa c'era una trasmissione automatica a tre marce dalla BorgWarner (tipo BW BW 35 e BW BW 55) disponibile solo per alcune motorizzazioni. Pi\u00f9 tardi vengono resi disponibili anche un cambio manuale a 5 marce (M47) e un cambio automatico a 4 rapporti della Aisin-Warner (tipo AW 70 e AW 71) che sostituisce l'obsoleta unit\u00e0 BorgWarner.\nTutti i cambi, anche quelli manuali, venivano lubrificati con ATF (Automatic Transmission Fluid). Inoltre nelle vetture con guida a destra i comandi delle frizioni venivano spostati idraulicamente via cavo dalla posizione del pedale delle versioni con guida a sinistra.\nI motori quattro cilindri.\nNel 1974 la 240 montava il motore 4 cilindri in linea B20A usato anche sulla precedente 140, mentre il nuovo propulsore B21A era disponibile come optional sui modelli 240 DL. Il nuovo motore B21 era un'unit\u00e0 a quattro cilindri di 2127cc con monoblocco in ghisa, albero a cinque cuscinetti e albero a camme a cinghia. Questo motore erogava 97cv (71\u00a0kW) per le versioni B21A a carburatori (242DL, 244DL e 245DL) e 123cv (90\u00a0kW) per le versioni B21E ad iniezione (244GL). Sul mercato italiano, dove le cilindrate oltre i 2 litri erano penalizzate dal fisco, le 240 conservavano il motore B20 con cilindrata di 1986\u00a0cm\u00b3 e con le medesime potenze del motore B21.\nI primi modelli a raggiungere il mercato americano nel 1975 erano equipaggiati con il vecchio motore B20F, mentre il nuovo motore B21F arriv\u00f2 solo l'anno successivo con il model year 1976. Ad eccezione dei primi anni di produzione (1975-1976), le versioni statunitensi e canadesi della Serie 200 non erano identiche: il motore B21A a carburatori non fu mai disponibile negli USA mentre era il motore base in Canada fra il 1977 e il 1984. Le versioni 240 vendute negli Stati Uniti erano tutte ad iniezione, in quanto i motori a carburatori B20 e B21 non erano disponibili a causa delle limitazioni delle emissioni. Nel 1980 il motore B21F ad iniezione erogava una potenza di 107cv (80\u00a0kW) a 5250gri. A partire del 1982 i modelli canadesi e quelli americani vennero unificati, ad eccezione della versione Turbo che era differente per la versione californiana a causa dei controlli sulle emissioni. Con il model year 1980 furono introdotti il motore B23 con cilindrata di 2316cc e potenza di 136cv (100\u00a0kW) che equipaggiava la versione 244 GLT, e il motore B20ET, variante del B20 con turbocompressore e potenza di 155cv (114\u00a0kW), che equipaggiava le 244 Turbo e 245 Turbo. Contemporaneamente il motore 2 litri aspirato venne potenziato a 106cv. Nel 1989 la gamma delle 240 a benzina venne semplificata: l'unico motore disponibile divenne il 4 cilindri a iniezione B23E di 2316\u00a0cm\u00b3 da 112cv, dotato di marmitta catalitica, fatta eccezione per l'Italia dove proseguiva la vendita con il solito B20E sempre dotato di 112cv e marmitta catalitica.\nI motori a sei cilindri.\nI modelli 260 erano equipaggiati con un motore completamente nuovo con codice B27: si trattava di un'unit\u00e0 V6 con un angolo di 90 gradi tra le bancate. Esso venne sviluppato in collaborazione tra Peugeot, Renault e Volvo e pertanto \u00e8 conosciuto anche come PRV. Si trattava di un motore piuttosto inusuale per l'epoca in quanto era composto da molte piccole parti in una struttura modulare. La versione montata sulle Volvo aveva una cilindrata di 2664cc e un blocco di lega di alluminio\nNella variante ad iniezione B27F tale motore fu introdotto negli USA nel 1976 nella Serie 260, ed erogava 140cv (100\u00a0kW) sia per il 264DL e 264GL. Nel resto del mondo erano disponibili le versioni B27A, alimentata a carburatori e con una potenza di 125cv (92\u00a0kW), e la versione B27E, alimentata ad iniezione e con una potenza di 148cv (109\u00a0kW).\nNel 1980 Volvo aument\u00f2 la cilindrata di tale motore a 2,8 litri con l'introduzione delle versioni B28E e B28F ad iniezione, che tuttavia erano soggette a problemi di oliatura e di usura precoce delle camme. Ciononostante le varianti B28 del V6 PRV furono usate anche nelle successive Serie 700 e in altri modelli di altre case (ad esempio la De Lorean per la DMC-12). Nella versione nordamericana questo motore era equipaggiato solo con un cambio automatico a tre velocit\u00e0 e produceva 130cv (97\u00a0kW), mentre in Europa era venduto anche con cambio manuale ed erogava 155cv (114\u00a0kW).\nI motori Diesel.\nAnnunciata al Salone di Parigi del 1978, la versione D6 venne introdotta nella primavera dell'anno successivo. Il nuovo motore diesel Volvo era derivato da quelli Volkswagen, infatti era una variante a sei oppure cinque cilindri di quelli installati nelle Audi e nelle Volkswagen dell'epoca. Inizialmente la produzione era ridotta, e furono circa 600 le vetture costruite al momento del lancio con il model year 1980. Si trattava di motori diesel a precamera raffreddati ad acqua e con testa in alluminio. Era poi montato un sistema di iniezione meccanica Bosch che richiedeva una corrente elettrica costante in modo che l'alimentazione di carburante fosse tagliata quando la chiave di accensione veniva rimossa. Erano disponibili un sei cilindri in linea 2.4 litri (D24) e un cinque cilindri in linea 2.0 litri (D20) che erogavano rispettivamente 82cv (60\u00a0kW) e 69cv (50\u00a0kW). Il motore pi\u00f9 piccolo era venduto solo in particolari mercati in cui era favorito per via delle strutture fiscali; infatti la maggior parte delle vetture equipaggiate con tale motore andarono il Finlandia ma anche in Italia dove venne commercializzato tra il 1979 e il 1981. Al tempo dell'introduzione sul mercato la Volvo 200 era una delle vetture a gasolio pi\u00f9 veloci e silenziose.\nOriginariamente il motore diesel era destinato al Nord America prima di tutto, anche se in realt\u00e0 i motori D24 arrivarono sul mercato nordamericano a partire dal model year 1980. A causa di problemi legati alle norme anti-inquinamento dell'EPA, per\u00f2, nessuna auto diesel fu consegnata nel 1980, ma solo a partire dall'anno successivo. In seguito il mercato statunitense di vetture diesel croll\u00f2 e le vendite diminuirono a numeri sempre pi\u00f9 piccoli; la commercializzazione di questo motore fu pertanto interrotta dal model year 1985. In questi mercati il motore diesel D24 sviluppava 79cv (58\u00a0kW), ma non era certificato per la vendita in California.\nLe versioni.\nNomenclatura.\nLe vetture della Serie 200 furono inizialmente identificate con badge nel cofano o nel portellone posteriore in un modo simile al sistema usato per i modelli precedenti:\nLivelli di equipaggiamento.\nNel corso della produzione della Serie 200 furono disponibili per l'acquisto diversi livelli di allestimento; si andava dalla L, la meno costosa, alla GLT, che indicava una caratterizzazione sportiva e ben equipaggiata. Le dotazioni e la disponibilit\u00e0 di particolari livelli di equipaggiamento variava per\u00f2 con i mercati di vendita. Le lettere normalmente apparivano sul cofano del bagagliaio o sul portellone posteriore della vettura (tranne nel model year 1983) e avevano inizialmente il seguente significato:\nSpeciali livelli di equipaggiamento.\nSvariati allestimenti furono offerti in modo temporaneo durante certi periodi oppure solo con determinate carrozzerie:\nTipi di motore.\nA volte il tipo di motore della vettura veniva anche inserito nella denominazione della stessa. In alcuni casi per\u00f2 tali diciture potevano essere omesse, rimpiazzate da quelle dell'allestimento o persino usate in combinazione tra di loro. Di seguito le principali:\nDifferenze fra i mercati.\nEuropa/Australia\nNord America\nLa produzione.\nLa produzione totale della Volvo Serie 200 fu di 2.862.563 esemplari, cos\u00ec ripartiti:\nL'ultimo esemplare era una versione station wagon a due porte e due posti con passo extra corto, versione in esemplare unico ritenuto un vero e proprio scherzo ingegneristico voluto dai progettisti Volvo.\nAttivit\u00e0 sportiva.\nNel 1983 la Volvo fond\u00f2 la Volvo Motorsport Division per entrare ufficialmente nel mondo delle competizioni automobilistiche. Specificatamente, si incaric\u00f2 di realizzare diversi esemplari del modello 240 in configurazione Gruppo A, in modo tale da poter competere nel campionato ETCC. Vi furono diverse vittorie da parte dei team privati equipaggiati con i veicoli svedesi, che culminarono con la conquista del campionato nel 1985 da parte della squadra Eggenberger. Dopo la stagione 1986 la Volvo ritir\u00f2 il suo supporto ufficiale, ma le squadre private continuarono a portare in pista la 240 Gruppo 4 fino al 1988.\nIl mezzo era equipaggiato con un propulsore B21 ET da 345 cv di potenza gestito da un cambio Getrag M51 a cinque rapporti. L'impianto frenante era costituito da freni ventilati forniti dalla Lockheed.\nA seguito dell'interesse suscitato dalle vittorie sportive, la Volvo introdusse uno specifico catalogo di accessori, che comprendeva diverse possibilit\u00e0 di elaborazione sul motore, sulla trasmissione (ad esempio era disponibile un differenziale Torsen), sugli interni (gruppo strumenti specifico) ecc."}
{"id": "939633", "revid": "100255821", "url": "https://it.wikipedia.org/wiki?curid=939633", "title": "Fiordo di Arsuk", "text": "Il fiordo di Arsuk \u00e8 un fiordo della Groenlandia lungo 30 km; si trova all'estremo sud dell'isola e sbocca nella costa ovest, nel Mare del Labrador. Appartiene al comune di Sermersooq. Sebbene piccolo ospita tre centri: Kangilinnguit al fondo, Arsuk e Ivittuut presso la bocca (quest'ultimo \u00e8 abbandonato)."}
{"id": "939634", "revid": "827882", "url": "https://it.wikipedia.org/wiki?curid=939634", "title": "The Road Mix", "text": "The Road Mix, \u00e8 il terzo volume della serie tv, contenente 16 brani, \"One Tree Hill\"."}
{"id": "939636", "revid": "56818", "url": "https://it.wikipedia.org/wiki?curid=939636", "title": "Piccola glaciazione", "text": ""}
{"id": "939639", "revid": "729019", "url": "https://it.wikipedia.org/wiki?curid=939639", "title": "Stazione di Bari Mungivacca", "text": "La stazione di Bari Mungivacca si trova nel quartiere omonimo di Bari ed \u00e8 servita dai treni della linea Bari-Martina Franca-Taranto; da essa si dirama la linea per Putignano via Casamamassima e via Conversano.\nLa stazione comprende quattro binari sino al 2010, successivamente ebbe l'aggiunta del quinto binario.\nServizi.\nLa stazione dispone di:"}
{"id": "939640", "revid": "70349", "url": "https://it.wikipedia.org/wiki?curid=939640", "title": "Bari Mungivacca", "text": ""}
{"id": "939643", "revid": "765341", "url": "https://it.wikipedia.org/wiki?curid=939643", "title": "Non \u00e8 la Rai 2", "text": "Non \u00e8 la Rai 2 \u00e8 la seconda compilation di brani, generalmente cover, cantati nella trasmissione televisiva \"Non \u00e8 la RAI\".\nIl disco.\nEsce nel giugno 1993 e, come nel precedente, i brani sono per la maggior parte solo interpretati dalle ragazze del programma e cantati dalle vocalist. Il disco contiene 23 tracce. Unico inedito di questa compilation \u00e8 \"Caldo caldo caldo\", mentre la canzone \"Reach Out I'll Be There\" sarebbe dovuta inizialmente essere interpretata da quattro ragazze invece che da tre, come testimonia il numero delle vocalist. La quarta ragazza sarebbe dovuta essere Eleonora Cecere.\nIn allegato gratis, c'erano anche i tatuaggi delle ragazze interpreti."}
{"id": "939646", "revid": "466539", "url": "https://it.wikipedia.org/wiki?curid=939646", "title": "Thomas Jane", "text": "Biografia.\nAncora studente, gli viene offerta la possibilit\u00e0 di lavorare in un film indiano in lingua telugu, Padamati Sandhya Ragam, accetta l'insolita offerta e inizia a girare a Madras in India. Terminata questa esperienza, torna in California, con l'intenzione di continuare la carriera come attore. Recita in alcuni film accreditato come Thomas Elliott, per poi sostituire Elliott con il nome della madre Jane. Recita in piccoli ruoli in film come \"Buffy - L'Ammazza Vampiri\" e \"Il corvo 2\", nel 1997 interpreta il ruolo dello scrittore beat Neal Cassady in \"L'ultima volta che mi sono suicidato\" al fianco di Keanu Reeves. Successivamente lavora nel film \"Face/Off - Due facce di un assassino\" di John Woo, poi recita nei film di Paul Thomas Anderson \"Boogie Nights - L'altra Hollywood\" e \"Magnolia\", fino al film bellico di Terrence Malick \"La sottile linea rossa\".\nNel 2002 recita nella commedia \"La cosa pi\u00f9 dolce\" accanto a Cameron Diaz, ma la vera notoriet\u00e0 gli arriva grazie all'interpretazione in \"The Punisher\" tratto dall'omonimo fumetto Marvel. In seguito ha deciso di non interpretare pi\u00f9 Frank \"Punisher\" Castle nel sequel \"Punisher - Zona di guerra\", secondo alcune indiscrezioni ha avuto diversi problemi con la produzione. Nel 2007 lavora con Frank Darabont in \"The Mist\", trasposizione cinematografica del racconto \"La nebbia\" di Stephen King. Nel 2009 interpreta il protagonista Ray Drecker nella serie televisiva \"Hung - Ragazzo squillo\". Come regista ha diretto e interpretato nel 2009 il film \"Dark Country\", che non ha trovato la via delle sale ed \u00e8 uscito solo in DVD. Nel 2012 l'attore produce un cortometraggio indipendente dal titolo \"Dirty Laundry\", incentrato sul personaggio di Frank Castle, gi\u00e0 interpretato da Jane nel film \"The Punisher\". Jane torna nei panni di Frank e nel cast compare Ron Perlman.\nVita privata.\n\u00c8 stato sposato con Aysha Hauer, figlia dell'attore Rutger Hauer. Nel giugno del 2006 ha sposato, a Venezia, l'attrice Patricia Arquette, che lo aveva gi\u00e0 reso padre di Harlow Olivia Calliope, nata nel 2003. La coppia ha divorziato nel 2011.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "939648", "revid": "123937300", "url": "https://it.wikipedia.org/wiki?curid=939648", "title": "Regno del Portogallo", "text": "Il Regno del Portogallo fu una monarchia situata nella Penisola iberica, comprendente all'incirca il territorio dell'attuale Portogallo, ed \u00e8 esistito dal 1139 al 1815 e dal 1825 al 1910.\nNel 1139, Alfonso Henriques, dopo una vittoria sui Mori, inizi\u00f2 a considerarsi re del Portogallo, e nel 1140 invase la Galizia. Alfonso VII di Castiglia, a \"Valdevez\", gli propose una tregua, che fu accettata e nel 1143, a Zamora, fu sancita la pace, e di fronte al legato del papa Innocenzo II, in cambio della signoria di Astorga, Alfonso VII riconobbe al cugino, Alfonso Henriquez, il titolo di re del Portogallo, che divenne cos\u00ec Alfonso I del Portogallo.\nNel 1189 Sancho I conquist\u00f2 ai Mori i territori della citt\u00e0 di Silves, e con essi cre\u00f2 il Regno dell'Algarve, che rimase formalmente in unione personale con il Portogallo sino al 1815. Tuttavia, poco dopo, i Mori si riappropriarono dell'Algarve, che venne definitivamente riconquistato solo nel 1249.\nI portoghesi realizzarono grandi conquiste coloniali fra la fine del XV e l'inizio del XVI secolo, creando cos\u00ec l'Impero coloniale portoghese.\nTra il 1581 e il 1640, sotto la dinastia asburgica, il regno fu in unione personale con le corone di Aragona e di Castiglia, costituendo la cosiddetta \"Unione Iberica\". L'Unione cess\u00f2 di esistere quando la nobilt\u00e0 portoghese si oppose alle politiche centraliste del \"valido\" Olivares, eleggendo come proprio re Giovanni IV di Braganza, in opposizione a Filippo III d'Asburgo, dando il via alla Guerra di Restaurazione Portoghese, che si concluse soltanto nel 1668 con il Trattato di Lisbona, il quale riconobbe l'indipendenza del Portogallo.\nNel 1808, a seguito dell'invasione napoleonica, la corte venne spostata, con l'aiuto dei britannici, in Brasile, a Rio de Janeiro, dove rimase in esilio forzato sino al Congresso di Vienna, durante il quale la colonia del Brasile venne trasformata nel Regno del Brasile, che il 16 dicembre 1815 fu unito alle corone di Portogallo e di Algarve, formando cos\u00ec il Regno Unito di Portogallo, Brasile e Algarve. Quest'ultima entit\u00e0 statale si estinse il 29 agosto 1825, con il Trattato di Rio de Janeiro, che sanc\u00ec la ricostituzione del Regno del Portogallo e l'indipendenza dell'Impero del Brasile.\nIl regno termin\u00f2 definitivamente il 5 ottobre 1910 quando, con un colpo di stato rivoluzionario a Lisbona, venne deposto re Manuele II e il Regno venne ufficialmente trasformato nella Repubblica portoghese.\nPeriodi storici.\nLa storia del regno del Portogallo pu\u00f2 essere divisa nei seguenti capitoli:\nCase regnanti con relativi re.\nCasato di Borgogna (1139 - 1385)\nCasato di Aviz (1385 - 1580)\nCasa d'Asburgo (1581 - 1640)\nCasato di Braganza (1640 - 1836)\nCasato di Braganza-Sassonia-Coburgo-Gotha (1836 - 1910)"}
{"id": "939649", "revid": "810736", "url": "https://it.wikipedia.org/wiki?curid=939649", "title": "Universo incostante", "text": "Universo incostante (\"A Fire Upon the Deep\") \u00e8 un romanzo di fantascienza pubblicato nel 1992 dallo scrittore statunitense Vernor Vinge. Ha vinto il Premio Hugo quale miglior romanzo nel 1993 \"ex aequo\" con l'opera di Connie Willis \"L'anno del contagio\" (\"Doomsday Book\").\nAmbientazione.\nLa nostra galassia, nell'universo ideato da Vinge, ha la particolare caratteristica di essere suddivisa in quattro distinte zone in una formazione a \"buccia di cipolla\". Non \u00e8 chiaro se le zone siano un fenomeno naturale o siano state create artificialmente nel lontanissimo passato.\nTrama.\nIl romanzo inizia con la narrazione di una spedizione scientifica di una colonia umana dell'alto esterno, il regno Straumli, su di un antichissimo archivio, vecchio di oltre 5 miliardi di anni, nel basso trascendente. L'archivio era completamente sconnesso dalla rete e la spedizione aveva lo scopo di recuperare tecnologie e informazioni di altissimo livello. Gli scienziati non sono abbastanza cauti nella loro indagine e risvegliano una terribile e antichissima entit\u00e0 altamente automatizzata che uccide la maggior parte di loro. Riesce a fuggire solamente una nave da trasporto con a bordo una famiglia e con, nella stiva, molti bambini in stato di ibernazione. La loro fuga li porta nella zona bassa dell'esterno, al confine con la zona lenta dove le entit\u00e0 ipertecnologiche del trascendente hanno molta meno capacit\u00e0 d'azione. I gravi danni li costringono ad atterrare su un pianeta sconosciuto su cui individuano tracce di una civilt\u00e0 medievale. Sulla loro astronave portano un elemento rappresentato da una specie di muffa alle pareti che rappresenta una sorta di contromisura contro la perversione sottratta alla stessa da due IA umane.\nA questo punto la narrazione si divide in due trame ben distinte.\nDa una parte continua la storia dello sbarco sul pianeta alieno. Appena arrivati, gli umani vengono attaccati dalla razza nativa del luogo. Si tratta di esseri simili a cani chiamati \"aggruppi\" (anche definiti \"artigli\" dalle razze esterne al pianeta). Ogni individuo (o coscienza) \u00e8 generata dall'interazione di pi\u00f9 elementi che si coordinano tra loro tramite onde sonore ad alta frequenza. Singolarmente sono simili a cani molto intelligenti, 2-3 raggiungono il livello di un piccolo bambino, 4-6 hanno un'intelligenza e una capacit\u00e0 di apprendimento pari o superiore a quella umana. Gruppi superiori a 6 elementi sono possibili ma la coordinazione e la coscienza diventano difficili.\nDurante l'attacco i genitori vengono uccisi e i due figli rapiti da due opposte fazioni in lotta tra loro per la supremazia (gli scultoriani e gli scannatori). I ragazzi, un maschio e una femmina, riusciranno ad insegnare agli artigli la loro lingua, l'uno, il piccolo Jefri, grazie a un cucciolo di aggruppo particolarmente sensibile e intelligente, l'altra, Joanna, la sorella maggiore, grazie al \"minicomp\", sorta di computer portatile che gli aggruppi imparano presto a utilizzare.\nL'altro filone della storia \u00e8 relativo a Ravna Bergsndot, un'umana impegnata in uno stage presso l'organizzazione Vrinimi che gestisce uno degli snodi della rete ultraluce che collega i mondi avanzati della galassia sul pianeta \"Centrale\".\nNon appena la minaccia dell'entit\u00e0 risvegliata si palesa e inizia a sottomettere prima il regno Straumli e poi altre civilt\u00e0 dell'alto esterno, Ravna, come unica rappresentante umana, diventa oggetto di grande interesse dai suoi stessi capi prima e poi da una \"potenza\" (un essere trasceso a poteri quasi divini) chiamata \"il Vecchio\". Il Vecchio si serve di un avatar umano di nome Pham Nuwen che lui stesso ha ricostruito a partire da corpi morti migliaia di anni prima nella zona lenta.\nSu centrale intanto viene individuata la posizione della nave sopravvissuta attraverso un radiofaro automatico. Mentre si stava cercando di organizzare una spedizione di salvataggio l'entit\u00e0, chiamata \"Perversione\", attacca e distrugge Centrale e su un diverso piano porta un attacco mortale anche al Vecchio. Ravna e Pham, ora libero di agire, insieme a due \"Skrode\" (alieni di natura vegetale senziente autosufficienti grazie ad una piattaforma meccanica di misteriosa e antichissima origine, e dediti tradizionalmente al commercio) riescono miracolosamente a sfuggire alla distruzione del pianeta e si lanciano in una disperata operazione per recuperare la misteriosa contromisura che forse riuscir\u00e0 a fermare la perversione. La fuga avviene a bordo della nave dei due Skrode, il \"Fuori Banda II\".\nNel frattempo tutte le varie razze della galassia prendono coscienza che la perversione non \u00e8 una semplice minaccia locale ma qualcosa di molto pi\u00f9 antico che potenzialmente avr\u00e0 modo di prendere il controllo di tutto l'alto esterno e di una parte del trascendente. Questo scatena in molte razze reazioni incontrollate specialmente verso gli umani ritenuti in qualche modo responsabili o complici del disastro, per il sospetto, alimentato dalla bellicosa razza \"Aprahanti\", che gli umani siano stati creati dalla perversione stessa (anche detta \"Il luminoso\") in un'era antichissima, allo scopo di utilizzarli in seguito per la distruzione in atto.\nDopo un viaggio di diversi mesi a velocit\u00e0 ultra-luce via via ridotta per il graduale avvicinamento al fondo dell'esterno (ossia il confine con la \"zona lenta\") e attraverso moltissime peripezie, Pham e Ravna riusciranno ad arrivare sul pianeta degli artigli anche se con un'intera flotta pronta a distruggerli a poche ore di distanza. La flotta inseguitrice \u00e8 a sua volta tallonata dalla flotta di un pianeta distrutto dalla perversione (il medesimo di cui Ravna \u00e8 originaria), che vuole vendicarsi di quest'ultima. Il viaggio \u00e8 reso ancor pi\u00f9 difficile quando si comprende che in realt\u00e0 la razza strumentalizzata dalla perversione sono proprio gli Skrode. Ravna \u00e8 in costante collegamento con il piccolo Jefri per tutta la durata della navigazione. I protagonisti, giunti sul pianeta degli artigli, dovranno confrontarsi con un gruppo di belligeranti per riuscire a liberare i ragazzi e arrivare alla nave, che \u00e8 stata inglobata nella fortezza di una delle due parti in lotta. Una volta sistemata e stabilizzata la situazione Pham riuscir\u00e0 ad attivare la contromisura, rivelandosi detentore del cosiddetto \"mandato divino\". La contromisura si scoprir\u00e0 essere un dispositivo prodotto da una entit\u00e0 di livello elevatissimo e che sposter\u00e0 i confini della zona lenta fino al basso trascendente, attraverso un'onda anomala di proporzioni senza precedenti, che affossa gran parte della galassia in un ambiente in cui la velocit\u00e0 della luce \u00e8 insuperabile. Tale spostamento avr\u00e0 come effetto quello di distruggere la perversione che non pu\u00f2 esistere in un ambiente a bassa tecnologia ma l'effetto collaterale sar\u00e0 quello di provocare la morte di molti miliardi di vite dovute al blocco immediato dei dispositivi ad alta tecnologia in gran parte della galassia. Il romanzo si conclude con la pacificazione fra \"Scultrice\" (l'aggruppo a capo degli scutoriani) e \"Scannatore\" (a capo della fazione opposta) e con la fiducia che gli artigli possano evolvere ad uno stadio tecnologico pi\u00f9 avanzato, anche grazie ai pochi umani superstiti, e che un giorno anch'essi possano raggiungere la trascendenza."}
{"id": "939650", "revid": "33689", "url": "https://it.wikipedia.org/wiki?curid=939650", "title": "Certificazione", "text": ""}
{"id": "939655", "revid": "125131285", "url": "https://it.wikipedia.org/wiki?curid=939655", "title": "Bandiera dei Trentatr\u00e9 Orientali", "text": "La bandiera dei Trentatr\u00e9 Orientali \u00e8 uno dei simboli nazionali della Repubblica Orientale dell'Uruguay.\nStoria.\nFu riconosciuta come tale con una legge del 26 agosto 1825 e commemora lo sbarco dei Trentatr\u00e9 Orientali nella spiaggia dell'Agraciada, effettuato il 19 aprile 1825.\nDescrizione.\nHa le stesse proporzioni della bandiera dell'Uruguay. \u00c8 costituita da tre strisce orizzontali della stessa larghezza: la prima blu, la seconda bianca e la terza rosso intenso; la seconda ha un'iscrizione che recita \"Libertad o Muerte\" (\"libert\u00e0 o morte\").\nLa bandiera originale fu rubata il 16 luglio 1969 da membri del gruppo di orientamento anarchista Organizaci\u00f3n Popular Revolucionaria 33 Orientales (OPR 33) nel contesto del conflitto sociale anteriore al colpo di Stato del 27 giugno 1973 che diede inizio alla dittatura uruguaiana. Fino ad oggi, la bandiera non \u00e8 ricomparsa.\nHugo Cores, che fu membro della OPR33, afferma che con i sequestri dei militanti di questo gruppo negli anni '70, i militari avrebbero riottenuto la bandiera. Identificata come partecipante a questi fatti l'ex-militare Jos\u00e9 Gavazzo, ora in carcere per violazione dei diritti umani."}
{"id": "939657", "revid": "767487", "url": "https://it.wikipedia.org/wiki?curid=939657", "title": "Francesco Briganti", "text": "Biografia.\nSi laure\u00f2 in Giurisprudenza presso l'Universit\u00e0 di Perugia, discutendo delle tesi di storia del diritto, che fu pubblicata; seguendo le tradizioni familiari, si dedic\u00f2 alla professione di notaio, ma coltiv\u00f2 per tutta la vita i suoi numerosi interessi culturali.\nNel 1901 divenne bibliotecario della Biblioteca Augusta di Perugia, dove dal 1922 fu direttore, rimanendone bibliotecario onorario dopo il suo ritiro.\nGrande appassionato di maioliche, fond\u00f2 nel 1898 il Museo regionale della Ceramica e continu\u00f2 ad occuparsene per tutta la sua esistenza: partecip\u00f2 attivamente all'allestimento del primo nucleo del Museo, donando pezzi di sua propriet\u00e0 e curando i nuovi acquisti. L'intuizione geniale del Briganti fu di finalizzare la ricerca storico-filologica, volta al recupero degli antichi decori della maiolica derutese (la cui memoria si era persa), alla creazione di laboratori nei quali gli artigiani potessero affinare la tecnica e proporre una produzione artistica di alta qualit\u00e0: una concezione modernissima di museo, non fine a se stesso, ma fortemente connesso con il tessuto socio-economico del luogo. Grazie a ci\u00f2, ebbe inizio a Deruta un'attivit\u00e0 che attualmente occupa molti addetti ed \u00e8 nota in tutto il mondo.\nBriganti si dedic\u00f2 inoltre a studi di storia e di arte, pubblicando scritti su vari argomenti, fra i quali una Guida toponomastica di Perugia, alcune biografie (\"Giovanni Andrea Angelini-Bontempi\", \"La vita e le opere di Mons. Antonio Briganti\"), \"Citt\u00e0 dominanti e Comuni Minori nell'Umbria dell'Alto Medioevo\".\nFu conservatore dell'Archivio Storico del Comune di Perugia, membro della \"Deputazione Umbra di Storia Patria\" e fu tra gli ideatori della \"Sagra Musicale Umbra\"."}
{"id": "939659", "revid": "1934238", "url": "https://it.wikipedia.org/wiki?curid=939659", "title": "Arsuk (citt\u00e0)", "text": "Arsuk \u00e8 un piccolo villaggio della Groenlandia del sud, fondato nel 1805; ospita 140 abitanti (2005) e il suo nome in groenlandese significa \"il luogo amato\". Appartiene al comune di Sermersooq; si affaccia a ovest e a sud sul Mare del Labrador e a est sul fiordo di Arsuk, che termina con il ghiacciaio di Arsuk; si trova a 61\u00b010'N 48\u00b027'O."}
{"id": "939661", "revid": "1305772", "url": "https://it.wikipedia.org/wiki?curid=939661", "title": "Arsuk", "text": ""}
{"id": "939664", "revid": "1798099", "url": "https://it.wikipedia.org/wiki?curid=939664", "title": "Sociologia della comunicazione", "text": "La sociologia della comunicazione \u00e8 quella branca della sociologia che studia nel dettaglio le implicazioni socio-culturali che nascono dalla mediazione simbolica, con particolare riguardo all'uso dei mezzi di comunicazione di massa. Essa studia dunque la radio, il cinema, la televisione, la stampa e, pi\u00f9 recentemente, i nuovi media.\nStudiare i mezzi di comunicazione significa esaminare come lo stesso messaggio mediatico abbia, a seconda del contesto culturale, economico e sociale in cui viene ricevuto, conseguenze differenti sui gruppi sociali, come sui singoli individui che ne fanno parte (l'attenzione specifica sui singoli \u00e8 rivolta maggiormente dalla psicologia sociale). In altre parole si analizzano i modi in cui il messaggio \u00e8 trasmesso, le conseguenze della loro fruizione, le tecniche per una corretta comunicazione, nonch\u00e9 le modalit\u00e0 per riconoscere quando la comunicazione non \u00e8 corretta.\nSviluppo in ambito accademico.\nIn Italia il campo di studi della sociologia della comunicazione si \u00e8 andato sviluppando a livello universitario a partire dagli anni settanta, con l'attivazione dell'insegnamento di Teorie e tecniche delle comunicazioni di massa nell'indirizzo politico-sociale del corso di laurea in Scienze politiche dell'Universit\u00e0 degli studi di Firenze e successivamente dell'indirizzo \"comunicazione e \"mass media\"\" all'interno dei corsi di laurea in Sociologia delle universit\u00e0 di Roma La Sapienza e Napoli Federico II.\n&lt;br&gt;Oggi la sociologia della comunicazione, accademicamente abbinata alla sociologia dei processi culturali (a cui \u00e8 unita nel medesimo settore scientifico-disciplinare), rappresenta il perno su cui si fonda la maggior parte dei corsi di laurea in Scienze della comunicazione.\nPochi sono i manuali di sociologia della comunicazione redatti da autori italiani: nell'universit\u00e0 si preferisce adottare i classici. \nSociologia della comunicazione pubblica.\nLa sociologia della comunicazione pubblica \u00e8 una disciplina di sviluppo recente, che studia origini, modalit\u00e0 e dinamiche della comunicazione della pubblica amministrazione al suo interno e verso i cittadini.\n&lt;br&gt;La sociologia della comunicazione pubblica \u00e8 intimamente connessa sia alla sociologia della comunicazione, intesa come sociologia dei mass media, dal momento che la connessione tra la comunicazione delle pubbliche amministrazioni e i mezzi di comunicazione di massa \u00e8 inscindibile (lo stesso giornalismo moderno nasce in Inghilterra come strumento di informazione sulle sedute parlamentari), sia alla scienza politica, dal momento che \u00e8 nella politica che nasce l'esigenza di comunicazione con i cittadini, e a loro volta i cittadini hanno l'esigenza di sapere cosa fanno coloro che condizionano la loro vita quotidiana, ma anche al diritto pubblico, dal momento che spetta al diritto, in s\u00e9guito al dibattito venutosi a creare a livello sociale, il compito di fornire ai cittadini gli strumenti d'accesso agli atti compiuti dalla politica (e dalle amministrazioni non politiche). Il diritto, d'altro canto, non \u00e8 solo influenzato dal dibattito sociale, ma lo influenza a doppio filo, dal momento che esso stesso pone i limiti della cosiddetta trasparenza."}
{"id": "939667", "revid": "287204", "url": "https://it.wikipedia.org/wiki?curid=939667", "title": "Trentatr\u00e9 Orientali", "text": "I Trentatr\u00e9 Orientali (in spagnolo \"Treinta y tres Orientales\") erano un gruppo di uomini comandati da Juan Antonio Lavalleja, che ha iniziato una spedizione dall'Argentina, per liberare il territorio dell'Uruguay nel 1825, che era stato conquistato dal Brasile sotto il nome di \"Provincia Cisplatina\".\nQuanti e chi furono i Trentatr\u00e9 Orientali.\nIl numero dei componenti della spedizione del 1825 \u00e8 stata oggetto di diverse controversie a partire dall'esistenza di varie liste di membri della spedizione, pubblicate tra il 1825 e il 1832. Sebbene il numero di trentatr\u00e9 sia ufficialmente accettato, i nomi differiscono da un elenco all'altro; inoltre, i redattori di tali liste fecero confusione a causa dei soprannomi; si aggiunga anche che a causa della diserzione di alcuni di essi, alcuni nomi furono esclusi posteriormente.\nInfine, \u00e8 necessario specificare che non tutti erano orientali (della Provincia Orientale del fiume Uruguay, l'odierno Uruguay), ma tra le loro file si contavano vari isolani argentini del Paran\u00e1 e addirittura paraguaiani.\n\u00c8 rilevante lo sfondo culturale dell'organizzazione dei \"libertadores\", giacch\u00e9 tutti loro appartenevano alla loggia \"Los Caballeros Orientales\", fatto simboleggiato dal numero 33, grado supremo della massoneria."}
{"id": "939674", "revid": "1543377", "url": "https://it.wikipedia.org/wiki?curid=939674", "title": "Anthony Boucher", "text": "Il suo personaggio pi\u00f9 famoso \u00e8 \"Sister Ursula\", una suora che si trova coinvolta in delitti impossibili, spesso della camera chiusa. I due romanzi a lei dedicati sono firmati, per ragioni contrattuali, H.H. Holmes."}
{"id": "939680", "revid": "1714743", "url": "https://it.wikipedia.org/wiki?curid=939680", "title": "Enrico Raspe", "text": "Biografia.\nEnrico Raspe era figlio terzogenito di Ermanno I di Turingia e della sua seconda moglie Sofia, figlia del duca Ottone I di Baviera. Apparteneva dunque alla dinastia Ludovingia.\nNel 1231 Enrico successe sul trono di Turingia a suo fratello Ludovico, morto nel 1227 mentre si recava in Terrasanta. I rapporti con la vedova del fratello, Elisabetta di Turingia (futura santa Elisabetta d'Ungheria), furono piuttosto tesi. Dicerie successive gli attribuirono la cacciata di Elisabetta dalla corte della Turingia, ma \u00e8 pi\u00f9 probabile che Elisabetta si sia allontanata volontariamente, perch\u00e9 la permanenza nella corte non le consentiva di seguire lo stile di vita ascetico che si era proposta.\nEnrico govern\u00f2 inizialmente come reggente, in attesa della maggiore et\u00e0 del figlio minorenne di Ludovico ed Elisabetta, Ermanno, che nel 1231 aveva sette anni, e che mor\u00ec, inaspettatamente, nel 1241. Una certa storiografia successiva ha prospettato il coinvolgimento di Enrico nell'avvelenamento del nipote, ma di ci\u00f2 non risulta alcuna traccia nelle fonti contemporanee.\nNel 1241 Enrico partecip\u00f2 alle campagne militari contro i mongoli, che allora minacciavano l'Europa orientale.\nNel 1242 l'imperatore Federico II lo nomin\u00f2 governatore imperiale per il figlio Corrado, succedendo nel compito l'arcivescovo di Magonza Sigfrido III; nel compito fu aiutato da Venceslao I di Boemia.\nAnti-re.\nNel 1245 la disputa tra il papa Innocenzo IV e Federico II sfoci\u00f2 nel pronunciamento con il quale il papa dichiarava deposto l'imperatore e, assieme ad altri congiurati, aveva attentato alla sua vita. Enrico, creduto che ormai l'imperatore sarebbe a breve morto, abbandon\u00f2 allora Federico, in quel momento in Campania a combattere i congiurati (ormai il complotto era stato scoperto e fermato), e il 22 maggio 1246 fu eletto re dei Romani da parte di una minoranza dei principi tedeschi a Veitsh\u00f6chheim, nei pressi di W\u00fcrzbug, e con l'appoggio determinante dell'arcivescovo di Colonia Corrado di Hochstaden e dell'arcivescovo di Magonza Sigfrido III di Eppstein. Questa sua nomina lo poneva in diretto contrasto con Corrado di Svevia che, nel 1237, era stato eletto re dei Romani, mentre il padre era ancora in vita (l'elezione di Corrado, peraltro, non era mai stata riconosciuta dal papa). A causa delle circostanze della sua elezione, in cui non era presente neanche un solo principe laico, e per la sua conseguente fedelt\u00e0 a Roma, gli venne attribuito il nomignolo di \"rex clericorum\". Enrico, nella cui elezione parteciparono pochi principi ecclesiastici, non fu mai consacrato o incoronato, ma ricevette dal papa venticinque mila marchi d'argento, che poterono accrescere il numero, inizialmente esiguo, di sostenitori.\nLa validit\u00e0 della sua elezione a re rest\u00f2 controversa, perch\u00e9 Corrado si rifiut\u00f2 di rinunciare al proprio titolo. Il 5 agosto 1246, nella battaglia sul Nidda (soprannominata \"la battaglia dei re\"), nei pressi di Francoforte, Enrico sconfisse il suo antico pupillo grazie alla defezione, poco prima della battaglia, di due terzi dell'esercito degli Staufen ad opera di alcuni maggiorenti di Svevia, blanditi dal papa con la promessa del ducato di Svevia e seimila marche d'argento. Enrico mand\u00f2 una lettera a Milano annunciando la sua vittoria, quindi convoc\u00f2 due diete a Francoforte e Norimberga. Ma l'opposizione crescente al suo governo (ben pochi riconobbero la sovranit\u00e0 di Enrico, nonostante la vittoria) lo costrinse a tornare a combattere contro gli Hohenstaufen e nell'inverno 1247 assedi\u00f2 Ulma e Reutlingen. Inoltre, il matrimonio tra Corrado ed Elisabetta di Baviera, che pose fine alle tensioni tra la corte imperiale e il ducato di Baviera, e la morte del duca d'Austria Federico II, il cui ducato fu retto da amministrazione diretta imperiale, sbarr\u00f2 la strada per l'Italia ad Enrico. Ferito in una scaramuccia nei pressi di Reutlingen, Enrico abbandon\u00f2 all'improvviso i suoi progetti bellici e fece ritorno al suo castello in Turingia dove mor\u00ec.\nMatrimoni e successione.\nEnrico si spos\u00f2 tre volte:\nEnrico Raspe non ebbe figli e con la sua morte si estinse la linea maschile dei Ludovingi. Alla sua morte scoppi\u00f2 una guerra di successione che si concluse con la divisione dei suoi possedimenti: l'Assia and\u00f2 a Enrico I d'Assia, figlio della nipote di Enrico Raspe, Sofia di Brabante, figlia di Ludovico IV di Turingia e moglie del duca Enrico II di Brabante, mentre la Turingia and\u00f2 a Enrico III di Mei\u00dfen."}
{"id": "939691", "revid": "1632387", "url": "https://it.wikipedia.org/wiki?curid=939691", "title": "Norther", "text": "I Norther sono stati un gruppo melodic death metal finlandese formatosi nel 1996.\nStoria del gruppo.\nPetri Lindroos e Toni Hallio iniziano a comporre insieme pezzi death metal sotto il nome di Requiem. Due anni dopo Alexander Kuoppala (ex Children of Bodom e amico di Lindroos) aiuta a ottenere un contratto discografico per la band, che nel frattempo cambia nome in Decayed.\nNel 2000 entra a far parte della band il chitarrista Kristian Ranta e nello stesso anno firmano con la Spinefarm Records un contratto subito dopo aver registrato il demo \"Warlord\". Il gruppo assume ora il nome attuale.\nNel 2002 esce \"Dreams of Endless War\", primo full-length della band. Esce poi \"Mirror of Madness\" anticipato dal singolo \"Unleash Hell\" che scala le classifiche finlandesi fino al sesto posto. Dopo il DVD \"Spreading Death\", esce nel 2004 \"Death Unlimited\". Nel 2006 esce \"Till Death Unites Us\".\nNella fine del 2006 i Norther recitano nel film \"Vares 2\", e compongono \"Frozen Angel\" e \"Reach Out\", tracce inserite nella colonna sonora del film.\nNel febbraio 2007 pubblicano l'EP \"No Way Back\" con 5 nuove canzoni, tra le quali figurano, per l'appunto \"Frozen Angel\" e \"Reach Out\".\nNel 2008 esce l'album \"N\" per la Century Media.\nNel marzo 2009 Lindroos lascia la band per concentrarsi con gli Ensiferum. Il 14 aprile 2009 la band annuncia l'arrivo del nuovo cantante Aleksi Sihvonen (ex-Imperanon); nella stessa data \u00e8 stato annunciato anche Daniel Freyberg come chitarrista in sede live.\nNel febbraio 2010 viene annunciato l'ufficiale arrivo a tempo pieno nel gruppo di Freyberg e nell'aprile dello stesso anno i Norther rilasciano online il singolo \"Break myself away\", primo brano realizzato con i nuovi componenti. Circle Regenerated viene pubblicato nell'aprile 2011 (il 19 aprile in Italia, Spagna e USA). La voce di Sihvonen e il rinnovato stile musicale (meno veloce e power, pi\u00f9 misterioso e melodico) suscitano una certa delusione tra la maggior parte dei fan.\nIl 26 luglio 2012 i Norther attraverso un comunicato ufficiale annunciano il loro scioglimento."}
{"id": "939693", "revid": "508036", "url": "https://it.wikipedia.org/wiki?curid=939693", "title": "Aquila", "text": "Le aquile (Aquila ) sono un genere di uccelli rapaci della famiglia Accipitridae.\nDescrizione.\nTutte le aquile sono caratterizzate da particolare robustezza e prestanza fisica: becco potente e uncinato, testa grande, ali ampie, corpi generalmente ricoperti di piume fino alle zampe che presentano artigli robusti, ricurvi e affilati. Hanno un volo potente, spesso veleggiato e maestoso; piombano dall'alto rapidissime sulle prede per poi afferrarle a volo radente\nCome tutti i rapaci, le aquile, dopo aver immobilizzato la vittima, iniziano a divorarla ancora viva e, spesso, la inghiottono intera per poi rigettarne ossa, penne e piume che non riescono a digerire.\nCaratteristiche generali dell'aquila minore.\nIn Italia possiamo trovare molte specie di aquile e una delle aquile pi\u00f9 piccole \u00e8 l'aquila minore. L'aquila minore \u00e8 oggi denominata aquila pennata ed \u00e8 il rapace pi\u00f9 piccolo del genere aquila. L'aquila minore \u00e8 lunga 42-53 cm ha un'apertura alare di 113-134 cm ed il peso \u00e8 dai 555 ai 965 grammi.\nLe femmine sono pi\u00f9 grandi dei maschi, e in base alla regione di appartenenza sono presenti con due morfismi di colorazione differente (chiaro e scuro).\nSesso ed et\u00e0.\nIl maschio di Aquila minore \u00e8 pi\u00f9 piccolo della femmina e in base alla lunghezza dell'ala e della coda \u00e8 possibile verificarne il sesso, infatti il maschio ha ali e coda pi\u00f9 corte di quelle della femmina, rispettivamente di 370 e 195 mm.\nL'aquila minore impiega un ciclo di quattro anni per diventare adulta: \n\"Habitat\".\nL'aquila minore predilige un \"habitat\" con zone boschive non troppo fitte, aree pianeggianti ed alpeggi collinari e montani. Si riproduce in Europa meridionale (Spagna, Portogallo), Nord Africa e in tutta l'Asia.\nBiologia.\nIl cibo di questi rapaci \u00e8 vario, ma sempre di origine animale. L'aquila reale preda marmotte, lepri, fagianidi, corvidi, tartarughe, piccioni, conigli, giovani cerbiatti. L'Aquila codacuneata, preda anche grossi pitoni, koala, opossum, canguri, wallaby, uccelli del paradiso e piccoli marsupiali. L'aquila minore si nutre principalmente di uccelli, in particolare stormi di piccioni, ecc.\nTassonomia.\nIl genere \"Aquila\" comprende le seguenti specie:\nLeggende, miti e simboli.\nL'aquila, grazie alle sue caratteristiche di grosso rapace, dalla vista acutissima, dal volo maestoso, dalla capacit\u00e0 di volare ad altezze irraggiungibili e piombare con velocit\u00e0 impressionante sulle prede, ha destato in tutti i popoli antichi il mito dell'invincibilit\u00e0, paragonato ora al sole, ora al messaggero degli dei o allo stesso Dio. Se il leone \u00e8 ritenuto il re degli animali terrestri, l'aquila \u00e8 la regina dei volatili. Nell'antica arte sumerica si trovano reperti archeologici, che mostrano un animale con corpo di aquila e testa di leone: emblema di sovranit\u00e0 sulla terra e sull'aria.\nSimbolo celeste e solare, l'aquila indica pure acutezza mentale e d'ingegno, tanto che ancora oggi, parlando di una persona di intelligenza mediocre, se non scarsa, si ricorre alla litote: \u00abQuella persona non \u00e8 certo un'aquila\u00bb. A \"canonizzare\" questa metafora ci pensa Dante Alighieri, quando nella sua \"Divina Commedia\" parla di Omero, che ai tempi del sommo poeta era considerato una delle pi\u00f9 grandi menti mai esistite:\nD'altra parte anche l'antico proverbio latino\n\"Aquila non capit muscas\" (L'aquila non cattura mosche) che sta a indicare come i grandi non si curino delle piccole cose, attribuisce automaticamente all'aquila il simbolo di grandezza.\nAltra caratteristica dell'aquila, secondo antiche credenze, \u00e8 quella di poter fissare con lo sguardo il sole senza che i suoi occhi ne patiscano. Conferma questa credenza anche Dante Alighieri, affermando nel I canto del \"Paradiso\" (vv. 46-48):\n\u00ab.../ quando Beatrice, in sul sinistro fianco / vidi rivolta e riguardar nel sole:/ aquila s\u00ec non li s'affisse unquanco.\u00bb\nL'aquila nelle tradizioni precristiane e precolombiane.\nNello sciamanesimo asiatico, l'aquila era il simbolo di un dio. In particolare, presso il popolo degli Jakuti Siberiani, il suo nome coincide con quello del Dio Creatore. Pertanto, gli sciamani, intermediari tra il popolo e la divinit\u00e0, erano detti \"figli dell'aquila\". Infine, secondo tale credenza, \u00e8 l'aquila colei che trasporta l'anima dello sciamano, durante la sua fase di iniziazione.\nSecondo la mitologia greca, Zeus si trasform\u00f2 in aquila per rapire Ganimede. \nL'aquila fu anche considerata uccello aruspice, messaggero che portava i presagi dagli dei agli uomini. Nell\"Iliade\", Priamo, prima di recarsi presso il nemico Achille per ottenere il corpo del figlio Ettore, offr\u00ec a Zeus una libagione, affinch\u00e9 inviasse l'uccello \u00ab ad egli caro tra tutti e che ha la forza suprema.\u00bb Zeus ne ascolt\u00f2 la preghiera e subito lanci\u00f2 l'aquila, \u00ab il pi\u00f9 sicuro degli uccelli, il cacciatore fosco che \u00e8 chiamato il nero.\u00bb\nSempre nella mitologia greca, Eugammone di Cirene ci narra che un'aquila, l'aquila dei venti, venne inviata in aiuto a Chirone dopo che questi ebbe curato Achille e si smarr\u00ec mentre era sulla via del ritorno verso casa. Inoltre, proprio un'aquila fu inviata da Zeus sull'alta rupe, ov'era incatenato Prometeo, per dilaniargli il fegato. \nL'aquila era, secondo la mitologia greco-romana, la portatrice dei fulmini di Giove e veniva anche raffigurata con i fulmini tra gli artigli. E cos\u00ec, leggermente modificata, compare nell'emblema degli Stati Uniti d'America. Portatrice di fulmini ma anche protettrice da questi: secondo Plinio il Vecchio i greci antichi a questo fine inchiodavano aquile sulle porte delle loro case.\nNella mitologia dei pellerossa l'aquila \u00e8 la rappresentazione tangibile di \"Wakan Tanka\", il Grande Uccello del Tuono, che elargisce i raggi solari ed \u00e8 la manifestazione del Grande Spirito, la divinit\u00e0 suprema. Il diadema che ornava la testa dei grandi capi indiani era fatto di penne di aquila, simbolo solare, e penne di aquila, artigli e addirittura teste di questo regale uccello costituivano un corredo di amuleti indispensabile a ogni guerriero. Nella \"Danza del Sole\" i partecipanti indossavano piume di aquila e un fischietto di osso dello stesso uccello.\nNella mitologia azteca il dio-sole \"Tonatiuh\" era rappresentato da un'aquila, confermando anche qui la valenza solare che il mito assegna a questo uccello.\nLei \u00e8 nemica mortale del serpente, che attacca e uccide. Cos\u00ec viene mostrata su antiche monete greche e galliche, mentre in Siria la leggenda vuole che Etana, pastore divenuto re, abbia salvato l'aquila dalle spire del serpente a cui l'uccello aveva divorato i figli. L'aquila, per ricompensarlo, lo avrebbe portato sulle sue ali fino in cielo.\nL'aquila nella mitologia norrena.\nSecondo la mitologia norrena, l'aquila \u00e8 l'eccelso tra gli uccelli, poich\u00e9 sa volare molto in alto e pu\u00f2 fissare il sole: \u00e8 dunque emblema della percezione diretta della luce divina e della suprema sublimazione.\u00c8 inoltre un animale rapace, nemico dei serpenti, che strisciano sul terreno, e questo ne accentua la simbologia di antagonista della materialit\u00e0. Secondo il Vaf\u00fer\u00fa\u00f0nism\u00e1l il vento \u00e8 prodotto da Hr\u00e6svelgr, il quale, sotto forma di aquila, siede alla fine del cielo e agita le sue ali. Tale citazione \u00e8 ripresa anche da Snorri Sturluson nella sua Edda in prosa, nel \"Gylfaginning XVIII\". \u00c8 stato ipotizzato che l'aquila possa essere la stessa su cui il falco Ve\u00f0rf\u00f6lnir \u00e8 seduto tra gli occhi \u2013 immagine che simboleggia una straordinaria percezione visiva\u00a0\u2013 appollaiata sui rami dell'albero cosmico Yggdrasill, scambia continuamente cattive parole con il serpente N\u00ed\u00f0h\u00f6ggr, che con altri ne rode le radici. La connessione dell'aquila con l'albero cosmico appare confermata non solo da un verso che recita \u00absui rami dei frassini si posano le aquile\u00bb, bens\u00ec anche l\u00e0 dove si parla di un'aquila che si trova sopra il Valhalla, dimora delle anime dei guerrieri caduti con onore, nello stesso luogo in cui cresce l'albero L\u00e6ra\u00f0r, da identificare con l'albero cosmico.L'aquila \u00e8 dunque un uccello sacro, iniziatico e dotato di grande sapienza, e sul suo becco sono incise le rune. \u00c8 estremamente sapiente perch\u00e9 \u00e8 l'uccello delle origini, il primo che vola sul mondo ogni volta che un nuovo ciclo ha inizio. Dall'alto dello spazio e del tempo ha chiara percezione del mondo.L'aquila \u00e8 inoltre uccello di Odino: sotto forma di aquila questo compie il furto dell'idromele, che rende poeta chi lo beve; a tale mito alludono verosimilmente i suoi appellativi \"Arnh\u00f6f\u00f0i\", \u00abtesta di aquila\u00bb, e \"\u00d6rn\", \u00abaquila\u00bb.Come un sacrificio al dio deve essere presumibilmente intesa anche la pratica crudele di mettere a morte i nemici incidendo la cosiddetta \u00abaquila di sangue\u00bb (\"rista bl\u00f3\u00f0\u00f6rn\"): questo consisteva nello staccare le costole dalla spina dorsale, aprirle come ali di aquila ed estrarre i polmoni della vittima.Alla definizione dell'aquila quale uccello di Odino non \u00e8 estranea la qualit\u00e0 rapace dell'uccello, che si nutre di cadaveri: la metafora \u00abrallegrare le aquile\u00bb, \u00abdare cibo all'aquila\u00bb vale \u00abuccidere molti nemici\u00bb.La trasformazione magica in aquila non \u00e8 tuttavia prerogativa esclusiva del dio: cos\u00ec, infatti, \u00e8 detto dello \"jarl\" Fr\u00e1nmarr che vuole proteggere due donne dall'assalto di un esercito; cos\u00ec soprattutto \u00e8 detto di alcuni giganti quali \u00dejazi, il rapitore di I\u00f0unn, Suttungr, derubato da Odino del sacro idromele, o Hr\u00e6svelgr, che con il battito delle sue ali possenti genera il vento sulla terra.\nL'aquila nell'iconologia e nel simbolismo cristiano.\nNell'antico testamento il \"Libro di Ezechiele\" inizia con la descrizione di una visione del profeta-autore:\nSi tratta del Tetramorfo, figura ripresa da San Giovanni evangelista nell\"Apocalisse\":\nL'aquila, simbolo cristologico.\nLa sua funzione di \"psicopompa\" si \u00e8 evoluta, dalla leggenda siriana di Etana, nota sicuramente alle prime comunit\u00e0 cristiane, in immagine di Cristo salvatore, che porta le anime in cielo. Cos\u00ec gi\u00e0 il \"Deuteronomio\", nel \"Cantico di Mos\u00e9\", assimila la figura di Dio all'aquila:\n\u00abCome un'aquila incita la sua nidiata e aleggia sopra i suoi piccoli, cos\u00ec Egli spiega le ali, lo prende e lo porta sulle sue penne.\u00bb ove quell\"Egli\" \u00e8 il Signore.\nScrive Filippo di Thaon, monaco e poeta normanno del XII secolo:\n seguendo quanto ancor pi\u00f9 esplicitamente aveva detto Sant'Ambrogio in proposito, nel suo commento ad un passo dei \"Proverbi\":\u00abL'aquila si comprende come quella del Cristo che, con il suo volo, \u00e8 sceso in terra. Questo genere di animale non riceve cibo prima che la castit\u00e0 di sua madre sia dimostrata quando con gli occhi aperti, senza battere le ciglia, pu\u00f2 contemplare il sole. \u00c8 dunque a giusto titolo che questo animale \u00e8 paragonato al Salvatore perch\u00e9, quando vuole catturare qualche essere, non calpesta il suolo, ma elegge un luogo elevato: cos\u00ec il Cristo, sospeso all'alta croce, in un fracasso terribile e in un volo tonante prende d'assalto gli inferi e porta via verso i cieli i santi che ha afferrato.\u00bb\nL'aquila rigeneratrice.\nL'aquila aveva anche fama di rigenerarsi. Secondo una leggenda, all'aquila anziana si annebbiava la vista e si appesantivano le ali. Lei allora volava in cielo e bruciava le sue ali e il velo che le copriva gli occhi al calore del sole, dopodich\u00e9 scendeva in terra e immersasi tre volte in una fonte tornava a essere giovane e vigorosa. Questa leggenda fu ripresa nella iconografia cristiana grazie ai versi del \"Libro dei Salmi\":\n\u00abEgli [il Signore] perdona tutte le tue colpe, / guarisce tutte le tue malattie; / salva dalla fossa la tua vita, / ti corona di grazia e di misericordia, / egli sazia di beni i tuoi giorni / e tu ti rinnovi come aquila la tua giovinezza.\u00bb e Sant'Ambrogio fa sua questa interpretazione nei suoi Sermoni:\u00abA dire il vero si tratta di una sola, autentica aquila, Ges\u00f9 Cristo, nostro Signore, la cui giovent\u00f9 \u00e8 stata rinnovata quando \u00e8 risuscitato dai morti. Infatti, dopo aver deposto le spoglie di un corpo corruttibile, \u00e8 rifiorito rivestendo una corona gloriosa.\u00bb\nAltra simbologia.\nL'aquila \u00e8 stata attribuita come simbolo a San Giovanni Evangelista in quanto con la sua visione descritta nel \"Libro dell'Apocalisse\" avrebbe contemplato la Vera Luce del Verbo, come descritto nel Prologo del suo Vangelo, cos\u00ec come l'aquila pu\u00f2 fissare direttamente la luce solare. Questa attribuzione \u00e8 attestata ai tempi di Sant'Agostino (IV - V secolo).\nSan Giovanni Evangelista viene paragonato all'aquila da Dante Alighieri, quando nella cantica del Paradiso immagina di parlare proprio con l'Evangelista:\nL'aquila viene anche considerata come simbolo del cristiano, chiamato dal battesimo a nuova vita e la frase del \"Vangelo secondo Luca\": \u00abladdove sar\u00e0 il corpo, le aquile si raduneranno\u00bb fu interpretata da commentatori medievali che paragonarono il corpo al Cristo e le aquile che si radunano intorno a questo, alle anime cristiane.\nSimbologia negativa.\nL'aquila, a causa della sua voracit\u00e0 e della rapidit\u00e0 con la quale si avventa sulla preda, ebbe anche connotazioni simboliche negative. La credenza che si cibi di pesci raggiunti e ghermiti mentre nuotano tranquilli, ne ha determinato un'interpretazione negativa, soprattutto riguardo al fatto che il pesce era considerato dai primi cristiani un simbolo di Cristo. Sotto questo aspetto fu vista anche come simbolo di Satana, che attacca e ghermisce le anime, sottraendole alla loro normale destinazione cristiana. A questa interpretazione simbolica negativa ha contribuito certamente anche la classificazione dell'aquila come animale impuro, quindi non edibile, che viene data nel \"Deuteronomio\".\nStemmi, emblemi, armi araldiche.\nCon questa ricchezza di attribuzioni simboliche, l'aquila non poteva mancare negli emblemi e stemmi di qualsiasi genere: rappresentativi di eserciti, citt\u00e0, nazioni, casate nobiliari o di societ\u00e0 sportive.\nFu adottata nei labari delle legioni romane, a cominciare dal consolato di Mario: e proprio sulla scia della gloria dell'Impero romano, un ampissimo novero di Stati e societ\u00e0 l'ha usato per richiamarsi a questo, o a entit\u00e0 che si richiamavano a Roma.\nBibliografia.\nper Leggende, miti e simboli:"}
{"id": "939694", "revid": "767487", "url": "https://it.wikipedia.org/wiki?curid=939694", "title": "Bone Thugs-n-Harmony", "text": "I Bone Thugs-n-Harmony sono un gruppo hip hop statunitense di Cleveland, costituito da cinque membri.\nSi distinguono per la velocit\u00e0 metrica, la grande presenza di cori e l'attitudine gangsta. Il gruppo dimostra di sapersi differenziare da gruppi come N.W.A., Public Enemy, Compton's Most Wanted, Boogie Down Productions e 2 Live Crew soprattutto per aver mantenuto una propria coerenza musicale, rimasta invariata nel tempo.\nBiografia.\nLe difficolt\u00e0 iniziali.\nI Bone Thugs (Krayzie Bone, Wish Bone, Flesh-n-Bone, Layzie Bone e Bizzy Bone), provenienti dal midwest di Cleveland, si formano nei primi anni novanta, ma non trovano subito molti sbocchi per il successo. Dalla fine degli anni ottanta, prima che gli N.W.A. inizino a far conoscere la scena di Los Angeles al grande pubblico, l'hip hop viene soprattutto da New York. All'inizio degli anni '90, mentre i Bone Thugs cercano di trovare un'etichetta, la scena \u00e8 dominata dall'East Coast e dalla West Coast: il Midwest \u00e8 totalmente in sordina. Il loro primo album, intitolato \"Faces of Death\", viene pubblicato col nome di B.O.N.E. Enterpri$e all'inizio del 1993. Il fratello maggiore di Layzie, Flesh-n-Bone, partecipa a una traccia dell'album senza essere ancora membro del gruppo.\nLa loro carriera giunge a una svolta nello stesso 1993, quando il gruppo si sposta a Los Angeles per incontrare Eazy-E, titolare della Ruthless Records, con la quale stipulano un contratto. L'interesse verso di loro \u00e8 mosso dall'esigenza di presentare un prodotto nuovo, che non appartenga a nessuna costa: ogni costa riflette uno stereotipo di rap di cui il mercato \u00e8 ormai saturo.\nIl loro primo EP, \"Creepin on ah Come Up\", primo lavoro per la Ruthless, rimane nel circuito degli amanti del gangsta rap sino alla pubblicazione dei singoli \"Thuggish Ruggish Bone\" e \"Foe Tha Love Of $\" (quest'ultima con versi di Eazy-E), che determinano una vera esplosione di interesse per il gruppo e gli permettono di piazzarsi al numero 12 delle classifiche di Billboard. Il suono ruvido e le liriche violente e aggressive, che contengono una forte dose di rabbia contro una societ\u00e0 che li ha fatti crescere nelle strade violente ed economicamente depresse di Cleveland, sono un'arma vincente, assieme ai video dei due singoli sopra citati. Le basi musicali di Kenny McCloud, Rhythm D, DJ Yella e DJ U-Neek concludono la panoramica su un lavoro capace di guadagnare tre dischi di platino.\nIl primo album.\nNel 1995 esce \"E 1999 Eternal\", debuttando al numero 1 e rivelandosi in seguito uno degli album pi\u00f9 apprezzati del decennio. Le liriche si diversificano dai contenuti incentrati sulla violenza criminale, anche se una considerabile porzione dell'album rimane basata su tali temi, virando poi su temi pi\u00f9 profondi e una certa spiritualit\u00e0, toccando anche il consumo di cannabis con uno dei pezzi \"marchio di fabbrica\" dei Bone, ovvero \"Buddah lovaz\". L'album si completa con una copertina dal tema apocalittico, rafforzato dalla convinzione del gruppo che il mondo avr\u00e0 fine nel 1999. I singoli sono \"1st Of Tha Month\" e \"East 1999\". Riscuote pi\u00f9 dischi di platino con il brano \"Tha Crossroads\". Vincono il Grammy Award nel 1996 per \"Best Rap Performance\".\nNel 1995, i Bone partecipano alla colonna sonora dell'opera di Russell Simmons \"The Show\" con la traccia intitolata \"Everyday Thang\". La traccia non ha nulla a che fare con quella omonima contenuta nel successivo album \"Faces of Death\", essendo simile piuttosto a diverse tracce di \"E 1999 Eternal\".\n\"The Art of War\".\nPrima dell'uscita, nell agosto del 1997, del doppio cd \"The Art of War\", il gruppo rimane senza Flesh-N-Bone. I Bone Thugs fanno uscire un album sotto il nome di Mo Thugs Family. Il progetto non riscuote molto successo, cos\u00ec come il cd solista di Flesh, \"T.H.U.G.S.\". Il doppio album seguente non \u00e8 all'altezza di \"E 1999 Eternal\", ma il singolo \"Look into My Eyes\" va al quarto posto nelle classifiche. La band prende una pausa, producendo album solisti dei singoli membri: \"Heaven'z Movie\" (1998, di Bizzy Bone), \"Thug Mentality\" (1999, di Krayzie Bone), \"5th Dog Let Loose\" (2000, di Flesh-N-Bone). Layzie Bone si fa produttore esecutivo di alcuni album della Mo Thugz Family. Nessuno di questi progetti, per\u00f2, si dimostra in grado di arrivare nelle charts.\nLa riunione per \"BNTHResurrection\".\nNel 2000 esce il cd del gruppo al completo, \"BTNHResurrection\". Alla fine del 2000 esce \"The Collection, Vol. 2\". Nel 2002 i Bone Thugs tornano con il brano \"Home\", realizzato con Phil Collins. Il progetto riscuote un modesto successo, rendendo il gruppo quasi incapace di eguagliare i picchi delle uscite precedenti.\nSebbene i Bone Thugs restino ancorati alla vecchia scuola e a uno stile che pu\u00f2 catalogarsi piuttosto datato, a loro va il merito di aver portato un'ondata innovativa all'interno dei loro prodotti e dell'aver fatto emergere musicalmente la scena del Midwest."}
{"id": "939698", "revid": "466539", "url": "https://it.wikipedia.org/wiki?curid=939698", "title": "Ursula Andress", "text": "Biografia.\nNasce nel Canton Berna, in Svizzera, terza di 6 figli. Il padre scompare durante la seconda guerra mondiale. Arriva da giovane in Italia, dove interpreta piccole parti in pellicole quali \"Un americano a Roma\" (1954) e \"Le avventure di Giacomo Casanova\" (1955), entrambe di Steno, e \"La catena dell'odio\" (1955) di Piero Costa.\nParte per Hollywood dove viene messa sotto contratto dalla Paramount, ma a causa della sua difficolt\u00e0 a imparare l'inglese fatica a lavorare; dovr\u00e0 quindi attendere qualche anno prima di conoscere il successo. Al suo arrivo a Hollywood le viene attribuito un flirt con James Dean. Il film che la consacra a icona e sex symbol internazionale \u00e8 \"Agente 007 - Licenza di uccidere\" (1962) di Terence Young, il primo della serie di James Bond, grazie al quale vince un Golden Globe nel 1964 come migliore attrice debuttante per il ruolo della \"Bond girl\" Honey Ryder; a causa del suo forte accento, nella versione inglese viene doppiata sia per la parte recitata che per quella cantata.\nHa recitato al fianco di celebri star internazionali come Elvis Presley in \"L'idolo di Acapulco\" (1963) di Richard Thorpe, Frank Sinatra e Dean Martin in \"I 4 del Texas\" (1963) di Robert Aldrich, Jean-Paul Belmondo in \"L'uomo di Hong Kong\" (1965) di Philippe de Broca, Peter Sellers, Peter O'Toole e Woody Allen in \"Ciao Pussycat\" (1965) di Clive Donner, George Peppard e James Mason in \"La caduta delle aquile\" (1966) di John Guillermin, Orson Welles in \"La stella del Sud\" (1969) di Sidney Hayers, Charles Bronson, Toshir\u014d Mifune e Alain Delon nel western \"Sole rosso\" (1971) di Terence Young. Da segnalare anche la sua partecipazione, al fianco di Marcello Mastroianni ed Elsa Martinelli, al film \"La decima vittima\" (1965) di Elio Petri, tratto dal romanzo di Robert Sheckley. \u00c8 apparsa inoltre nel film parodia \"James Bond 007 - Casino Royale\" (1967), nel ruolo di Vesper Lynd.\nDurante gli anni settanta interpreta molti altri film di generi diversi (molti dei quali girati in Italia), senza per\u00f2 riscuotere grande consenso critico. Partecipa a diverse pellicole dove compare nuda o seminuda, tanto da guadagnarsi il soprannome di \"Ursula Undress\" (Ursula Svestita); in tal senso, nello stesso periodo realizza sette servizi fotografici per la rivista \"Playboy\". Viene chiamata per diversi lavori televisivi negli anni ottanta, compresa una partecipazione speciale nel serial \"Falcon Crest\", mentre negli anni novanta prende parte a due miniserie di \"Fantaghir\u00f2\", per poi diradare le sue apparizioni.\nVita privata.\nDal 1957 al 1966 \u00e8 stata sposata con l'attore e regista statunitense John Derek, con il quale apparve nel film \"Sfida sotto il sole\" (1965). Derek aveva abbandonato la famiglia per lei. Dopo una relazione con l'attore francese Jean-Paul Belmondo, sul set del film \"Scontro di titani\" (1981) di Desmond Davis, si lega all'attore protagonista Harry Hamlin, dando vita ad una relazione che dur\u00f2 dal 1978 al 1983. Nonostante diversi annunci, i due non si sposeranno mai, ma dalla loro unione nel 1980 nascer\u00e0 un figlio.\nDoppiatrici italiane.\nNelle versioni in italiano dei suoi film, Ursula Andress \u00e8 stata doppiata da:"}
{"id": "939699", "revid": "228587", "url": "https://it.wikipedia.org/wiki?curid=939699", "title": "Salvatore Nocita", "text": "Biografia.\nHa prestato la sua opera presso la Rai in qualit\u00e0 di collaboratore alle trasmissioni di informazione come \"Almanacco\", \"Cordialmente\" e \"TV7\", e realizzato una serie di inchieste televisive anche di carattere internazionale. Dal 1969 si \u00e8 occupato di produzione di fiction, come sceneggiatore e regista, e poi anche come produttore. Ha realizzato 21 opere fra film per la televisione, miniserie e serie televisive.\nHa esteso poi la sua attivit\u00e0 alla realizzazione di prodotti multimediali collaborando alla produzione di CD-Rom di vari generi. Nel 1998 ha realizzato un audiovisivo, su incarico dalla Giunta Regionale, dal titolo \"Cos\u00ec lontani, cos\u00ec vicini\", sul tema immigrazione e integrazione."}
{"id": "939700", "revid": "73560", "url": "https://it.wikipedia.org/wiki?curid=939700", "title": "Tai Chi Chuan", "text": ""}
{"id": "939702", "revid": "94902", "url": "https://it.wikipedia.org/wiki?curid=939702", "title": "Pa Kua", "text": ""}
{"id": "939722", "revid": "161374", "url": "https://it.wikipedia.org/wiki?curid=939722", "title": "Strada Provinciale 330 di Buonviaggio", "text": ""}
{"id": "939737", "revid": "547034", "url": "https://it.wikipedia.org/wiki?curid=939737", "title": "Errore di trasmissione", "text": "In un ingranaggio costituito da una coppia di ruote dentate, l'errore di trasmissione (EdT) \u00e8 definito come la differenza tra la posizione effettiva della ruota condotta e quella che essa occuperebbe nel caso di ingranaggio cinematicamente perfetto.\nSi calcola come:\nin cui:\nErrore di trasmissione e rumore di una trasmissione meccanica ad ingranaggi.\nL'errore di trasmissione \u00e8 una delle cause principali dell'emissione acustica di una trasmissione meccanica ad ingranaggi. \u00c8 causato dalla deformazione dei denti sotto carico e dagli inevitabili errori di lavorazione (errori di profilo, errori di passo, eccentricit\u00e0 delle ruote dentate...).\nSi consideri ad esempio la coppia di ruote dentate in Figura 1: se immaginiamo di applicare una coppia motrice di verso orario sulla ruota in basso (pignone) e nel caso di rotazione oraria della stessa, a causa dell'inflessione dei denti sotto carico la ruota condotta si trova in ritardo rispetto alla sua posizione teorica producendo quindi un errore di trasmissione negativo. Inoltre lungo la retta d'azione vi \u00e8 un contatto prematuro tra i denti (in rosso) che \u00e8 causa di urti e quindi di rumore. Per evitare questi urti, lungo il profilo dei denti si realizzano opportune modifiche di profilo, per minimizzare l'errore di trasmissione, e quindi l'emissione acustica, in corrispondenza di determinate coppie motrici.\nLe curve dell'errore di trasmissione sono solitamente rappresentate in funzione della coppia motrice applicata su un grafico che riporta sull'asse delle ascisse la rotazione del pignone espressa in gradi, mentre sull'asse delle ordinate il valore dell'errore di trasmissione espresso in secondi di grado (Figura 2).\nLa corretta previsione dell'errore di trasmissione di un ingranaggio in funzione della sua geometria e delle modifiche di profilo adottate consente la realizzazione di trasmissioni meccaniche silenziose gi\u00e0 dalla fase di progettazione. L'elaborazione di questi modelli numerici non pu\u00f2 per\u00f2 prescindere dalla misura sperimentale dell'errore di trasmissione che deve avvenire su banchi prova appositamente progettati, che consentano di misurare con grande accuratezza (dell'ordine del secondo di grado) questa grandezza fisica.\nMisura sperimentale dell'errore di trasmissione e dell'emissione acustica.\nLa misura sperimentale dell'errore di trasmissione di un ingranaggio pu\u00f2 essere effettuata mediante un banco prova costituito da un motore, da un supporto su cui sono montate le ruote dentate e da un freno (Figura 3). Variando la velocit\u00e0 del motore e la coppia motrice applicata, per mezzo di due encoder montati in prossimit\u00e0 delle due ruote dentate \u00e8 possibile misurare le rotazioni delle due ruote e calcolare l'errore di trasmissione secondo la formula riportata. L'accuratezza del sistema di misura deve essere tale da poter apprezzare variazioni di errore di trasmissione nell'ordine del secondo di grado. Il calcolo dello spettro in frequenza delle curve sperimentali dell'errore di trasmissione mette in evidenza componenti spettrali corrispondenti alla frequenza di ingranamento e ai suoi multipli.\nMisurando la pressione sonora \u00e8 possibile osservare la presenza di componenti spettrali coincidenti con quelle trovate nelle curve dell'errore di trasmissione (ovvero in corrispondenza di multipli interi della frequenza di ingranamento), a conferma dello stretto legame tra l'errore di trasmissione e il rumore di una trasmissione meccanica a ingranaggi. "}
{"id": "939745", "revid": "1237825", "url": "https://it.wikipedia.org/wiki?curid=939745", "title": "Strangers in the Night", "text": "Strangers in the Night (it: \"sconosciuti nella notte\") \u00e8 una celebre canzone, scritta da Avo Uvezian per la musica (ma firmata da Bert Kaempfert) e da Charles Singleton ed Eddie Snyder per il testo. \nVenne incisa per la prima volta nel 1966 dal cantante statunitense Frank Sinatra, che ne ha fatto uno dei suoi tanti cavalli di battaglia ed ha raggiunto la prima posizione nella classifica Billboard Hot 100, nella Official Singles Chart per tre settimane, in Austria per tre settimane, in Italia per dieci settimane, in Germania per otto settimane e nelle Fiandre in Belgio per nove settimane, la terza posizione in Olanda e la quinta in Norvegia.\nNel 1967 vince il Grammy Award alla registrazione dell'anno ed il Grammy Award for Best Male Pop Vocal Performance.\nIl brano.\nIl brano venne arrangiato da Nelson Riddle (celebre compositore e arrangiatore di gran parte della produzione di Sinatra) e pubblicato sull'album omonimo, uscito nel 1966, che comprendeva altre celebri canzoni come \"Downtown\" e \"Summer Wind\".\nNel 1967 vinse il Golden Globe per la migliore canzone originale ed il Grammy Award for Best Male Pop Vocal Performance.\nDisputa sulle origini del brano.\nNegli anni sessanta il musicista jazz armeno Avo Uvezian riusc\u00ec a conoscere Sinatra, a cui fece ascoltare il suo brano \"Broken Guitar\". La melodia piacque a Sinatra, ma il testo \u00e8 stato rivisto e corretto dagli autori della casa discografica del cantante. Nacque cos\u00ec \"Strangers in the Night\". Ma Uvezian aveva inizialmente consegnato il brano ad un amico tedesco di nome Bert Kaempfert, che gli rub\u00f2 la paternit\u00e0 della melodia incassando tutti i diritti.\nImprovvisazione vocale finale.\nUno dei momenti pi\u00f9 celebri e riconoscibili nell'incisione del brano data da Sinatra \u00e8 l'improvvisazione finale in stile scat sulla melodia con le sillabe: \"\u00abdoo-be-doo-be-doo\u00bb\" mentre la canzone sfuma sul finale. L'improvvisazione canora di Sinatra ispir\u00f2 il nome del cartone animato canino Scooby Doo. Inoltre, siccome la canzone sfuma quasi subito, e molti fan si lamentarono del fatto che l'improvvisazione di Sinatra era stata troncata troppo presto, per la compilation CD \"Nothing but the Best\" del 2008, la canzone venne rimasterizzata e la durata totale portata a 2:44, anzich\u00e9 2:35. I nove secondi extra sono proprio la continuazione dell'improvvisazione scat di Sinatra per la prima volta in versione integrale.\nL'opinione di Sinatra circa la canzone.\nNonostante l'enorme successo del brano, Sinatra disprezzava la canzone, e una volta arriv\u00f2 a definirla \"un pezzo di merda\" e \"la peggior fottuta canzone che abbia mai sentito.\" Tuttavia, Sinatra continu\u00f2 ad eseguirla in concerto per tutto il prosieguo di carriera, ben conscio della presa che \"Strangers in the Night\" aveva sul pubblico."}
{"id": "939747", "revid": "339392", "url": "https://it.wikipedia.org/wiki?curid=939747", "title": "Ordine dell'Ospedale", "text": ""}
{"id": "939755", "revid": "93556", "url": "https://it.wikipedia.org/wiki?curid=939755", "title": "Grotte di Lascaux", "text": "Le Grotte di Lascaux (in francese \"Grotte de Lascaux\", in occitano \"Bauma de Las Caus\") sono un complesso di caverne che si trova nella Francia sud-occidentale. Le grotte si trovano vicino al villaggio di Montignac, nel dipartimento della Dordogna. \nNel 1979 le grotte di Lascaux sono state inserite nell'elenco dei Patrimoni dell'umanit\u00e0 dell'UNESCO, con le altre grotte che si trovano nella valle del fiume V\u00e9z\u00e8re.\nStoria.\nNelle grotte si trovano esempi di opere di arte parietale risalenti al Paleolitico superiore: molte di queste opere vengono fatte risalire ad una data approssimativa di anni fa. Il tema pi\u00f9 comunemente rappresentato \u00e8 quello di grandi animali dell'epoca (fra i quali l'uro, oggi estinto), resi con grande ricchezza di particolari. Tra le figure pi\u00f9 note ricordiamo il bovino che salta, databile al tardo perigordiano o magdaleniano, presente nella cosiddetta Sala dei Tori.\nIl complesso di caverne venne scoperto il 12 settembre 1940 da quattro ragazzi francesi: Marcel Ravidat (1922-1995), Jacques Marsal (1926-1989), Georges Agnel (1924-2012) e Simon Coencas (1927-2020). Dopo la fine della seconda guerra mondiale le caverne vennero aperte al turismo di massa, ma nel 1955 l'anidride carbonica prodotta dai 1.200 visitatori giornalieri aveva visibilmente danneggiato le pitture. Per questo motivo nel 1963 le caverne vennero chiuse al pubblico e i dipinti vennero restaurati per riportarli al loro stato originale. \nDal 1998 infestazioni fungine hanno invaso ampie parti del complesso e richiesto interventi straordinari di manutenzione; dal 2008, a seguito del peggioramento della situazione (con una nuova infestazione avviatasi nel 2007) e delle difficolt\u00e0 per rimuoverne le tracce, le grotte sono state completamente chiuse al pubblico. \u00c8 stato attivato un comitato scientifico internazionale, finalizzato a studiare le migliori modalit\u00e0 di tutela e ripristino ambientale del complesso. Oggi i dipinti sono monitorati regolarmente, per cercare di evitare il loro ulteriore deterioramento.\nPitture rupestri.\nLa grotta contiene circa 6.000 figure, che possono essere raggruppate in tre categorie principali: animali, figure umane e segni astratti. I dipinti non contengono immagini del paesaggio circostante o della vegetazione del tempo.La maggior parte delle immagini principali sono state dipinte sui muri usando i colori rosso, giallo e nero da un elevato numero di pigmenti minerali, compresi composti di ferro come l'ossido di ferro (ocra), ematite e goethite, cos\u00ec come i pigmenti contenenti manganese.\nOltre 900 possono essere identificati come animali e 605 di questi sono stati identificati con precisione. Di queste immagini, ci sono 364 dipinti di equini e 90 dipinti di cervi. Sono rappresentati anche bovini e bisonti, ciascuno dei quali rappresenta il 4-5% delle immagini. Altre immagini comprendono sette felini, un uccello, un orso, un rinoceronte e un essere umano. \nLascaux II.\nNel 1983 \u00e8 stata aperta \"Lascaux II\", una replica della \"grande sala dei tori\" e della \"galleria dipinta\", situata a circa 200 metri dalle grotte originali; Lascaux II dal 2008 \u00e8 divenuta la meta principale di visita, dopo la chiusura cautelativa del complesso originale. Ad alcuni chilometri da Montignac, nel parco di \"Le Thot\", sono esposte altre riproduzioni dei dipinti delle grotte di Lascaux."}
{"id": "939775", "revid": "32428", "url": "https://it.wikipedia.org/wiki?curid=939775", "title": "Chiesa di Santa Maria del Soccorsso all'Arenella", "text": ""}
{"id": "939782", "revid": "287204", "url": "https://it.wikipedia.org/wiki?curid=939782", "title": "Perry Mason e il pappagallo spergiuro", "text": "Perry Mason e il pappagallo spergiuro (\"The Case of the Perjuerd Parrot\") \u00e8 un romanzo scritto da Erle Stanley Gardner nel 1939, prima edizione italiana Il Giallo Mondadori n.66 del luglio 1949. Protagonista il celebre personaggio, l'avvocato Perry Mason.\nTrama.\nUn milionario viene trovato assassinato e sul luogo del delitto un pappagallo continua a ripetere a Helen di non sparare. Ma ci sono due Helen, la moglie e una bibliotecaria che afferma di essere l'amante. Solo Perry Mason sapr\u00e0 trovare il colpevole."}
{"id": "939784", "revid": "93556", "url": "https://it.wikipedia.org/wiki?curid=939784", "title": "Valmaura", "text": "Valmaura \u00e8 un rione della citt\u00e0 di Trieste posto nella prima periferia meridionale della citt\u00e0 lungo l'asse che la collega con l'Istria.\nCon tale nome viene indicata la piccola valle posta tra il colle di Servola e quello di San Pantaleone. \nNel rione hanno sede le pi\u00f9 importanti infrastrutture sportive cittadine: lo Stadio Nereo Rocco, lo Stadio Giuseppe Grezar ed il PalaTrieste, che formano una vera e propria cittadella dello sport. In esso vi si trovava anche il macello comunale, qui costruito nel 1852, e spostato negli anni ottanta.\nVicino allo Stadio Nereo Rocco, \u00e8 presente la Risiera di San Sabba, campo di concentramento nazista ed ora monumento nazionale.\nLa chiesa parrocchiale di Valmaura, dedicata alla Beata Vergine Addolorata, fu costruita tra il 1947 e il 1948 e consacrata il 19 marzo 1948. La parrocchia venne eretta nel 1955.\nCuriosit\u00e0.\nIn un appartamento all'interno del complesso residenziale \"Le Agavi\", nel 1982 \u00e8 stato nascosto Roberto Calvi durante la sua latitanza."}
{"id": "939787", "revid": "287204", "url": "https://it.wikipedia.org/wiki?curid=939787", "title": "IEEE 802.2", "text": "IEEE 802.2, in telecomunicazioni e informatica, \u00e8 un protocollo di rete, appartenente alla famiglia IEEE 802, i cui diversi gruppi di lavoro si sono occupati per anni della standardizzazione delle reti LAN. L\"802.2\" in particolare fu il gruppo che si occup\u00f2 della standardizzazione del livello \"Logical link control\", sottolivello del livello datalink della pila ISO/OSI dell'architettura di rete di calcolatori. Sotto di esso nello stack (sempre nel livello 2) c'\u00e8 il sottolivello MAC, che non \u00e8 unico, ma dipende dal particolare mezzo di trasmissione scelto (Ethernet, Token ring, FDDI, 802.11, ecc.).\nLo standard in questo sottolivello aggiunge gli 8 bit del DSAP e del SSAP (rispettivamente \"Destination Service Access Point\" e \"Source Service Access Point\") ai pacchetti a prescindere dal loro tipo. Viene aggiunto anche un campo di controllo di 8 o 16 bit che viene usato per funzioni aggiuntive come il Controllo di flusso. C'\u00e8 spazio per 64 numeri SAP globali, ma il protocollo IP non ne ha nessuno associato perch\u00e9 possono essere assegnati solo agli standard internazionali. Gli altri protocolli possono usare un numero SAP nel range valido solo localmente. Il protocollo Subnetwork Access Protocol (SNAP) permette ai valori EtherType di specificare il protocollo trasportato dall IEEE 802.2, e permette anche ad ogni produttore di assegnare valori arbitrari ai protocolli usati.\nModalit\u00e0 operative.\nL'IEEE 802.2 fornisce due modalit\u00e0 non connesse e una orientata alla connessione:\nL'uso del multicast e del broadcast riduce il traffico di rete se le stesse informazioni devono essere trasmesse a tutte le stazioni della rete. Il servizio di tipo 1 non garantisce che l'ordine di arrivo dei frame sia lo stesso con cui sono stati spediti; il mittente non riceve nemmeno una conferma quando i frame sono stati ricevuti.\nIntestazione LLC.\n802.2 definisce una intestazione speciale che comprende una intestazione SNAP (Subnetwork Access Protocol). Alcuni protocolli, in particolare quelli progettati per la pila ISO/OSI, lavorano direttamente sopra l'LLC 802.2, che \u00e8 in grado di fornire servizi connessi e ordinati. Questa intestazione 802.2 \u00e8 adesso inclusa nei frame 802.3 (cio\u00e8 quelli di Ethernet II chiamati frame DIX Ethernet).\nL'intestazione LLC comprende due campi aggiuntivi a 8 bit, chiamati SAP (Service Access Points) che specificano il Destination Service Access Point e il Source Service Access Point; quando entrambi vengono settati al valore 0xAA (10101010 binario) viene richiesto il servizio SNAP. L'intestazione SNAP permette di usare valori EtherType per tutti i protocolli IEEE 802 ma anche comprendendo intervalli che possono essere assegnati a piacere (ad esempio al protocollo IP). Nello standard IEEE 802.3x (1997) \u00e8 stato modificato lo standard Ethernet per permettere esplicitamente l'uso di campi a 16 bit (di lunghezza o tipo) dopo gli indirizzi MAC.\nNon \u00e8 invece compreso nell'intestazione alcun controllo di errore sul frame. Questa funzione viene generalmente delegata allo strato MAC sottostante.\nNovell NetWare ha usato questo tipo di frame fino a met\u00e0 degli anni novanta, e essendo un Netware molto diffuso (e IP poco diffuso), la maggior parte del traffico mondiale viaggiava in frame grezzi come 802.3 che trasportavano IPX. Dal Netware 4.10 in poi, verr\u00e0 usato l'IEEE 802.2 con LLC insieme ad IPX.\nMac OS usa frame 802.2/SNAP per la suite di protocolli AppleTalk su Ethernet (\"EtherTalk\") e frame Ethernet II per TCP/IP.\nLe varianti 802.2 di Ethernet non sono molto diffuse nelle reti comuni attualmente, con l'eccezione di grandi sistemi aziendali Netware che non sono ancora passati a Netware over IP. Nel passato, molte reti di aziende supportavano Ethernet 802.2 per supportare i bridge trasparent di collegamento tra reti Ethernet e token ring IEEE 802.5 o FDDI.\nEsiste uno standard per incapsulare il traffico IPv4 in frame IEEE 802.2 con intestazioni LLC/SNAP. Non \u00e8 quasi mai implementato in Ethernet (nonostante sia usato in FDDI, su token ring, IEEE 802.11 e altre reti IEEE 802).\nIl traffico IP non pu\u00f2 essere incapsulato in frame 802.2 LLC senza SNAP perch\u00e9, nonostante ci sia un codice LLC per indicare il protocollo IP, non ne esiste uno per ARP (Address Resolution Protocol). Anche IPv6 pu\u00f2 essere trasmesso in Ethernet usando 802.2 con LLC/SNAP ma anche questo \u00e8 poco usato (nonostante l'incapsulazione LLC/SNAP di IPv6 sia usata dalle reti IEEE 802).\nCampi di controllo e formato del frame IEEE 802.2.\nCi sono tre tipi di PDU IEEE 802.2, nei frame chiamati U, I o S.\nDi questi tre formati, solo il formato U \u00e8 usato comunemente. Il formato di un frame PDU \u00e8 identificato dai due bit pi\u00f9 bassi del primo byte del campo di controllo. IEEE 802.2 \u00e8 stato derivato dall'HDLC, e questo spiega questi aspetti della sua composizione."}
{"id": "939788", "revid": "2122884", "url": "https://it.wikipedia.org/wiki?curid=939788", "title": "Jasmine Laurenti", "text": "In qualit\u00e0 di doppiatrice, negli anni novanta, \u00e8 stata anche accreditata come Roberta Gallina Laurenti.\nBiografia.\nDal 1978 al 1988 collabora in qualit\u00e0 di talk show host, speaker pubblicitaria e cantante con le maggiori emittenti radiofoniche e con diversi studi di registrazione del Triveneto.\nDal 1987 al 2019 presta la sua voce come doppiatrice presso le maggiori case di produzione di Milano.\nNel 2015 ha conseguito il Diploma in \"Acting For Film\" alla New York Film Academy di New York.\nGiornalista internazionale iscritta all'Ordine dei Giornalisti Inglesi (MCIJ) e Americani (SPJ), Jasmine collabora con BetaPress.it. \n\u00c8 inoltre autrice e conduttrice di \"Il Giardino Incantato degli Eroi\" e \"Soul Talk\" sul suo canale YouTube; \"Dillo a zia Jas\" sul suo Canale Twitch \"JasmineLaurenti\". "}
{"id": "939789", "revid": "767487", "url": "https://it.wikipedia.org/wiki?curid=939789", "title": "Irish terrier", "text": "L'Irish Terrier \u00e8 una razza canina irlandese riconosciuta dalla FCI (Standard N. 139, Gruppo 3 - Terrier, Sezione 2).\nHa un classico aspetto da terrier (ricorda l'Airedale Terrier), pelo rosso tipico irlandese, e zampe lunghe. Di temperamento vivace ed attivo\nera definito in passato \"piccolo diavolo temerario\" per il suo eccezionale coraggio che lo porta, a volte, ad essere aggressivo con gli altri cani. Attualmente \u00e8 un ottimo animale da compagnia, gentile, affettuoso, addestrabile e dignitoso.\nL'Irish ha una spiccata attitudine alla caccia, una propensione alla difesa e in alcuni esemplari una innata predisposizione alla conduzione di armenti. Infatti dallo stesso ceppo nasce l'irish, rosso cacciatore che si mimetizza nel bosco per stanare pi\u00f9 facilmente la selvaggina, il kerry blu scuro, guardiano e difensore della casa, il soft coated weaten chiaro ben coperto di pelo che vive con le greggi sui pascoli.\nStoria.\nQuesta razza \u00e8 antica di duemila anni. La sua prima immagine, tuttavia, \u00e8 in un dipinto del Settecento.\nL'Irish deriva da incroci dell'antico Terrier nero-focato. La razza si \u00e8 sviluppata nella contea irlandese di Cork. Il suo standard fu fissato nel 1879, con la fondazione del relativo club.\nParticolarit\u00e0.\nIl mantello dell'Irish ha bisogno di un attento stripping, al fine di mantenerne la bella linea."}
{"id": "939790", "revid": "712828", "url": "https://it.wikipedia.org/wiki?curid=939790", "title": "Taj Junak", "text": ""}
{"id": "939791", "revid": "7677421", "url": "https://it.wikipedia.org/wiki?curid=939791", "title": "Sociologia dei media", "text": ""}
{"id": "939798", "revid": "709565", "url": "https://it.wikipedia.org/wiki?curid=939798", "title": "Toto e Tata", "text": "Toto e Tata sono due personaggi di un popolare cartone animato pubblicitario che hanno animato il Carosello televisivo negli anni sessanta. Reclamizzavano i prodotti Motta.\nProduzione.\nVennero realizzati dal disegnatore Paul Campani, coadiuvato da Massimino Garnier, autore e creativo della Paul Film di Modena, e andarono in onda dal 1961 al 1965. Le voci dei due bambini erano quelle di Elio Pandolfi (Toto) e di Isa Di Marzio (Tata). Nel 1963 Toto e Tata vennero anche rappresentati in una collana di fumetti.\nNei primi anni sessanta, la Path\u00e9 pubblic\u00f2 alcuni 7\" contenenti delle fiabe sonore con protagonista la coppia di Toto e Tata, interpretati dai rispettivi doppiatori, Pandolfi e la Di Marzio."}
{"id": "939806", "revid": "64860", "url": "https://it.wikipedia.org/wiki?curid=939806", "title": "Roberta Gallina", "text": ""}
{"id": "939810", "revid": "599013", "url": "https://it.wikipedia.org/wiki?curid=939810", "title": "Attivismo pedagogico", "text": "L'attivismo pedagogico \u00e8 un metodo educativo che ebbe origine alla fine del XIX secolo, prevalentemente ad opera del filosofo statunitense John Dewey.\nL'influenza di Dewey nella pedagogia moderna, americana ed europea, \u00e8 stata paragonata a quella di Jean-Jacques Rousseau nell'Ottocento.\nStoria.\nA precedere l'attivismo pedagogico furono alcuni college progressisti inglesi, ad esempio quello di Cecil Reddie in cui si cercava di generare una relazione tra insegnanti e studenti in modo da evitare la tipica rivalit\u00e0 e facendo in modo di evitare tecniche mnemoniche per l'apprendimento, si proponevano gite e viaggi d'istruzione, attivit\u00e0 sportive e scientifiche, lavori manuali e apprendimento di lingue straniere.\nAltri sperimentatori furono J. H. Badley, che si stacc\u00f2 dal college di Reddie, Hermann Lietz in Germania con una scuola radicale e Demolins con la sua Ecol\u00e9 des Roches, il quale affermava che il professore dovesse comportarsi come un padre di famiglia per i suoi studenti.\nIl primo esperimento pedagogico di Dewey fu la fondazione di una scuola elementare a Chicago nel biennio 1894-1896, essenzialmente basata sulla concezione di Friedrich Froebel.\nL'Attivismo ha come scopo la creazione di una scuola non convenzionale, non impostata sul nozionismo e sull'ascolto passivo o sullo studio individuale, come erano state le scuole sino ad allora, bens\u00ec basata sugli interessi dei discenti. In altre parole, una scuola secondo la psicologia dell'alunno e non del maestro.\nLa nuova pedagogia, secondo Dewey, deve mirare al metodo e abbandonare ogni contenuto prefissato, puntando non solo allo studio dei fatti della storia passata ma anche e soprattutto all'analisi dell'azione futura.\nLe nozioni sono fini a se stesse in quanto mutevoli, ci\u00f2 che realmente conta \u00e8 la ricerca e lo sviluppo delle capacit\u00e0 critiche. L'indagine tramite l'esperienza diretta \u00e8 la sintesi di questo metodo.\nMolto vicino alle idee di Dewey sar\u00e0 il metodo Montessori ad opera di Maria Montessori. Successivamente, anche il pedagogista francese Roger Cousinet riprese idee e insegnamenti di questa metodologia didattica."}
{"id": "939811", "revid": "7082", "url": "https://it.wikipedia.org/wiki?curid=939811", "title": "Citt\u00e0 della scienza Parigi", "text": ""}
{"id": "939812", "revid": "7082", "url": "https://it.wikipedia.org/wiki?curid=939812", "title": "Citt\u00e0 delle scienze di Parigi", "text": ""}
{"id": "939815", "revid": "666668", "url": "https://it.wikipedia.org/wiki?curid=939815", "title": "Chiarbola", "text": "Chiarbola (\"\u010carbola\" in sloveno) \u00e8 un rione della citt\u00e0 di Trieste posto nella parte centro meridionale della citt\u00e0. Il toponimo deriva da \"Calvola\", ad indicare l'aspetto dell'altura, appunto calva, in contrasto con la vicina Silvula (Servola), invece coperta, almeno in epoca remota, da fitto bosco. Il termine poi venne modificato in Chiarbola col passare dei secoli.\nIl confine di tale toponimo \u00e8 stato per\u00f2 modificato nel corso del tempo. Con l'antico nome veniva infatti indicato il versante meridionale della collina, tra la contrada detta di Campo Marzio a Ovest e quelle di Monte Cucco e del Broletto, poste invece ad Est. Il nome di Chiarbola fu adottato in seguito per designare il distretto di Campo Marzio e di Grumula sino all'estremit\u00e0 della Contrada d'Isella, posta tra i gasometri e l'ex jutificio, comprendendovi anche la contrada del Ponzano.\nIl rione di Chiarbola \u00e8 divisibile in due parti: Chiarbola Inferiore, dove si trova la chiesa di San Girolamo, e Chiarbola Superiore, attigua a Ponziana, dove si trova la chiesetta di San Giuseppe.\nStoria.\nNell'Ottocento, incluso nel perimetro della citt\u00e0 anche il rione di Chiarbola Inferiore, questo assunse l'odierno nome di San Vito. In pratica il toponimo venne limitato alle antiche contrade di Broletto e d'Isella.\nNel 1863 nel rione venne fondata da Giuseppe Moravia quella che in seguito si chiamer\u00e0 la Fabbrica Vernici &amp; Intonaci Sottomarini Gioachino Veneziani, che fabbricava un prodotto chimico antivegetativo per le carene delle navi. La ditta diede impiego allo scrittore Italo Svevo, in qualit\u00e0 di direttore della filiale inglese della Veneziani. Nel 1896, infatti, Italo Svevo sposa Livia Veneziani, figlia di Olga Moravia e Gioachino Veneziani, che gestivano l'azienda. Svevo e la moglie vanno a vivere nella villa dei suoceri (Villa Veneziani), attigua al colorificio. L'edificio non esiste pi\u00f9: \u00e8 stato bombardato assieme alla fabbrica dalle forze alleate nel febbraio del 1945. Assieme alla villa \u00e8 andata perduta anche parte della biblioteca di Italo Svevo.\nIn Via Italo Svevo 15 si trova l'odierno istituto comprensivo scolastico dedicato allo scrittore. L'edificio dal 1890 al 1893 ospitava l'Ospizio Marino. All'inizio del Novecento lo stabile viene acquistato dalla Compagnia di Navigazione Cosulich con la funzione di ospitare gli emigranti in attesa di imbarco per l'America. Terminata la Prima Guerra Mondiale, il palazzo diventa una caserma della Marina Italiana e nel 1946, in seguito all'esodo giuliano-dalmata, ospita i profughi provenienti dall'Istria e dalla Dalmazia. Dal 1972 l'edificio assume la funzione di complesso scolastico che conserva tuttora.\nUno degli edifici pi\u00f9 caratteristici della zona \u00e8 l'ex Gasometro, edificato nel 1901. La costruzione deriv\u00f2 dall'aumento del consumo di gas, pubblico e privato, a causa dell'espansione della citt\u00e0 (l'area era gi\u00e0 stata interessata da uno sviluppo urbanistico di tipo industriale dalla prima met\u00e0 dell'Ottocento). L'edificio \u00e8 stato progettato dall'ingegnere civile Francesco Buonaffi per conto dell'Azienda Comunale Elettricit\u00e0 Gas Acqua di Trieste. La struttura ha un diametro di 45 m ed \u00e8 alta 35 m, con una capacit\u00e0 di 20.000 m\u00b3 di gas. Il gasometro \u00e8 di tipo \u201ca tenuta idraulica\u201d ed \u00e8 dotato di una cupola con l\u2019interno rivestito in legno, mentre all\u2019esterno presenta 14 ampie vetrate e alcuni motivi decorativi. Sopravvissuto alle due guerre mondiali, venne chiuso nel 1947. Negli anni Duemila sono stati presentati diversi progetti e idee di riutilizzo, dal planetario a un centro culturale, ma nessuno \u00e8 stato messo in atto.\nA Chiarbola sorge anche il complesso delle ex corderie (o jutificio) Giuseppe Angeli, una fabbrica di cordame oggi sede principalmente di garage. Fondate nel 1837, nel 1875 le corderie vennero incluse come tappa nella visita di Francesco Giuseppe I d'Austria a Trieste. Nel 1880 impiegava 134 operai. Negli anni Cinquanta del Novecento i capannoni del complesso vennero adibiti ad abitazioni per i profughi istriani a causa dell'esodo. Nel secondo dopoguerra il rione venne popolato soprattutto dagli esuli (i nomi delle vie fanno riferimento per la maggior parte a luoghi e personaggi dell'Istria).\nNel rione ha sede il PalaChiarbola, il primo palazzo dello sport della citt\u00e0 costruito negli anni Settanta del Novecento. La sua importanza venne ridimensionata dall'inaugurazione del \"PalaTrieste\" di Valmaura nel 1999.\nPrima dello spegnimento degli impianti siderurgici avvenuto nell'aprile 2020, anche l'area del rione di Chiarbola, assieme a i rioni di Servola, Valmaura e alla citt\u00e0 di Muggia, \u00e8 stata a lungo interessata dalle emissioni della vicina Ferriera di Servola. Una caratteristica che compare anche nella canzone \"Baiamonti\" che il cantautore Toni Bruna ha dedicato alla via principale del rione. Sotto la strada, inoltre, che appare particolarmente larga, scorre l'omonimo torrente, chiamato anche \"Roncheto\", da cui prende il nome la strada parallela. In realt\u00e0 il nome del corso d'acqua dovrebbe essere \"Valse\", che sgorgava dalle colline e sfociava nel mare nell'area occupata dallo scalo legnami. Alcune testimonianze storiche attestano l'esistenza di un complesso di mulini, oggi scomparso."}
{"id": "939817", "revid": "287204", "url": "https://it.wikipedia.org/wiki?curid=939817", "title": "Ursula Curtiss", "text": "\u00c8 figlia di Helen Reilly, anch'essa scrittrice di gialli, e sorella di Mary McMullen, anch'essa nota autrice di polizieschi. Molti suoi romanzi sono stati pubblicati nella collana Il Giallo Mondadori. Si caratterizza per ambientazioni gotiche."}
{"id": "939818", "revid": "767487", "url": "https://it.wikipedia.org/wiki?curid=939818", "title": "Dodi &amp; i Monodi", "text": "I Dodi &amp; i Monodi, o semplicemente \"Monodi\", sono un gruppo musicale udinese in attivit\u00e0 dal 1990 al 2011. Per alcuni anni sono stati il pi\u00f9 noto e seguito gruppo cittadino. La loro carriera \u00e8 culminata nel 1998 con la vincita delle selezioni nazionali del festival rock Arezzo Wave. L'ultimo CD inciso (autoprodotto) \u00e8 del 2010.\nBiografia musicale.\nDagli esordi sono artefici e motore primario della formazione: Masbo, Maurilio, e l'Omino, pseudonimi dei fratelli Massimo, Maurizio e Flavio Piccin. Nonostante questo radicato nucleo storico i \"Monodi\" perseguono, nella vita del gruppo, una spontanea impostazione collettiva e risultano fortemente influenzati dai vari componenti che, man mano, partecipano al corso della loro carriera. Questa per\u00f2 non sfocia mai, loro malgrado, in una notoriet\u00e0 oltre i confini regionali.\nIl gruppo, inizialmente, \u00e8 variamente influenzato dal rock inglese degli anni settanta e ottanta, da gruppi come gli Who, gli Yes i Queen e dai classici Beatles. Anche gli americani Animals, i Beach Boys ed il monumentale Elvis Presley contribuiscono alla pesante miscela sonora degli esordi.\nLa scarsa sicurezza tecnica iniziale unita allo strabordare delle volont\u00e0 esibizionistiche dei giovani \"Monodi\", risultano in uno spettacolo dal vivo molto pi\u00f9 vicino al punk e al rock demenziale che al rock tradizionale. Forse proprio per questo iniziano ad avere un certo seguito in una citt\u00e0 che, oltre ai Frizzi Comini Tonazzi o ad altri folcloristici quanto semisconosciuti personaggi, non aveva mai, fino a quel momento, prodotto un gruppo musicale rock cos\u00ec legato alla (sotto)cultura locale. Di questo periodo \u00e8 la cassetta autoprodotta \"Ottimismo\" (1992).\n\u00c8 al tempo stesso l'entrata nel gruppo del Conte Eric (Paolo Fallilone), fratello del batterista Bobbazzo, e l'insoddisfazione per una persistente etichettatura di gruppo demenziale, che portano alla prima vera svolta musicale nella vita della band. La passione del Conte per i tempi dispari dell'est appare ai \"Monodi\" la ricetta giusta per crescere e sviluppare una propria identit\u00e0, vera ed originale. Ne nasce \"Delirijo Boy\" (1996), lavoro con atmosfere e spunti melodici coinvolgenti ma di difficolt\u00e0 esecutiva e fruitiva tali da non permettergli di superare la distribuzione locale.\nIn seguito alla vittoria delle selezioni regionali di Arezzo Wave il gruppo spera nella possibilit\u00e0 di un salto qualitativo della propria produzione. La partecipazione al festival, infatti, comporta la possibilit\u00e0 di portare gli spettacoli lungo la penisola. Alcuni componenti del gruppo si trovano nella necessit\u00e0 di rendere compatibile la vita da rockstar (reale o immaginaria, poco importa) con quella di persona normale.\n\"Radio Sloboda\" riflette questa frammentazione, che diventa la nuova direzione artistica della band: l'abbandono di una ricetta ben definita ma troppo impegnativa \u00e8 controbilanciato dall'idea unificante di un contenitore (\"Radio Sloboda\", appunto), al cui interno trovino spazio interferenze, idee musicali e suggestioni diverse. \u00c8 l'album pi\u00f9 partecipato, dal punto di vista compositivo, da ciascun singolo \"Monode\".\nIl gruppo non sfonda, Nic Tormento e Conte Eric lasciano, sostituiti da Jana (Gianni Rojatti) ed Erik (Erik Tulissio), ottimi musicisti rock. La regressione di \"Sagatta Bagatta\", una riedizione dei primissimi pezzi di \"Ottimismo\", \u00e8 occasione per rivedere e migliorare le prestazioni musicali della band.\nA fine 2005, \"New Barbonia\", vede una \"line-up\" completamente rinnovata, con l'inserimento di una sezione percussiva (Francesco \"Kekko\" Cautero, Roberto \"Bongo Papaya\" Sartori, Luca Zaro), Paolo \"Pauli\" Moro alla chitarra e Luca \"Berta\" Bertoni alla batteria. Ancora una volta, il gruppo prende una nuova direzione musicale, in cui ad una base rock si aggiungono world music, tentazioni dance, cover stravolte di varia provenienza. I testi, da sempre ironici o grottesci, si fanno impegnati nel raccontare la realt\u00e0 sociale dei \"barboni dello spirito\", un numero crescente di persone alle prese con incertezze economiche e, allo stesso tempo, affascinato dalla societ\u00e0 dei consumi. In quest'ultimo periodo i concerti si fanno partecipati e frequenti in occasione di cause impegnate (manifestazioni a sostegno del Rototom Sunsplash, del referendum contro la reintroduzione del nucleare e a sostegno dell' \"acqua bene pubblico\"...). Ultima prova del gruppo, l'autoprodotto \"Viva Burilla!\" (2010), che riassume gli ultimi anni di esperienze umane ed artistiche."}
{"id": "939822", "revid": "125709024", "url": "https://it.wikipedia.org/wiki?curid=939822", "title": "Cattinara", "text": "Cattinara \u00e8 un borgo o rione suburbano della citt\u00e0 di Trieste, posto ad est, lungo la strada commerciale che unisce la citt\u00e0 con quella di Fiume.\nStoria.\nAbitato gi\u00e0 in epoca pre-romana (nella zona della \"sella di Longera\" ci sono infatti dei resti di un antico castelliere), la prima menzione vi \u00e8 in un codice diplomatico istriano in cui, alla data del 5 novembre 1398, si legge di una villa di Melarsio (attuale Melara) confinante col \"baredo\" (terreno incolto in dialetto triestino) dell'ospitale di Cattinara. Non \u00e8 per\u00f2 del tutto chiaro che tipo di struttura fosse questo \"ospitale\".\nDal 1984 Cattinara ospita il principale ospedale cittadino.\nDal 1983 vi ha sede anche la scuola del rione del quadrilatero: la scuola elementare \"Sandro Pertini\", che in seguito fu ampliata costruendo anche l'attuale scuola media inferiore \"Francesco Rismondo\". Ora vi \u00e8 un complesso che comprende la scuola materna e queste due.\nCattinara pu\u00f2 vantarsi di una lunga tradizione scolastica, poich\u00e9 nel 1791 fu istituita la prima scuola elementare. I primi insegnanti erano chierici e cappellani locali, in seguito maestri. Questa scuola era slovena e prosegu\u00ec fino al 1927, quando fu soppressa dalle autorit\u00e0 fasciste. Il regolare funzionamento della Scuola elementare slovena risale all'anno scolastico 1945-46. Dall'anno scolastico 1963-64 \u00e8 situata nell'edificio posto sulla strada principale di Cattinara (strada di Fiume 511). Non \u00e8 una scuola indipendente, ma \u00e8 la sede staccata della scuola media statale \"Santi Cirillo e Metodio\" di San Giovanni.\nMonumenti e luoghi di interesse.\nChiesa parrocchiale della Santissima Trinit\u00e0.\nLa chiesa di Cattinara fu costruita nel biennio 1783-1784 e divenne parrocchiale nel 1892."}
{"id": "939827", "revid": "767487", "url": "https://it.wikipedia.org/wiki?curid=939827", "title": "Hvalsey", "text": "Hvalsey (o Hvals\u00f8 o Qaqortukukooq) \u00e8 un antico insediamento vichingo; appartiene al comune di Kujalleq. Ospita alcune delle rovine meglio conservate della colonizzazione vichinga della Groenlandia e si trova in quello che i coloni norvegesi chiamarono Insediamento Orientale. Fu fondato intorno all'anno 1000 e divenne uno dei pi\u00f9 importanti centri dell'isola. Qui nella Chiesa di Hvalsey nel 1408 si sposarono \u00deorsteinn \u00d3lafsson e Sigr\u00ed\u00f0ur Bj\u00f6rnsd\u00f3ttir: l'atto ufficiale del matrimonio \u00e8 l'ultima testimonianza della presenza vichinga in Groenlandia; dopo, tutta la popolazione europea che viveva sull'isola (pi\u00f9 di 500 persone) spar\u00ec misteriosamente e quando una nave tedesca torn\u00f2 l\u00ec intorno al 1540 trov\u00f2 gli insediamenti disabitati.\nQaqortukukooq \u00e8 una delle cinque localit\u00e0 groenlandesi che costituiscono il sito patrimonio mondiale dell'umanit\u00e0 , iscritto dall'UNESCO nel 2017."}
{"id": "939830", "revid": "287204", "url": "https://it.wikipedia.org/wiki?curid=939830", "title": "Matthias Kessler", "text": "Professionista dal 2000 al 2007, conta una vittoria di tappa al Tour de France.\nCarriera.\nKessler pass\u00f2 professionista nel 2000 nel Team Deutsche Telekom, squadra con la quale corse fino al 2006. Vinse la sua prima corsa nel 2003 e nel 2006 si aggiudic\u00f2 la terza tappa del Tour de France con arrivo a Valkenburg aan de Geul. \n\u00c8 stato un buon protagonista delle Classiche delle Ardenne, chiudendo fra i primi dieci in almeno un'edizione dei tutte le tre competizioni (terzo nel 2004 e decimo nel 2006 alla Freccia Vallone, quinto nel 2003 e sesto nel 2004 all'Amstel Gold Race, sesto nel 2002 alla Liegi-Bastogne-Liegi).\nA inizio 2007 fu trovato positivo ad un controllo antidoping e quindi sospeso prima dalla sua squadra, l'Astana, e poi dal Comitato olimpico svizzero.\nDopo la fine della squalifica, avvenuta nel 2009, non trov\u00f2 una squadra e mise fine alla carriera."}
{"id": "939832", "revid": "2091899", "url": "https://it.wikipedia.org/wiki?curid=939832", "title": "Trasduzione genetica", "text": "La trasduzione batterica consiste nel passaggio del DNA di un batterio ad un altro tramite un fago. Questo processo permette il passaggio di materiale genetico da una cellula ad un'altra; \u00e8 quindi uno dei meccanismi di ricombinazione genetica dei batteri (insieme alla coniugazione batterica e alla trasformazione batterica), ma anche del fenomeno del trasferimento orizzontale dei geni.\nLa trasduzione \u00e8 stata scoperta per la prima volta dagli scienziati Morton Zinder e Joshua Lederberg nell'Universit\u00e0 del Wisconsin-Madison, nel 1952.\nLa trasduzione avviene perch\u00e9 durante il ciclo litico vi \u00e8 un errore nel meccanismo replicativo dei batteriofago, che porta all'inglobamento, nelle particelle virali, di porzioni di genoma batterico. In seguito a questo errore si verranno a produrre particelle virali in grado di infettare altre cellule (ovvero mantengono la loro capacit\u00e0 batteriofaga), le quali possederanno al proprio interno sia genoma virale che genoma batterico, oppure parte di DNA batterico e virale.\nEsperimenti.\nESPERIMENTO LEDERBERG-ZINDER:\nLa scoperta venne fatta utilizzando due ceppi di salmonella: LA-2 (\"auxotrofe\" per metionina e istidina) e LA-22 (\"auxotrofe\" per fenilalanina e triptofano e tirosina).\nColtivati separatamente in terreno liquido completo e successivamente piastrati su terreno minimo, i ceppi non sviluppavano colonie.\nRiutilizzando lo stesso procedimento ma tenendo le colonie insieme, il risultato cambiava: si ottenevano colonie prototrofe con frequenza di 1\u22c510\u22125.\nCon l'esperimento del tubo ad \"U\", presentante una membrana semipermeabile nel mezzo, misero nel braccio sinistro il ceppo LA-2 e nel braccio destro il ceppo LA-22. Prelevarono un'aliquota dal braccio sinistro e la piastrarono su terreno minimo non rilevando colonie; operando allo stesso modo con le colonie del braccio dx riscontrarono una crescita. A questo punto sostituirono il setto poroso del tubo ed osservarono che la crescita avveniva fino a che il diametro dei pori permetteva il passaggio dei virus. Osservando il ceppo LA-22 videro al loro interno un virus integrato nel cromosoma batterico, probabilmente l'elemento mediante il trasferimento.\nTrasduzione generalizzata.\nIn seguito a infezione di una cellula batterica, il virus provoca la rottura del materiale genetico della cellula stessa e sfrutta i suoi componenti (i ribosomi, talvolta le polimerasi) per produrre molte copie di s\u00e9. Al termine di questo processo, detto ciclo litico, alcuni frammenti di DNA del batterio possono finire nel capside delle nuove particelle fagiche in assemblaggio. Quali e quanti frammenti possono inserirsi \u00e8 casuale (da questo il nome generalizzata). L'unico limite \u00e8 la dimensione del capside. I virioni con DNA virale e batterico escono dalla cellula dopo averne provocato la lisi; in caso di successiva infezione di questi fagi il DNA in essi contenuto (il DNA del batterio precedente detto frammento trasducente) sar\u00e0 iniettato in un'altra cellula.\nIl frammento di DNA trasdotto, una volta penetrato nel batterio ricevente, pu\u00f2 essere incorporato nel cromosoma mediante due o pi\u00f9 crossing-over (sempre comunque in numero pari), sostituendosi cos\u00ec ad una parte del genoma del batterio ricevente.\nTrasduzione specializzata.\nQuando un virus attacca una cellula batterica, il suo DNA pu\u00f2 inserirsi nel cromosoma diventando cos\u00ec in grado di duplicarsi con esso. Questa condizione viene detta lisogenia e il batterio \u00e8 detto lisogenico.\nIl DNA virale pu\u00f2, in seguito a determinati stimoli, fuoriuscire dal cromosoma: in alcuni casi l'uscita non \u00e8 precisa e il frammento che si stacca pu\u00f2 portare con s\u00e9 anche parte del cromosoma del batterio. Visto che molti virus si inseriscono sempre in \"loci\" ben definiti sul cromosoma, in questi casi trascineranno con loro sempre gli stessi geni, quelli adiacenti al sito di inserimento. Al termine del ciclo lisogenico si formeranno nuove particelle virali ed alcune di esse avranno questo DNA \"misto\": questo DNA virale con l'aggiunta dei geni batterici, potr\u00e0 essere inserito in punti specifici detti \"regioni di omologia\" di altri batteri in caso di successiva infezione dei fagi."}
{"id": "939835", "revid": "110157", "url": "https://it.wikipedia.org/wiki?curid=939835", "title": "Pamela II", "text": "Pamela II \u00e8 il seguito, scritto dallo stesso autore, del romanzo \"Pamela, o la virt\u00f9 premiata\" di Samuel Richardson.\nVisto il grande successo di pubblico incontrato dalla prima parte, ma anche in risposta ai numerosi seguiti apocrifi e alle parodie da essa subito originati, Richardson si convinse a scriverlo e a pubblicarlo nel dicembre 1741. Il romanzo ottenne un buon successo all'epoca, sebbene la critica contemporanea lo ritenga di molto inferiore al prequel.\nTrama.\n\"Pamela II\" narra il seguito della storia d'amore nata tra l'eroina e Mr B. in forma di romanzo epistolare. I due metteranno su famiglia, faranno dei viaggi meravigliosi solo l'arrivo di una rivale sembrer\u00e0 turbare il loro idillio ma nonostante le incomprensioni e gli equivoci Pamela riuscir\u00e0 a riconquistare il marito e Mr B infine inizier\u00e0 anche a divenire credente. Avranno ben 7 figli inclusa la figlia che Mr B aveva avuto da una giovane donna ma che non aveva mai potuto riconoscere. La giovinetta verr\u00e0 accolta con amore da Pamela che le insegner\u00e0 le doti morali tramite la parabola delle 4 sorelle. "}
{"id": "939839", "revid": "599013", "url": "https://it.wikipedia.org/wiki?curid=939839", "title": "Eug\u00e8ne Ysaye", "text": ""}
{"id": "939840", "revid": "1318658", "url": "https://it.wikipedia.org/wiki?curid=939840", "title": "V\u00e9z\u00e8re", "text": "La V\u00e9z\u00e8re \u00e8 un fiume francese, lungo 211 chilometri, che si trova nella parte sud-occidentale della nazione; esso \u00e8 un affluente di destra della Dordogna.\nPercorso.\nLe sorgenti del fiume si trovano nel Massiccio Centrale ed esso scorre verso sudovest attraversando i territori di 53 comuni tra i quali le seguenti citt\u00e0 (e relativi dipartimenti):\nNei pressi di Le Bugue la V\u00e9z\u00e8re confluisce nella Dordogna.\nMonumenti e luoghi d'interesse.\nLa valle della V\u00e9z\u00e8re \u00e8 famosa per i sistemi di caverne che si trovano nei suoi pressi, le quali contengono numerosi esempi di arte rupestre e di resti fossili di ominidi. Queste grotte nel 1979 sono state dichiarate dall'UNESCO patrimonio dell'umanit\u00e0; le grotte pi\u00f9 famose sono quelle di Lascaux.\nSempre lungo il suo corso, vi sono imponenti falesie negli anfratti delle quali che hanno trovato riparo comunit\u00e0 preistoriche e, successivamente (sino ad arrivare al medioevo) altre comunit\u00e0 (come nel caso di La Roque Saint-Christophe)."}
{"id": "939848", "revid": "287204", "url": "https://it.wikipedia.org/wiki?curid=939848", "title": "Missione di Mua", "text": "La missione di Mua \u00e8 la pi\u00f9 antica missione cattolica del Malawi. \u00c8 situata nella parte centrale del Paese, nei pressi dell'altopiano di Dedza. \u00c8 sede di un importante museo sulla cultura dei popoli del Malawi (Chewa, Ngoni e waYao), che contiene anche la pi\u00f9 grande collezione al mondo di maschere rituali Gule Wamkulu. La missione gestisce anche una scuola di lavorazione del legno.\nStoria della missione.\nI fondatori della missione, i francesi Louveau e Perrot, giunsero a Mua il 13 settembre 1902. La comunit\u00e0 principale della zona era nella vicina Mtakataka, dove vivevano oltre 12.000 Ngoni. I missionari chiesero al capo locale la possibilit\u00e0 di creare una missione a Mtakataka, ma ricevettero un rifiuto. Per questo motivo si stabilirono definitivamente a Mua. I primi edifici in mattoni furono completati entro l'anno successivo, e la prima chiesa in muratura fu inaugurata nel 1907. La chiesa fu sostituita nel 1971 da quella odierna. Un terremoto danneggi\u00f2 molte strutture alla met\u00e0 degli anni ottanta.\nNel 1976, il missionario canadese Claude Boucher Chisale, che nutriva forte interesse per la cultura del Malawi, inizi\u00f2 a raccogliere materiale, fondando il \"KuNgoni Centre of Culture and Art\". Attorno al materiale raccolto da Chisale si svilupp\u00f2 il museo sulla cultura del Malawi, iniziato nel 1991 e aperto al pubblico dal 1999."}
{"id": "939849", "revid": "1543377", "url": "https://it.wikipedia.org/wiki?curid=939849", "title": "Edgar Quinet", "text": "Biografia.\nPrimi anni.\nNacque a Bourg-en-Bresse, nel dipartimento di Ain. Suo padre, J\u00e9r\u00f4me Quinet, era un commissario dell'esercito, ma essendo un convinto repubblicano, e disgustato dal colpo di Stato del 18 brumaio di Napoleone, si dimise dall'incarico e si dedic\u00f2 agli studi scientifici e matematici. Edgar, che era figlio unico, stava spesso da solo. Sua madre (Eug\u00e9nie Rozat Lagis, educata con forti e talvolta originali convinzioni religiose) esercit\u00f2 una grande influenza su di lui.\nFu mandato a scuola dapprima a Bourg e poi a Lione. Suo padre voleva fargli abbandonare la scuola per farlo andare nell'esercito, e poi avviarlo in una carriera commerciale. Quinet era invece determinato a impegnarsi nella letteratura, e poco dopo ci riusc\u00ec.\nLa sua prima pubblicazione, \"Tablettes du juif errant\", usc\u00ec nel 1823. Rimanendo colpito dall'opera \"Philosophie der Geschichte\" di Johann Gottfried Herder, prese l'impegno di tradurla, imparando per lo scopo il tedesco: pubblic\u00f2 il suo lavoro nel 1827 e ne ottenne cos\u00ec considerevole credito, oltre che un'influenza profonda nella sua filosofia che lo fece avvicinare molto di pi\u00f9 alle idee democratiche.\nPrime pubblicazioni.\nIn quel periodo fece la conoscenza di Victor Cousin e di Jules Michelet. Visit\u00f2 la Germania e il Regno Unito prima dell'uscita del suo libro. Cousin gli trov\u00f2 nel 1829 un posto in una missione governativa in Morea, nella Grecia sottomessa all'Impero ottomano, durante la guerra d'indipendenza. L'anno dopo, al suo ritorno, pubblic\u00f2 \"La Gr\u00e8ce moderne\".\nLe speranze di un impiego che ebbe dopo la Rivoluzione furono frustrate dalla sua reputazione di ipotetico repubblicano. Ciononostante egli entr\u00f2 nello staff della \"Revue des deux mondes\" (\"Rivista dei due mondi\"), e per diversi anni contribu\u00ec con numerosi scritti, fra cui il pi\u00f9 importante fu quella su \"Les \u00c9pop\u00e9es fran\u00e7aises du XII\u00e8me si\u00e8cle\", un primo, sebbene non il primo riconoscimento delle \"chansons de geste\" a lungo trascurate.\n\"Ahasverus\", la sua principale opera, usc\u00ec nel 1833; \u00e8 un singolare poema in prosa.\nPoco dopo egli si spos\u00f2 con Minna More, una ragazza tedesca di cui s'era innamorato qualche anno prima. Quindi egli visit\u00f2 l'Italia e, oltre a scrivere molti saggi, scrisse due poemi, \"Napol\u00e9on\" (1835) e \"Prom\u00e9th\u00e9e\" (1838), entrambi in versi e giudicati inferiori a \"Ahasverus\". Nel 1838 pubblic\u00f2 una dura replica allo scritto di David Strauss \"Leben Jesu\", e nello stesso anno ottenne la Legione d'onore. Nel 1839 fu nominato professore di letteratura straniera a Lione, dove inizi\u00f2 il ciclo di lezioni che cre\u00f2 le basi per il suo \"G\u00e9nie des religions\". Due anni dopo egli venne trasferito al Coll\u00e8ge de France, e \"G\u00e9nie des religions\" fu pubblicato (1842).\nDottorato.\nIl dottorato parigino di Quinet era noto per essere soggetto a polemiche. La sua cattedra era quella di Letteratura del Sud, ma trascurando il proprio campo, scelse, assieme a Michelet, di intraprendere una violenta polemica con i Gesuiti e con l'ultramontanismo. Due libri con esattamente questi titoli uscirono nel 1843 e 1844 e contenevano, come era solito con Quinet, la sintesi delle sue lezioni universitarie.\nTali lezioni causavano turbamento, ed egli si rifiutava di riprendere l'insegnamento appropriato; di conseguenza, nel 1846, il governo pose fine alle sue lezioni, una misura approvata dalla maggioranza dei suoi colleghi.\nLa Rivoluzione del 1848.\nFino ad allora Quinet era un repubblicano e rivoluzionario convinto: si un\u00ec ai rivoltosi durante la Rivoluzione del 1848 che rovesci\u00f2 re Luigi-Filippo.\nHa pubblicato nel 1848 \"Les R\u00e9volutions d'Italie\" (\"Le rivoluzioni d'Italia\"), uno dei suoi principali lavori. Scrisse numerosi pamphlet durante la breve Seconda Repubblica, attacc\u00f2 la spedizione di Roma con tutte le sue forze e fu dall'inizio un irriducibile oppositore del principe Luigi-Napoleone Bonaparte (Napoleone III).\nEletto deputato alla Costituente nel 1848-1849 continu\u00f2 da quella tribuna a propugnare le sue idee, manifestando la sua opposizione alla spedizione francese contro la Repubblica Romana.\nL'esilio.\nQuinet venne bandito dalla Francia dopo il colpo di Stato del 2 dicembre 1851 che port\u00f2 alla nascita del Secondo Impero di Napoleone III, e si trasfer\u00ec a Bruxelles. Sua moglie era morta poco tempo prima, e si rispos\u00f2 con Hermione Asachi, la figlia di Gheorghe Asachi, un poeta moldavo. A Bruxelles visse per sette anni, durante i quali pubblic\u00f2 \"Les Esclaves\" (\"Gli schiavi\", 1853), un poema drammatico, \"Marnix de Sainte-Ald\u00e9gonde\"(1854) e altri libri.\nSi trasfer\u00ec poi a Veytaux, sul lago di Ginevra, dove abit\u00f2 fino alla caduta di Napoleone III. A Veytaux la sua produzione letteraria fu notevole. Nel 1860 usc\u00ec un unico volume, riprendendo in parte lo stile di \"Ahasverus\", intitolato \"Merlin l'enchanteur\" (\"Merlino l'Incantatore\"); nel'62 \"Histoire de la campagne de 1815\" (Storia della Campagna del 1815), nel '65 un libro elaborato sulla Rivoluzione francese nel quale l'autore descrive le atrocit\u00e0 perpetrate dalle forze rivoluzionarie. Molti pamphlet datano di questo periodo, come \"La Cr\u00e9ation\" ('70), un terzo volume del genere di \"Ahasverus\" e \"Merlino\", ma pi\u00f9 vago, concernente la fisica pi\u00f9 che la storia, la leggenda o la filosofia, per la maggior parte.\nIl ritorno e ultimi anni.\nQuinet rifiut\u00f2 di ritornare in Francia per unirsi all'opposizione liberale contro Napoleone III, per\u00f2 torn\u00f2 immediatamente dopo la battaglia di Sedan della guerra franco-prussiana. Fu riassegnato alla sua cattedra universitaria e, durante l'assedio di Parigi si scagli\u00f2 violentemente contro i tedeschi. Venne eletto deputato all'Assemblea Nazionale per il dipartimento della Senna nel 1871 e fu uno tra i pi\u00f9 ostinati oppositori delle condizioni di pace tra la Francia e la Germania. Nel 1874 usc\u00ec \"L'esprit nouveau\", quadro dell'evoluzione del pensiero liberale europeo nel XIX secolo.\nEgli continu\u00f2 a scrivere sino alla sua morte, che avvenne a Versailles nel 1875.\n\"Le Si\u00e8ge de Paris et la d\u00e9fense nationale\" (\"l'Assedio di Parigi e la Difesa Nazionale\") usc\u00ec nel '71, \"La R\u00e9publique\" nel '72, \"le Livre de l'exil\u00e9\" (\"Il libro dell'esilio\") nel '75 e negli anni seguenti. A ci\u00f2 si aggiunsero tre volumi di lettere e altre opere. Quinet aveva gi\u00e0 pubblicato nel 1858 un libro semi-autobiografico dal titolo \"Histoire de mes id\u00e9es \" (\"Storia delle mie idee\").\nUltime pubblicazioni.\nI suoi numerosi lavori sono raccolti in un'edizione di ventotto volumi (1877-79). La sua seconda moglie, nel 1870, pubblic\u00f2 \"M\u00e9moires d'exil\" e nel 1885 \"Lettres d'exil\". Nello stesso anno il prof. George Saintsbury ha fatto pubblicare un'antologia di \"Lettres \u00e0 ma m\u00e8re\" (\"Lettere a mia madre\") con una sua prefazione."}
{"id": "939852", "revid": "767487", "url": "https://it.wikipedia.org/wiki?curid=939852", "title": "Contea di Summit (Ohio)", "text": "Summit \u00e8 una contea dell'area settentrionale dello Stato dell'Ohio negli Stati Uniti.\nGeografia fisica.\nLa contea confina a nord con la contea di Cuyahoga, ad est con la contea di Portage, a sud-est e a sud con la contea di Stark, a sud-ovest con la contea di Wayne ed a ovest con la contea di Medina.\nIl territorio \u00e8 prevalentemente pianeggiante nell'area centro-settentrionale. In quest'area scorre il fiume \"Cuyahoga\" dapprima verso ovest per poi dirigersi verso nord. Il corso settentrionale del Cuyahoga \u00e8 protetto dal parco nazionale della \"Cuyahoga Valley\", il solo parco nazionale presente in Ohio. L'area meridionale \u00e8 prevalentemente collinosa. Vi scorre il fiume \"Tuscarawas\" e sono presenti una serie di laghi denominati \"Portage lakes\". I laghi sono situati sulla linea spartiacque tra la valle dell'Ohio ed il lago Erie. Parte dei laghi defluiscono verso nord tramite il fiume Cuyahoga e altri verso sud tramite il Tuscarawas.\nNell'area centro-meridionale \u00e8 situata la grande citt\u00e0 industriale di Akron.\nStoria.\nI primi europei ad arrivare nella regione dell'Ohio furono i francesi con l'esplorazione di Robert de La Salle nel 1669. Nel 1763, al termine della guerra dei sette anni, i francesi cedettero definitivamente la regione agli inglesi. \nL'attuale contea faceva parte del territorio della \"Western Reserve\" assegnato allo Stato del Connecticut. La contea fu istituita nel 1840 unendo territori che fino a quel momento avevano fatto parte delle contee di Portage, Medina e Stark. La contea deve il nome al fatto che nel suo territorio il canale Ohio-Erie raggiungeva il punto pi\u00f9 alto.\nLa citt\u00e0 di Akron venne fondata nel 1826 e benefici\u00f2 del collegamento con il fiume Ohio ed il lago Eire grazie al canale Ohio-Erie completato nel 1832. Akron deve alla vicinanza del canale l'inizio del suo sviluppo industriale che negli anni seguenti fece della citt\u00e0 una delle pi\u00f9 industrializzate degli Stati Uniti e l'indiscussa capitale dell'industria della gomma."}
{"id": "939856", "revid": "767487", "url": "https://it.wikipedia.org/wiki?curid=939856", "title": "Giovanni Veneziano", "text": "Figlio del biscegliese Gaetano, studi\u00f2 musica dietro l'insegnamento del padre che era all'epoca \"primo maestro\" del Conservatorio di Santa Maria di Loreto, e successivamente, il 26 dicembre 1704, divent\u00f2 secondo organista e compositore presso la Cappella Reale. Ma nel 1707 gli Austriaci invasero Napoli ed egli perse il proprio posto, in quanto, come il padre, era favorevole al precedente regime.\nIl 17 gennaio 1711 al Teatro dei Fiorentini mise in scena la sua prima opera buffa, \"Lo mbruoglio de li nomme\" e nel 1714, sempre ai Fiorentini, fu la volta della \"commedia marenesca\" \"Patr\u00f2 Tonno d'Isca\". Nel luglio del 1716 fu nominato \"secondo maestro\" del Conservatorio di Loreto, carica che mantenne fino alla morte. Nel 1735, con la cacciata degli Austriaci da Napoli, divent\u00f2 re di Napoli Carlo III di Borbone: Veneziano fu quindi reintegrato nella Cappella di Corte. Mor\u00ec nel 1742 lasciando la propria moglie, Teodora Pulzone, e otto figli in condizioni precarie.\nVeneziano nel suo tempo era un compositore fuori dall'ordinario: egli fu fra i primi musicisti napoletani che si dedicarono alla composizione di opere buffe. Tra i suoi allievi si ricorda Nicola Bonifacio Logroscino e Davide Perez."}
{"id": "939858", "revid": "287204", "url": "https://it.wikipedia.org/wiki?curid=939858", "title": "Paula (romanzo)", "text": "Paula \u00e8 un romanzo della scrittrice cilena Isabel Allende, pubblicato nel 1995.\nTrama.\nL'opera scaturisce dal desiderio dell'autrice di entrare in contatto con la figlia ventottenne Paula, ammalatasi di porfiria, una malattia rara e gravissima, che l'ha condotta in un coma irreversibile. La vicenda si svolge dal giorno del ricovero di Paula in un ospedale a Madrid, citt\u00e0 dove da poco viveva con il marito Ernesto, avvenuto il 6 dicembre 1991, fino alla sua morte, giunta esattamente un anno dopo, il 6 dicembre 1992, nella casa di Allende a San Francisco. La madre le resta a fianco tutto il tempo, durante il ricovero nella capitale spagnola, alloggiando in un misero motel, dove, di sera, scriveva il romanzo. Le sorti di Paula, per\u00f2, peggiorano sempre di pi\u00f9, e la sua degenza in ospedale diviene inutile, tanto che viene trasferita a casa di Allende, a San Francisco, in modo che possa essere circondata da amici e parenti. E alla fine se ne andr\u00e0, circondata dalle persone che ha amato, che l'hanno amata e che l'ameranno per sempre.\nAnalisi.\nIl romanzo si presenta come un \"diario\" che Allende dedica alla figlia, dove l'autrice narra della sua vita, creando cos\u00ec una sorta di autobiografia. I temi che emergono sono molteplici: dolore, sofferenza, tristezza, amore, gioia di vivere e voglia di vivere; l'amore materno \u00e8 il sentimento predominante. Non a caso, a volte il lettore pu\u00f2 sentirsi estromesso, come se questa storia d'amore e dolore riguardasse solo due persone, Isabel e Paula. Allo stesso tempo, per\u00f2, il lettore \u00e8 coinvolto, e la vita di Allende diventa la sua vita e la vita di Paula. Allende scrive senza veli, si espone al lettore, d\u00e0 sfogo ai suoi dolori, ai suoi pensieri, alle sue preoccupazioni, e per questo il lettore condivide il sentimento di dolore che ella prova. Un dolore lancinante, immenso, il dolore di una madre che vede sua figlia morire fra le braccia, mentre lei, impotente, piange lacrime di vita. \u00c8 un romanzo di una vita, che narra della vita, della morte, di tutti gli uomini e di tutte le donne; un romanzo diretto al cuore, che riempie l'animo."}
{"id": "939860", "revid": "124879788", "url": "https://it.wikipedia.org/wiki?curid=939860", "title": "Franco Cristaldi", "text": "\u00c8 stato forse l'unico produttore italiano a dare un fondamento ideologico coerente e consapevole alla sua politica di produzione d'autore, uno dei primi a capire che il film di qualit\u00e0 \u00e8 un investimento a lunga scadenza e acquista valore con gli anni. Contro la logica industriale che spinge verso il prodotto meno rischioso, gi\u00e0 collaudato, Cristaldi non ha inseguito il facile successo, ma ricercato, sperimentato, inventato insieme ai suoi autori.\nBiografia.\nEx studente di medicina, ex partigiano, Cristaldi entra nel campo della produzione cinematografica molto giovane, colpito dalla passione per il cinema dopo una casuale frequentazione con Roberto Rossellini a Roma. Tornato nella citt\u00e0 natale, Torino, nel 1946 fonda la Vides Cinematografica, che all'inizio limita le proprie produzioni all'ambito del documentario e del cortometraggio.\nAcquisita una sufficiente esperienza e circondatosi di fidati collaboratori, nel 1954 esordisce nel lungometraggio, con \"La pattuglia sperduta\", diretto da Piero Nelli, film d'ambientazione risorgimentale girato come un film neorealista (pochi mezzi e attori non professionisti). Il film non \u00e8 un successo commerciale, ma vale alla Vides l'attenzione della Lux Film, con cui si instaura una fortunata collaborazione produttiva.\nNel 1959 si trasferisce a Roma, dove rimane fedele alla politica di produzione artigianale di prototipi, contro la concezione del cinema come industria seriale: in ogni prodotto Vides, sempre di livello eccezionalmente alto, \u00e8 percepibile l'imperativo morale e professionale del produttore di promuovere nuove idee. Trova anche soluzioni produttive e creative particolari per i diversi film: ad esempio, per \"Le notti bianche\" costituisce una societ\u00e0 insieme a Suso Cecchi D'Amico, Marcello Mastroianni e Luchino Visconti, per mettersi alla pari con gli artisti.\nCristaldi lavora con autori molto diversi, a cui lascia la pi\u00f9 completa libert\u00e0 tematica e stilistica, riuscendo ad ottenere i migliori risultati: Francesco Rosi, Pietro Germi, Francesco Maselli, Mario Monicelli, Nanni Loy, Federico Fellini, Luchino Visconti, Marco Bellocchio, Maurizio Nichetti, Giuseppe Tornatore. L'ultimo grande successo della sua carriera \u00e8 \"Nuovo Cinema Paradiso\" (1988). Dopo una prima uscita disastrosa, Cristaldi chiede a Tornatore che venga accorciato a un massimo di 2 ore. Il regista lo accontenta ma il film, ritornato in sala, continua a non avere successo, fino a quando non viene selezionato al Festival di Cannes, dove riceve unanimi consensi di critica e di pubblico e vince il Grand Prix Speciale della Giuria. Selezionato poi dall'Academy, vincer\u00e0 l'Oscar per il miglior film straniero.\nVita privata.\nCristaldi spos\u00f2 in prime nozze Carla Simonetti, con la quale ebbe un figlio, Massimo. Nel 1966 il matrimonio fu annullato dalla Sacra Rota e Cristaldi pot\u00e9 cos\u00ec sposare Claudia Cardinale dalla quale divorzi\u00f2 nel 1975. Nel 1983 spos\u00f2 Zeudi Araya. \u00c8 nota anche una sua relazione nei primi anni '60 con Rosanna Schiaffino."}
{"id": "939861", "revid": "729019", "url": "https://it.wikipedia.org/wiki?curid=939861", "title": "Contea di Madison (Florida)", "text": "La contea di Madison (in inglese Madison County) \u00e8 una contea della Florida, negli Stati Uniti. Il suo capoluogo amministrativo \u00e8 Madison.\nGeografia fisica.\nLa contea ha un'area di 1.854 km\u00b2 di cui il 3,35% \u00e8 coperto d'acqua e confina con:\nStoria.\nLa Contea di Madison fu creata nel 1827 e venne chiamata cos\u00ec in onore di James Madison, quarto presidenti degli USA, in carica dal 1809 al 1817. La piccola cittadina di Greenville fu la casa, durante la sua giovent\u00f9, del gigante del rhythm and blues Ray Charles."}
{"id": "939866", "revid": "767487", "url": "https://it.wikipedia.org/wiki?curid=939866", "title": "Cielo d'ottobre", "text": "Cielo d'ottobre (\"October Sky\") \u00e8 un film del 1999 diretto da Joe Johnston e tratto dal libro \"Rocket Boys\" (1998), autobiografia di Homer H. Hickam jr.\nIl film si ispira ad una storia realmente accaduta, raccolta nel libro di memorie di un ingegnere della NASA, ora in pensione, che ha anche dato la sua consulenza per la trasposizione cinematografica: Homer H. Hickam jr., responsabile motori dello Space Shuttle ed addestratore degli astronauti destinati a missioni sulla navicella spaziale.\nTrama.\nNel 1957 in un piccolo paesino di nome Coalwood, il destino degli abitanti era segnato fin dalla loro nascita. La miniera di carbone che sorgeva nelle vicinanze dava lavoro, inevitabilmente, a quasi tutti gli abitanti. Homer Hickam Jr. (Jake Gyllenhaal) non era da meno; anche se le sue ambizioni miravano in alto, le sue possibilit\u00e0 economiche non gli avrebbero permesso di continuare gli studi, e, viste le sue doti non proprio atletiche, non sarebbe riuscito nemmeno a prendere una borsa di studio per meriti sportivi, come invece aveva fatto suo fratello maggiore Jim.\nUn giorno, quando nel cielo d'ottobre pass\u00f2 lo Sputnik sovietico, decise che il suo destino non sarebbe stato quello che voleva suo padre John (Chris Cooper), sovrintendente alla miniera, che desiderava che suo figlio seguisse le sue orme.\nInsieme ad un gruppo di amici decise di preparare un razzo e di lanciarlo nello spazio. Dopo diversi tentativi falliti, l'ultimo lancio riesce e il razzo vola alto nel cielo. Le speranze del ragazzo si esaltano, e la sua passione per l'astronautica e l'incoraggiamento della sua insegnante di chimica e fisica miss Riley (Laura Dern) lo portano a vincere una borsa di studio.\nLa pellicola mostra come i sogni di un ragazzo possano avverarsi, nonostante tutto sembri dimostrare il contrario. Homer \u00e8 un ragazzino come tanti, con delle ambizioni che non vengono accettate da suo padre, che si ritiene, a differenza del figlio, un uomo con i piedi per terra. Ma la perseveranza e la passione del ragazzo per l'astronautica lo porteranno ad ottenere il successo tanto sperato.\nRiprese.\nNonostante il film sia ambientato a Coalwood nel Virginia Occidentale tutte le riprese sono state fatte nel Tennessee."}
{"id": "939868", "revid": "1948203", "url": "https://it.wikipedia.org/wiki?curid=939868", "title": "Requiem (Verdena)", "text": "Requiem \u00e8 il quarto album dei Verdena, pubblicato il 16 marzo 2007 sotto etichetta Universal. \u00c8 stato pubblicato non solo in Italia, ma anche all'estero: in Svizzera nello stesso giorno, in Germania e Austria il 13 aprile e in Francia il 16 aprile.\nDescrizione.\nViene pubblicato a distanza di tre anni dal precedente lavoro in studio del gruppo \"Il suicidio dei samurai\" e vede alla produzione i Verdena stessi. Solo due tracce vengono co-prodotte da Mauro Pagani (ex-Premiata Forneria Marconi): \"Angie\" e \"Trovami un modo semplice per uscirne\". Queste due tracce, inoltre, sono state registrate presso lo studio Officine Meccaniche, mentre il resto dell'album \u00e8 registrato nell'ex-pollaio adibito a sala prove e studio di registrazione HenHouse, spazio privato in cui sono stati registrati anche \"Il suicidio dei samurai\" e demo adolescenziali come \"Baby I Love You\" composta nel 1993.\nLe registrazioni di \"Requiem\" sono iniziate nell'aprile del 2005 nell'Henhouse, pollaio adibito a studio di registrazione. Tra i primi pezzi scritti erano presenti, alcuni con titoli provvisori, \"Il gulliver\", \"Chilometrica\", \"Don Calisto\", \"In Parte a me\", \"Pazienza\".\n\"Angie\", \"Trovami un modo semplice per uscirne\" e \"Non \u00e8\" sono tre dei dieci pezzi acustici abbozzati dal gruppo e sviluppati insieme a Mauro Pagani, che ha arrangiato i 3 pezzi alle Officine Meccaniche e ha dato piccoli consigli fonetici per la scrittura dei testi.\nLe composizioni dell'album nascono principalmente da lunghe jam session e sperimentazioni in studio, aspetti che secondo Alberto Ferrari sono stati tralasciati durante la genesi dei precedenti album di inediti generando complessivamente atmosfere musicali pi\u00f9 pop. Precedentemente i brani pi\u00f9 sperimentali venivano messi da parte per andare a comporre le tracklist degli EP o le tracce aggiuntive delle edizioni in vinile. Cos\u00ec come l'approccio alle musiche, \u00e8 stato cambiato anche l'approccio ai testi (\u00abSono un pochino migliorati rispetto ai primi tempi. Ci ho speso pi\u00f9 tempo del solito\u00bb afferma Alberto Ferrari) e alle linee vocali, rese pi\u00f9 indipendenti dalle regole musicali che il cantante si prefissava.\nIl disco fa la sua comparsa in un clima di grande attesa, specie fra i fans, dopo una lunga fase di preparazione che vede i Verdena attenti, a detta loro, a \"selezionare\" la gran quantit\u00e0 di idee venute fuori durante le improvvisazioni. Uniche anticipazioni del nuovo lavoro sono state alcune tracce (una su tutte \"Il Gulliver\") eseguite direttamente in concerto con il pubblico. Il tutto aumenta l'attesa dell'album, mentre il precedente viene pubblicato all'estero (Francia, Svizzera, Germania e Austria) e le date in Italia diventano una rarit\u00e0 (nel 2006 l'unica tappa italiana \u00e8 stata all'Arezzo Wave).\nIl titolo \u00e8 stato scelto perch\u00e9 considerato \"universale\" e per le sue qualit\u00e0 grafiche. La bassista Roberta Sammarelli spiega: \u00abCercavamo un titolo corto, una parola comprensibile ovunque, n\u00e9 italiana n\u00e9 inglese. Poi andando in giro abbiamo visto questa scritta su un cimitero...ci piace vederlo scritto, \"Requiem\". Non lo colleghiamo al suo significato, insomma.\u00bb\nSi tratta dell'ultimo album che vede la presenza di Fidel Fogaroli alle tastiere, lascer\u00e0 la band durante le sessioni di registrazione.\nCopertina e illustrazioni grafiche.\nLa copertina \u00e8 la fotografia, poi riassemblata dal grafico Paolo De Francesco, di un dipinto eseguito dall'artista Paolo Facchinetti durante una fase della sua lavorazione, che raffigura i volti dei tre componenti del gruppo. Il dipinto in una fase avanzata della sua realizzazione appare in copertina della versione in vinile di Requiem. Le illustrazioni sono state realizzate da Alberto Ferrari con il contributo di alcuni amici del gruppo: Fenuk, Marta Milanese, Cecilia Giabini.\nAlberto Ferrari ha parlato di somiglianze con la copertina dell'album \"Bad Reputation\" dei Thin Lizzy. La copertina di \"Requiem\" \u00e8 simile anche a quella del noto LP dei King Crimson \"Red\". Quest'ultimo dato storico ha alimentato la voce secondo cui il titolo \"Red\" fosse l'acronimo del latino \"Requiem Eterna Dona\" (\"dona l'eterno riposo\"). Inoltre, \"Requiem\" \u00e8 il titolo dell'ultima traccia di \"Beat\", album del 1982 dei King Crimson stessi.\nSingoli estratti.\nIl primo videoclip estratto \u00e8 quello del brano \"Muori Delay\", il secondo video invece \u00e8 \"Ca\u00f1os\", entrambi diretti da Marco Gentile. Il terzo video estratto \u00e8 \"Angie\", diretto da Francesco Fei, realizzatore anche del video di \"Nel mio letto\" e del primo video della storia dei Verdena, \"Valvonauta\".\nInvece per il quarto video dell'album \u00e8 stato scelto \"Isacco nucleare\", il gruppo ha organizzato un contest che vede coinvolti direttamente i fan. Si sono infatti affidati al portale multimediale qoob per spingere i fan ad interpretare e realizzare quello che potrebbe essere il video della canzone. Sono stati messi in palio 2000 euro, destinati al regista del videoclip scelto come vincitore dal gruppo stesso e 1000 euro al regista del vincitore del Qoob Choice Award, premio della critica del sito. Il concorso si \u00e8 chiuso il giorno 10 dicembre 2007 mentre il videoclip del vincitore \u00e8 stato presentato durante l'ultimo concerto del Requiem Tour il 16 dicembre 2007 al Garage di Milano.\nAccoglienza.\nAndrea Pomini sulla rivista musicale italiana \"Rumore\" scrive \u00abSessantatr\u00e9 minuti densi e coraggiosi in cui convivono psichedelia onirica e mazzate nirvaniane, malinconiche oasi acustiche e intermezzi strumentali d'ambiente, in un clima molto anni Settanta.\u00bb\nTracce.\nIl disco \u00e8 stato pubblicato anche su vinile, reperibile quasi esclusivamente ai concerti, con due tracce bonus e una copertina in carta riciclata come contributo a Greenpeace. L'edizione in vinile si compone di due dischi."}
{"id": "939869", "revid": "45927", "url": "https://it.wikipedia.org/wiki?curid=939869", "title": "Stadio Bentegodi", "text": ""}
{"id": "939872", "revid": "729019", "url": "https://it.wikipedia.org/wiki?curid=939872", "title": "MV Agusta 350", "text": "La MV Agusta 350, \u00e8 un motociclo prodotto dalla casa di Cascina Costa, nelle versioni \"Sport\", \"Gran Turismo\" e \"Scrambler\", dal 1970 al 1974.\nLa costruzione del modello \"350\" intendeva colmare il vuoto produttivo della MV Agusta nel settore delle medie cilindrate e, ancor pi\u00f9, cercare un solido sbocco commerciale al prestigio conquistato sui circuiti che stentava a mostrarsi nelle piccole cilindrate (125-250 cm\u00b3), in quanto troppo tranquille ed obsolete ed era impensabile da ottenersi con la produzione delle maxi quadricilindriche, molto raffinate, ma troppo costose.\nL'obiettivo, quindi, era di sfornare una macchina con prestazioni e costi di produzione simili alla concorrenti nazionali, rappresentate dalle monocilindriche Aermacchi e Ducati.\nIl propulsore venne derivato dall'esistente 250 bicilindrico ad aste e bilancieri, semplicemente aumentando l'alesaggio utilizzando l'accensione elettronica.\nPer la ciclistica, furono adottati schemi classici e collaudati come il telaio monotrave in acciaio e lamiera, ed i freni a tamburo.\nIl taglio estetico \u00e8 volutamente r\u00e9tro: un \"design\" tipico degli anni cinquanta, con volumi tondeggianti e profusione di cromature.\nAlcuni particolari, come i soffietti delle sospensioni ed i carburatori a vaschetta laterale) richiamano la tecnica produttiva del decennio precedente e contribuiscono a dare un senso di semplicit\u00e0 e robustezza.\nIl modello ottenne un immediato successo da parte di un pubblico, galvanizzato dalle vittorie sportive della MV Agusta, il quale poteva finalmente permettersi di cavalcare un modello sportivo della marca di Cascina Costa, a fronte dell'accettabile esborso di circa 600.000 lire dell'epoca.\nVisto il gradimento, nel 1972 il modello venne aggiornato con l'adozione dell'accensione elettronica e con piccolissime modifiche estetiche. La gamma fu anche ampliata con la versione turistica (\"GT\" con 946 esemplari) e con quella fuoristrada (Scrambler con 217 esemplari) che, tuttavia, non otterranno il successo sperato.\nNel 1975, con la messa in vendita della \"Ipotesi\" la produzione si concluse."}
{"id": "939873", "revid": "712828", "url": "https://it.wikipedia.org/wiki?curid=939873", "title": "Cavalli della Terra di Mezzo", "text": ""}
{"id": "939877", "revid": "767487", "url": "https://it.wikipedia.org/wiki?curid=939877", "title": "Appuntamento a Wicker Park", "text": "Appuntamento a Wicker Park (\"Wicker Park\") \u00e8 un film del 2004 diretto da Paul McGuigan, remake del film francese del 1996 \"L'appartamento\" con Monica Bellucci e Vincent Cassel.\nIl protagonista \u00e8 Josh Hartnett, diretto da McGuigan anche nel successivo \"Slevin - Patto criminale\".\nTrama.\nMatthew, ex fotografo ed ora affermato pubblicitario, sta partendo per un viaggio d'affari in Cina. Durante una cena di lavoro alla quale \u00e8 presente la sua fidanzata, si allontana dal tavolo per andare a fare una telefonata ma trova la cabina occupata, cos\u00ec si dirige verso il bagno.\nAppena uscito, si accorge che quella nella cabina era Lisa, la sua ex fidanzata che gli aveva spezzato il cuore, ma la perde subito di vista anche se ritrova la chiave della sua stanza; ci\u00f2 gli permette di incontrarla.\nMatthew decide cos\u00ec di non partire per la Cina, anche se lo fa credere a tutti, ma di rimanere per poter rivedere Lisa, di cui \u00e8 ancora innamorato.\nScopre che quella stanza \u00e8 di Alex che aveva fatto di tutto pur di non farli incontrare, essa era ed \u00e8 ancora innamorata di Matthew. Si scopre che Lisa non era scappata ma era partita per un tour di ballo uscito all'ultimo momento e aveva chiesto ad Alex di consegnare a Matthew una lettera; le aveva consegnato pure una copia delle chiavi dell'appartamento di lui, ma Alex una volta entrata nell'appartamento si \u00e8 limitata a cancellare tutti i messaggi di Lisa dalla segreteria.\nMatthew e Lisa infine si riabbracciano in stazione."}
{"id": "939878", "revid": "106356", "url": "https://it.wikipedia.org/wiki?curid=939878", "title": "Henry Agard Wallace", "text": ""}
{"id": "939889", "revid": "1543377", "url": "https://it.wikipedia.org/wiki?curid=939889", "title": "Sleaze metal", "text": "Lo sleaze metal \u00e8 un sottogenere musicale del \"glam\"/\"pop metal\" nato a Los Angeles verso la fine degli anni ottanta del XX secolo e caratterizzato, rispetto agli stili citati, da un suono pi\u00f9 sporco, grezzo e stradaiolo, e un'immagine meno androgina e ambigua.\nLa nascita di tale stile \u00e8 generalmente attribuita ai lavori di tre gruppi provenienti da Los Angeles, i Guns N' Roses, Faster Pussycat e L.A. Guns, i quali pubblicarono i loro album di debutto discografico tra il 1987 e il 1988.\nLo \"sleaze metal\" raggiunse il picco di popolarit\u00e0 a cavallo tra la fine del decennio e l'inizio degli anni novanta con un buon successo su MTV all'interno della scena \"pop metal\" di quegli anni; conobbe il suo declino, assieme al resto della scena \"hair metal\", con il sopravvento del \"grunge\".\nEsistono svariati sinonimi del genere quali per esempio sleaze glam, glam sleaze, sleaze rock; in alcune recensioni pu\u00f2 essere semplicemente usato l'appellativo sleaze o sleazy; solo alcune enciclopedie musicali italiane identificano talora tale fenomeno anche con il nome di street metal, street rock o sleazy street, termini che suggeriscono le tendenze \u00abda strada\u00bb che contraddistinguevano il genere.\nLa parola \"sleaze\" o \"sleazy\" \u00e8 traducibile in italiano come \u00absporco\u00bb, \u00absquallido\u00bb o \u00abtrasandato\u00bb, indicativo del cambio di rotta dei gruppi appartenenti al genere che, sotto alcuni aspetti, iniziarono a differenziarsi per sonorit\u00e0, \"look\" e atteggiamento dal resto della scena \"glam\"/\"hair metal\".\nStoria.\nPrimi anni ottanta: origini.\nLa scena glam e pop metal.\nDurante i primi anni ottanta parte della musica \"heavy metal\" prese a indirizzarsi alla scena mainstream, complice soprattutto la nascita del canale televisivo MTV, che a partire dal 1984 contribu\u00ec notevolmente a incrementare la diffusione e popolarit\u00e0 del genere.\nLa tendenza era, in realt\u00e0, iniziata gi\u00e0 verso la fine degli anni settanta quando alcuni gruppi della scena \"heavy metal\" \u2014 tra i pi\u00f9 emblematici dei quali i Kiss e i Van Halen \u2014 avevano iniziato a proporre un \"sound\" pi\u00f9 leggero e accessibile, risultando a posteriori come precursori del genere \"pop metal\".\nIl citato \"pop metal\" fu, quindi, la forma di \"heavy metal\" pi\u00f9 popolare del decennio a seguire, portato prevalentemente in scena da gruppi quali M\u00f6tley Cr\u00fce, Quiet Riot, Dokken, Ratt, Europe, W.A.S.P. e Twisted Sister.\nQuesti primi esponenti \u2014 i quali lanciarono una sorta di revival del \"glam\" in chiave \"heavy metal\" tanto da venire identificati anche come \"glam metal\" \u2014 non presentavano per\u00f2 particolari richiami al vero e proprio pop, limitandosi alla composizione di qualche \"power ballad\" o di un brano tendenzialmente pi\u00f9 accattivante, radiofonico e orecchiabile che venisse proposto come \"hit\", ma mantenendosi in genere fedele allo stile \"heavy metal\" classico. Un'eccezione a ci\u00f2 era costituita dai britannici Def Leppard che, dopo un debutto alla fine degli anni settanta come gruppo legato alla \"New Wave of British Heavy Metal\", si orientarono definitivamente su un percorso pi\u00f9 commerciale con la pubblicazione del loro terzo album \"Pyromania\" del 1983.\nPer via del loro pesante ricorso a e melodie orecchiabili sono visti come, probabilmente, i pi\u00f9 rilevanti antesignani del prototipo di \"pop metal\" che si afferm\u00f2 nel prosieguo del decennio, e che guid\u00f2 tra l'altro l'esplosione commerciale dell\"'heavy metal\" nello stesso periodo.\n\"Pyromania\" era caratterizzato da inni dalla facile presa, una produzione cristallina, un accento sulle armonie vocali e raffinati arrangiamenti di chitarra e batteria; tutte qualit\u00e0 che portarono l\"'heavy metal\" alle masse provocando la comparsa di molti imitatori, alcuni dei quali iniziarono a introdurre nelle proprie sonorit\u00e0 elementi di ispirazione new wave come i sintetizzatori e la batteria elettronica. Altro esempio gli Europe con l\u2019album \"The Final Countdown\". Il loro successo non solo ridisegn\u00f2 nuove tematiche e provoc\u00f2 delle imitazioni, ma per la prima volta fece guadagnare all'heavy metal una notevole esposizione radiofonica, i Bon Jovi, gruppo di italoamericani del New Jersey, il cui terzo album \"Slippery When Wet\" (1986) divenne un ulteriore punto di riferimento per il genere in espansione.\n\"Slippery When Wet\" rese i Bon Jovi il pi\u00f9 grande fenomeno delle \"chart\" della seconda met\u00e0 degli anni ottanta tramite un accorto lavoro di cucitura tra l'intensit\u00e0 e gli eccessi del \"metal\", il romanticismo del pop e l'\u00abautenticit\u00e0\u00bb del rock, in tal modo favorendo l'espansione del genere anche verso un nuovo tipo di pubblico.\nParte della critica considera \"Slippery When Wet\" l'ideale prototipo del genere \"hair metal\" \u2014 termine emerso a posteriori solo nel decennio successivo \u2014 in cui l'immagine fotogenica e le particolari acconciature divennero importanti quanto la musica stessa per ottenere alti riscontri di vendita.\nL\"'hair metal\" in definitiva rappresent\u00f2 al contempo la principale tendenza, il veicolo di diffusione di massa e la degenerazione del \"pop metal\".\nI precursori.\nNell'ambito della scena \"glam/hair metal\" americana i M\u00f6tley Cr\u00fce sono riconosciuti come i maggiori ispiratori dello \"sleaze metal\" nonch\u00e9 uno dei gruppi pi\u00f9 popolari in assoluto del genere a cavallo tra gli anni ottanta e novanta, riuscendo a vincere il pregiudizio che fino ad allora vedeva incompatibile l\"'heavy metal\" con il successo commerciale.\nI primi due lavori \u2014 l'album di debutto \"Too Fast for Love\" (1981) e il successivo \"Shout at the Devil\" (1982) \u2014 lasciavano trasparire un suono molto grezzo e produzioni scadenti.\nIl loro entusiasmo, l'atteggiamento e la presenza scenica compensavano tuttavia la carenza di abilit\u00e0 tecniche e di produzioni pi\u00f9 sofisticate.\nTutte queste peculiarit\u00e0, poi via via scemate durante il decennio causa il lento scivolare del gruppo nella scena \"mainstream\", erano il prodromo del marchio dello \"sleaze metal\" a venire e, in effetti, pi\u00f9 di qualche critico azzard\u00f2 a posteriori per i M\u00f6tley Cr\u00fce l'etichetta di \"sleaze metal band\".\nLa svolta commerciale che li allontan\u00f2 dalle loro radici avvenne nel 1985 con \"Theatre of Pain\", con il quale abbandonarono l'atteggiamento simil-satanico dei primi lavori in favore di un'immagine pi\u00f9 \"glam\" e meno insolente: il video del loro singolo \"Home Sweet Home\", ciclicamente proposto da MTV, diede al gruppo il definitivo successo di pubblico.\nAltro gruppo di fondamentale importanza per l'origine del genere furono i finlandesi Hanoi Rocks che, sebbene indicati frequentemente come \u00ab\"sleaze rock\"\u00bb, in realt\u00e0 ne anticiparono la nascita di diversi anni, provenendo da un ambiente completamente diverso dalla scena di Los Angeles e da questo non influenzato.\nNei primi anni ottanta essi riproposero una rivisitazione del \"glam\" in Nordeuropa in contemporanea alla scena statunitense, e furono citati come una grande influenza anche per questo stesso movimento \"glam metal\" che iniziava a diffondersi proprio grazie ai citati M\u00f6tley Cr\u00fce.\nFormatosi nel 1979 a Helsinki, negli anni ottanta il gruppo guidato da Michael Monroe (al secolo Matti Fagerholm) fu riconosciuto come nuovo erede diretto dei New York Dolls grazie a sonorit\u00e0 e comportamenti che mescolavano il \"glam\" con il \"punk\".\nBench\u00e9 citati come il miglior gruppo hard rock finlandese, il loro \"sound\" era chiaramente contaminato dalle scene \"punk\" e \"glam\" anni settanta sviluppate tra New York e Gran Bretagna.\nParte della critica, inoltre, associ\u00f2 gli Hanoi Rock all\"'heavy metal\" e, in particolare, proprio alla sottocorrente \"glam/hair metal\" pi\u00f9 per l'aspetto visivo che sonoro, viste le strette similitudini estetiche con molti gruppi \"glam metal\" d'Oltreoceano.\nIl loro evidente legame con il \"punk\" fu emblematico, dal momento che la futura ondata \"sleaze metal\" nordamericana avrebbe mostrato una frequente affinit\u00e0 con tale stile.\nL'album di debutto \"Bangkok Shocks, Saigon Shakes, Hanoi Rocks\" (1981), inizialmente autoprodotto, univa l'atteggiamento tipico del movimento \"punk\" a una chiara influenza \"glam rock\".\nTuttavia, essendo capitati a cavallo di due decenni stilisticamente opposti con la loro particolare cifra musicale, gli Hanoi Rocks risultavano fuori epoca rispetto alle tendenze di entrambi: troppo tardi per essere in linea con il primo movimento \"punk\" dei tardi anni settanta e troppo presto per essere associati all'esplosione del \"pop metal\" della seconda met\u00e0 del decennio successivo.\nIn ragione di ci\u00f2 il gruppo destin\u00f2 il suo lavoro d'esordio solo sul mercato finlandese.\nCon il trasferimento a Londra nel 1982 e l'incisione del secondo lavoro, \"Oriental Beat\" gli Hanoi Rocks iniziarono a guadagnare visibilit\u00e0 internazionale.\nIncidentalmente, fu un destino tragico a legare il gruppo finnico e i M\u00f6tley Cr\u00fce: l'8 dicembre 1984, durante una pausa del \"tour\" americano degli Hanoi Rocks, il loro batterista Razzle Dingley accett\u00f2 un invito del cantante dei M\u00f6tley Cr\u00fce Vince Neil a fare un giro di Los Angeles in automobile; Neill era per\u00f2 ubriaco e provoc\u00f2 un incidente stradale in cui perse la vita lo stesso Dingley e due occupanti di un'altra automobile riportarono lesioni gravi.\nGli Hanoi Rocks non superarono la perdita di Dingley e dopo cinque album e una carriera che stava iniziando a decollare si sciolsero definitivamente a maggio 1985.\nFine anni ottanta: la nascita dello \"sleaze metal\".\nI pionieri.\nIn reazione all\u2019abuso di sonorit\u00e0 e produzioni raffinate e di frequenti influenze sintetizzate, caratteristiche di un certo tipo di \"pop metal\" pi\u00f9 orientato al melodico, parte della scena \u2014 erede diretta del \"glam metal\" dei M\u00f6tley Cr\u00fce \u2014 inizi\u00f2 a prendere le distanze da tali canoni stilistici. La scuola parallela che stava nascendo propugnava un\u2019immagine e un atteggiamento pi\u00f9 selvaggio e stradaiolo, delle sonorit\u00e0 pi\u00f9 sporche, dure e grezze che guardavano molto al passato in termini di ispirazione musicale piuttosto che alle innovazioni contemporanee. I principali riferimenti culturali dell\u2019incipiente ondata di gruppi \"metal\" andavano cercati nei citati M\u00f6tley Cr\u00fce e Hanoi Rocks, senza trascurare l'evidentissimo omaggio a storiche realt\u00e0 musicali degli anni settanta a iniziare dagli Aerosmith del primo periodo e i New York Dolls.\nSi segnala inoltre l\u2019affinit\u00e0 con il \"punk rock\", genere cui molti dei citati complessi si ispiravano sia per via di un suono e un\u2019immagine pi\u00f9 sporca e insolente rispetto al resto della scena \"hair/pop metal\", sia in segno distintivo rispetto alla scuola opposta del \"pop metal\" melodico/\"album-oriented rock\".\nLa nascita di tale nuova variante dell\"hair/pop metal\" \u00e8 generalmente attribuita all\u2019avvento di tre gruppi, Guns N' Roses, Faster Pussycat e L.A. Guns, che esordirono discograficamente tra il 1987 e il 1988 imprimendo un cambio di direzione all\"heavy metal mainstream\".\nNon sorprendentemente, tutti e tre i gruppi provenivano da Los Angeles, all\u2019epoca al centro della scena \"heavy metal\" (in particolare della sua variante commerciale) d\u2019Oltreoceano, oltre che della parallela e prolifica scena \"speed/thrash metal\".\nDei tre citati, i primi in assoluto a esordire furono i Guns N\u2019 Roses, che si formarono nel 1985 come evoluzione degli Hollywood Rose e il cui nome \u00e8 un omaggio a detto gruppo e ai L.A. Guns, da cui alcuni suoi musicisti provenivano.\nLa \"line-up\" stabile Axl Rose \u2014 Slash \u2014 Izzy Stradlin \u2014 Duff McKagan \u2014 Steven Adler pubblic\u00f2 a maggio 1986 un EP con quattro tracce dal vivo intitolato \"Live ?!*@ Like a Suicide\", contenente cover degli Aerosmith e Rose Tattoo, che fu distribuito in copie; fu, tuttavia, \"Appetite for Destruction\", uscito il 21 giugno 1987, l'album del loro effettivo esordio, con il quale si esplicit\u00f2 la comparsa dello \"sleaze metal\".\n\"Appetite\" raggiunse il primo posto della \"Billboard Hot 100\" solo nel 1988, ribadendo una volta di pi\u00f9 quanto l\"'heavy metal\" stesse andando sempre pi\u00f9 affermandosi come il genere pi\u00f9 popolare ed eccitante del panorama musicale mondiale.\nDue settimane pi\u00f9 tardi dei Guns N' Roses i Faster Pussycat \u2014 il cui nome \u00e8 un omaggio al \"cult movie\" del 1965 \"Faster, Pussycat! Kill! Kill!\" con Tura Satana \u2014 con la formazione Taime Downe (co-proprietario del club losangelino \"Cathouse\"), Brent Muscat, Greg Steele, Kelly Nickels e Mark Michals, debuttarono il 7 luglio 1987 con un album eponimo che si aggreg\u00f2 d'ufficio al filone \"sleaze\" dei loro colleghi: il loro stile, infatti, era paragonabile a quello dei Guns N' Roses ed entrambi presentavano richiami e omaggi ai citati predecessori M\u00f6tley Cr\u00fce, Hanoi Rocks e Aerosmith; si differenziavano dai Guns per un atteggiamento pi\u00f9 vivace e festaiolo rispetto al suono dei primi pi\u00f9 ruvido, urbano e metallico.\nIl tutto rendeva la loro musica pi\u00f9 divertente e accattivante, bench\u00e9 sporcata dalla rauca voce di Taime Downe.\nRispetto ai Guns N' Roses, tuttavia, i Pussycat conobbero un successo commercialmente pi\u00f9 limitato a dispetto dell'influenza che esercitarono; con l'avvento sulla scena dell'alternative rock la fama del gruppo svan\u00ec e nel 1993 giunse lo scioglimento.\nIl terzo gruppo a influenzare l'avvento dello \"sleaze metal\" fu quello degli L.A. Guns, fondato nel 1983 dal chitarrista Tracii Guns: alle origini la formazione vantava la presenza di un giovane Axl Rose prima che questi, insieme a Stradlin, prendesse un'altra strada e desse vita agli Hollywood Rose (progenitori e creditori culturali, come detto, dei citati Guns N' Roses).\nDopo varie vicissitudini gli L.A. Guns si presentarono al disco d'esordio nel 1988 con Phil Lewis, Tracii Guns, Mick Cripps, Kelly Nickels e Nickey Alexander.\nCos\u00ec come per i Faster Pussycat, anche l'album di debutto dei L.A. Guns fu un eponimo che consolid\u00f2 l'ascesa del fenomeno \"sleaze metal\".\nL'album presentava un suono rabbioso, violento, veloce e ruvido poche volte in precedenza udito da un gruppo \"glam metal\" dai tempi di \"Shout at the Devil\", album del 1983 dei M\u00f6tley Cr\u00fce.\nInni feroci come \"No Mercy\", \"Sex Action\", \"One More Reason\" e \"Bitch Is Back\" si alternarono a pi\u00f9 commerciali ma allo stesso modo accattivanti come \"Electric Gypsy\" e \"Down in the City\".\nNonostante lo stile contrastante con il resto dell'album, \"One Way Ticket\" si rivel\u00f2 un'efficace \"power ballad\" che conferm\u00f2 come lo \"sleaze\" affondasse le proprie radici nel \"pop metal\".\nL'impatto di \"Appetite for Destruction\".\n\"Appetite for Destruction\" garant\u00ec ai Guns N' Roses un successo di gran lunga superiore a quello ottenuto da altri gruppi \"sleaze metal\".\nIl lavoro d'esordio del gruppo viene considerato tuttora, sotto certi aspetti, il migliore album \"heavy metal\" dell\u2019ultimo scorcio di anni ottanta.\nNon manc\u00f2 chi arriv\u00f2 ad affermare che il successo di vendita dell'album e l'influenza di cui esso godette ebbe l'effetto di resuscitare l'industria musicale dell'epoca, anche se l'entusiasmo di tali critici fu controbilanciato dallo scetticismo di altri loro colleghi che, meno enfaticamente, sollevarono l'attenzione sul fatto che anche altri album pop metal contemporanei, con uno stile decisamente opposto in termini di sonorit\u00e0 (melodie pi\u00f9 orecchiabili e raffinate, e tastiere in evidenza), avevano raggiunto livelli di vendita elevatissimi: si citino quale esempio \"Hysteria\", lavoro del 1987 dei Def Leppard, e il gi\u00e0 citato \"Slippery When Wet\" dei Bon Jovi: quest'ultimo, in particolare, era risultato l'album pi\u00f9 venduto del 1987, superando inizialmente \"Appetite\".\nNon a caso si tende, infatti, ad ascrivere a detto \"Slippery When Wet\" il lancio del fenomeno \"hair metal\", con ci\u00f2 sancendo il passaggio al \"mainstream\" del \"pop metal\".\nLungi quindi dall'oscurare gli altri generi e dominare il filone \"hair\"/\"pop metal\", lo \"sleaze metal\" lo affianc\u00f2 e non infici\u00f2 il successo delle varianti marcatamente melodiche e pi\u00f9 commerciali: parallelamente, gruppi come Warrant, FireHouse, Whitesnake, Mr. Big, White Lion, Winger e molti altri, erano destinati da l\u00ec fino ai primi anni novanta a conoscere un'enorme visibilit\u00e0 internazionale e un grande successo commerciale, molto spesso superiore a quello di molti rappresentanti del neonato fenomeno.\n\"Appetite\" costitu\u00ec, comunque, un importante punto di svolta per l\"'hard rock\" di fine anni ottanta: fu descritto come \u00absporco, oltraggioso, immorale\u00bb in un'epoca in cui il \"pop metal\" esaltava nient'altro che il divertimento.\nApparentemente i Guns N' Roses parevano esaltare gli stessi feticci dei loro contemporanei, ovvero \u00absesso, droga e rock &amp; roll\u00bb, ma nei loro brani affioravano visioni pi\u00f9 pessimiste, dal momento che Axl Rose e compagni non vedevano troppo divertimento tra le periferie di Los Angeles popolate da schiere di metalhead teppisti, prostitute, alcolisti e criminali.\nAl pari dei testi, anche la musica era \u00abinquietante e arrogante\u00bb, pi\u00f9 orientata a un suono duro, grezzo e blueseggiante preso in prestito dall'hard rock anni settanta di Aerosmith e AC/DC, con poco e nullo riguardo nei confronti dei gruppi fotocopia della prima met\u00e0 degli anni ottanta.\nSi trattava di un \"sound\" grezzo e primordiale, che aggiungeva grinta a temi gi\u00e0 cupi di loro.\nAnche il loro look, bench\u00e9 avesse diversi punti in comune con quello di altri gruppi \"hair\"/\"pop metal\", risultava pi\u00f9 spartano e trasandato.\nLa copertina della prima versione dell'album raffigurava un robot che violenta una ragazza; fu quasi subito censurata e ritirata ma l'operazione, lungi dal compromettere l'immagine del gruppo, non fece altro che accrescerne ulteriormente la fama.\nLe cifre del successo di \"Appetite for Destruction\" hanno pochi paragoni: con il tempo si rivel\u00f2 uno degli album pi\u00f9 venduti di tutti i tempi nonch\u00e9, ancora al 2018, quello pi\u00f9 venduto del gruppo oltre a essere il quarto miglior album d'esordio di sempre per esito commerciale, il primo all'epoca.\nIn aggiunta a ci\u00f2 figura al 62\u00ba posto della classifica dei 500 migliori album della storia secondo \"Rolling Stone\" (\u00abAl confronto dei Guns N' Roses gli altri gruppi \"metal\" degli anni ottanta apparivano come degli impomatati velleitari, e pure loro [i Guns] lo sapevano\u00bb.\nRestringendo il campo alle statistiche di genere, al 2008 \"Appetite\" risultava, con 28 milioni di copie vendute, il terzo album \"hard rock\"/\"heavy metal\" pi\u00f9 venduto della storia a pari merito di \"Slippery When Wet\" dei Bon Jovi, preceduti da \"Led Zeppelin IV\" con 37 milioni e \"Back in Black\" degli AC/DC con 49 milioni.\n\"Appetite\" e \"Slippery When Wet\" condividono, con i loro 28 milioni di album, il primato di vendite limitatamente al genere \"hair\"/\"pop metal\" davanti a \"Hysteria\" dei Def Leppard con 20 milioni.\nL'esplosione.\nSulla scia del debutto musicale dei tre citati gruppi lo \"sleaze metal\" si espanse nell'area di Los Angeles e dintorni, trovando numerosi emuli e seguaci: gi\u00e0 nel 1988 debuttarono i nippo-americani Cats in Boots con un demo, \"\", i Jetboy con \"Feel the Shake\" e i Roxx Gang con \"Things You've Never Done Before\".\nQuell'anno i Guns n'Roses tornarono sul mercato discografico con \"G N' R Lies\", sostanzialmente una ristampa del loro primo EP \"Live ?!*@ Like a Suicide\" con l'aggiunta di quattro brani acustici uno dei quali, \"You're Crazy\", gi\u00e0 parte di \"Appetite for Destruction\".\nIl testo di una delle tracce del nuovo album, \"One in a Million\", scaten\u00f2 polemiche a causa di citazioni ritenute offensive per neri, omosessuali, poliziotti e immigrati.\nL'espansione del fenomeno continu\u00f2 nel 1989 con il ritorno discografico degli altri due compagni d'avventura dei Guns N' Roses: gli L.A. Guns pubblicarono la loro opera seconda \"Cocked &amp; Loaded\", a met\u00e0 strada tra lo stile urbano e insolente dei Guns N' Roses e il classico \"glam metal\" festaiolo dei M\u00f6tley Cr\u00fce.\nIl singolo \"Never Enough\" ottenne un buon successo su MTV, mentre \"The Ballad of Jayne\" entr\u00f2 in \"Top 40\".\nI Faster Pussycat ottennero un rilevante successo in classifica con \"Wake Me When It's Over\", che vinse il disco d'oro grazie a un suono pi\u00f9 morbido e commerciale e al singolo da \"Top 40\" \"House of Pain\" che a posteriori divenne il disco pi\u00f9 fortunato del gruppo.\nLo stesso anno segn\u00f2 l'esordio dei Sea Hags, dei Vain e dei Dangerous Toys (spesso considerati cloni dei Guns N' Roses, anche per via della similitudine vocale del cantante Jason McMaster) assieme a una schiera di nuove comparse che caratterizzarono il nuovo \"glam metal\" crudo ed essenziale dei fine anni ottanta, e che a cavallo tra i due decenni andavano moltiplicandosi.\nIl 1989 fu anche l'anno in cui Michael Monroe, trasferitosi a Los Angeles dopo la dissoluzione degli Hanoi Rocks, pubblic\u00f2 il suo secondo album, \"Not Fakin' It\", nel video del cui primo singolo da esso estratto, \"Dead, Jail or Rock 'N' Roll\" spiccava la partecipazione straordinaria di Axl Rose.\nBench\u00e9 in genere non inclusi nello \"sleaze metal\", anche sodalizi quali gli Skid Row con l'eponimo album del 1989 sono accostabili a tale filone, all'interno del quale furono uno dei gruppi dalle sonorit\u00e0 pi\u00f9 dure a trovare successo commerciale durante la dilagante moda delle \"hair band\" del periodo.\nIl loro \"sound\" era, infatti, descrivibile come un incrocio tra M\u00f6tley Cr\u00fce, Guns N' Roses, L.A. Guns e Bon Jovi, con l'energia nichilista del \"punk\".\nGli influssi stilistici provenienti da alcuni gruppi \"sleaze\" e \"glam\" e, in parte, dal \"punk\" (incisero diverse \"cover punk\" in quel periodo) potevano confermare la loro vicinanza a tale movimento.\nLo \"sleaze\" tocc\u00f2 anche l'Europa con alcune formazioni britanniche, tra cui i Quireboys e i Tattooed Love Boys \u2014 questi ultimi ispiratisi a New York Dolls, Ramones e Hanoi Rocks \u2014 o scandinave quali per esempio gli svedesi Nasty Idols \u2014 il cui stile omaggiava Bon Jovi e Whitesnake \u2014 oppure ancora gli svedesi, ma trapiantati a Los Angeles, Shotgun Messiah, che abbracciarono lo \"sleaze\" nel 1991 con il loro secondo lavoro in studio, \"Second Coming\", ispirato chiaramente ai \"padri nobili\" dello stile anche senza raggiungerne impatto e successo commerciale.\nInsolito caso di ibridazione euro-americana furono altres\u00ec i Princess Pang, gruppo \"heavy metal\" basato a New York composto da elementi statunitensi, tra cui la \"vocalist\" Jeni Foster, e svedesi, messisi in luce con il loro primo (e unico) album \"Any Way You Want It\" (1989), che nonostante i favori della critica fu quasi misconosciuto.\nConseguenze.\nUna volta consolidato, il fenomeno \"sleaze metal\" favor\u00ec lo sviluppo di una nuova scena \"hard rock\" alternativa al \"glam\"/\"hair metal\", dai toni pi\u00f9 sporchi e pi\u00f9 blues.\nLa costante dei nuovi gruppi che andavano emergendo nel filone era l\u2019ispirazione al \"sound\" del passato, in particolare agli anni settanta (il \"southern rock\" dei Lynyrd Skynyrd, l\"'hard rock\" degli AC/DC).\nTra di essi possono essere citati gli Junkyard, fondati da ex componenti di alcuni gruppi \"hardcore punk\" quali Big Boys, Dag Nasty, Minor Threat; i Little Caesar, limitati nel loro successo da un \"look\" aggressivo e sgradevole per il periodo; i Johnny Crash; il supergruppo Dirty White Boy; i Rhino Bucket (considerati cloni degli AC/DC dell'era Bon Scott); i Four Horsemen (con ex membri di Zodiac Mindwarp, the Cult e D.O.A.); o Jackyl dalla Georgia.\nInizio anni novanta: il declino.\nLa scena \"sleaze\", come del resto quella di riferimento \"hair\"/\"pop metal\", ha una data-simbolo di inizio declino: il 24 settembre 1991, data d'uscita di \"Nevermind\" dei Nirvana, album seminale che segn\u00f2 l'avvento della scena \"grunge\" che nel breve arco di un triennio avrebbe cancellato tutte le propaggini esteticheggianti dell\"heavy metal\".\nTravolte dal fenomeno \"grunge\", molte \"sleaze\" e \"hair band\" dovettero affrontare cambiamenti, spesso di facciata quando non di stile musicale; altre si sciolsero una volta perso il sostegno delle \"major\" discografiche che non vedevano pi\u00f9 in loro una fonte di guadagno.\nQuando il \"grunge\" aveva preso piede in pianta stabile molti gruppi della vecchia scena \"sleaze metal\" erano gi\u00e0 defunti; oltre ai citati L.A. Guns, Faster Pussycat, Dangerous Toys, Vain, Jetboy, si trovano anche fenomeni da uno o due album come Every Mother's Nightmare, Shotgun Messiah, Sea Hags, Roxx Gang, Electric Angels, Beau Nasty, Kill for Thrills o Salty Dog.\nDi fatto, gli unici del vecchio filone che \u2014 a stento \u2014 sopravvissero a tale fase furono i Guns n' Roses, bench\u00e9 a costo di gravi tensioni interne e atteggiamenti dittatoriali del leader Axl Rose che portarono alla perdita di tutti gli elementi del gruppo tranne egli stesso.\nLa fine del gruppo coincise con l'uscita di \"The Spaghetti Incident?\", album interamente composto da cover, in gran parte di pezzi \"punk rock\", lontani sia dallo spirito dell'originale che persino da quello di \"Appetite for Destruction\".\n\"Pop\", \"hair\" e \"sleaze metal\" si estinsero definitivamente a met\u00e0 decennio.\nA sopravvivere al fenomeno \"alternative\"/\"grunge\" furono quelle frange dell\"heavy metal\" non scivolate da un lato nell\"album-oriented rock\" e, dall\u2019altro, nel \"mainstream\" come il \"British metal\", filone britannico che ha superato sia gli anni novanta che il nuovo millennio giungendo fino ai duemiladieci con gruppi quali i Mot\u00f6rhead, scioltisi solo per la morte del loro \"front-man\", e gli Iron Maiden.\nAnni duemila: il \"revival\".\nAnticipato a fine anni novanta dai losangelini Buckcherry, esordienti nel 1999 e presto invitati dagli australiani AC/DC ad aprire i loro concerti, a inizio nuovo millennio giunsero, in particolare dalla Svezia, gruppi di rivisitazione dell\"hair\" e, in particolare, dello \"sleaze metal\".\nTra i fautori del \"revival sleaze\" figurano i Crashd\u00efet di Stoccolma gli Hardcore Superstar di G\u00f6teborg i Vains Of Jenna di Falkenberg e i Backyard Babies di N\u00e4ssj\u00f6.\nCaratteristiche e contaminazioni.\nCome detto, i due gruppi pi\u00f9 influenti della \"prima ondata\" che port\u00f2 al \"glam metal\" sono i New York Dolls e gli Aerosmith.\nI Dolls, nati a New York nel 1971, erano tra i gruppi pi\u00f9 trasgressivi dell'epoca: esponenti del movimento \"glam rock\" e fortemente ispirati ai Rolling Stones, anticiparono la nascita del \"punk rock\" tanto da venirne riconosciuti tra i principali precursori.\nI loro atteggiamenti effeminati, il suono marcio e rumoroso e le loro esibizioni oltraggiose influenzarono su entrambe le sponde dell'Atlantico generazioni di musicisti, i quali in seguito avrebbero fondato i primi gruppi \"punk rock\" ma ebbero anche modo di contaminare parte della scena \"heavy metal\" degli anni ottanta, specie quella pi\u00f9 orientata sul \"glam\"; nel decennio successivo i Dolls trovarono molti emuli nella Sunset Strip di Los Angeles e, a posteriori, la critica us\u00f2 il termine \"sleaze\" nei loro confronti, bench\u00e9 solo anticipatori di tendenze e aspetti che il genere avrebbe evidenziato oltre dieci anni pi\u00f9 tardi.\nIn realt\u00e0 il termine \"sleaze\" o \"sleazy rock\" gi\u00e0 era stato talora usato per indicare il loro \"glam\" \u00absporco\u00bb, ben prima dello \"sleaze metal\" di Los Angeles.\nGli omaggi ai New York Dolls erano evidenti: il nome dei citati Jetboy era ispirato all'omonimo titolo della traccia di chiusura del loro eponimo album di debutto (1973), mentre gli Shotgun Messiah inclusero in \"Second Coming\" una reinterpretazione di \"Babylon\", dal secondo album dei Dolls \"Too Much Too Soon\"; dallo stesso album i Guns N' Roses riproposero invece la reinterpretazione di \"Human Being\" all'interno di \"The Spaghetti Incident?\"\nPer quanto riguarda altres\u00ec gli Aerosmith, anch'essi sono considerati seminali.\n\u00c8 opinione comune che la maggior parte dei gruppi della scena \"sleaze glam metal\" dei tardi anni ottanta fosse plasmata sulla loro immagine, in particolare di quella di fine anni settanta.\nAnche per gli Aerosmith si \u00e8 speso spesso il termine \"sleaze\" (o \"sleazy\"), a conferma di come il loro atteggiamento e il loro \"sound\", sporco e grezzo, abbiano modellato il \"glam metal\" americano.\nI Guns N' Roses per primi misero in evidenza tali contaminazioni e, per omaggiarli, ne reinterpretarono \"Mama Kin\" nell'EP d'esordio \"Live ?!*@ Like a Suicide\".\nBench\u00e9 indiretta, anche ai Rolling Stones \u00e8 ascritta un'influenza sullo \"sleaze\".\nGli Stones, infatti, figurano tra i principali modelli che ispirarono sia i Dolls che gli Aerosmith, che subdiffusero in America l'impatto stilistico del gruppo britannico di Mick Jagger e compagni; i primi a raccogliere tale influsso furono, ancora una volta, i Guns N' Roses e i Faster Pussycat.\nIl collegamento stilistico e l'omaggio dei Guns agli Stones si evidenzia in una loro \"cover\" di \"Sympathy for the Devil\", inciso per la colonna sonora del film \"Intervista col vampiro\" del 1994; grazie al loro \"Appetite for Destruction\", inoltre, ai Guns N' Roses fu attribuito lo stesso impatto sul \"metal\" americano che gli Stones ebbero sul rock britannico."}
{"id": "939890", "revid": "292162", "url": "https://it.wikipedia.org/wiki?curid=939890", "title": "Monastero di San Nicol\u00f2 l'Arena (Nicolosi)", "text": "L'antico monastero di San Nicol\u00f2 l'Arena o anche, pi\u00f9 correttamente, San Nicol\u00f2 la rena (dove per \"rena\" si intende la rena rossa, termine dialettale che indica la sabbia vulcanica presente nel territorio), sorge nei pressi di Nicolosi, la cittadina etnea che da esso probabilmente prende il nome.\nStoria.\nIl monastero fu fondato intorno alla seconda met\u00e0 del XII secolo come ricovero per i monaci infermi dei vicini monasteri di Santa Maria di Licodia e monastero di San Leone del colle Pannacchio nei pressi di Malpasso. In seguito alla nascita di alcuni cenobi vicini e per volere di Federico III di Aragona il monastero venne costituito sede principale dei cenobi prendendo la denominazione di San Nicol\u00f2 l'Arena per la devozione dei monaci al santo e per la caratteristica terra sabbiosa (rena) che ricopriva la zona.\nIl monastero negli anni si espanse divenendo m\u00e9ta di numerosi pellegrini e della stessa regina Eleonora d'Angi\u00f2 che vi mor\u00ec il 9 agosto del 1341.\nDal 1537 ospit\u00f2 Benedetto Fontanini, che probabilmente qui compose il celebre Beneficio di Cristo. Nella prima met\u00e0 del XVI secolo una eruzione e i pericoli derivanti dalle incursioni di numerose bande di briganti spinsero i monaci a richiedere il trasferimento a Catania dove fondarono il nuovo monastero di San Nicol\u00f2 l'Arena.\nDal marzo del 2005 l'antico monastero etneo ristrutturato \u00e8 sede dell'Ente Parco dell'Etna."}
{"id": "939914", "revid": "7678929", "url": "https://it.wikipedia.org/wiki?curid=939914", "title": "La signora del west", "text": ""}
{"id": "939919", "revid": "1543377", "url": "https://it.wikipedia.org/wiki?curid=939919", "title": "Sciopero delle lancette", "text": "Lo sciopero delle lancette fu il nome dato ad una agitazione operaia scoppiata a Torino nell'aprile del 1920, che si opponeva all'applicazione dell'ora legale, evento che costringeva gli operai a uscire di casa per recarsi in fabbrica col buio anche in primavera ed estate. La contestazione sfoci\u00f2 in una serie di lotte ed episodi di occupazione delle fabbriche. Gli operai dettero vita ai consigli di fabbrica e per il loro riconoscimento si moviment\u00f2 classe operaia torinese per dieci giorni di seguito (i soli metallurgici per un mese intero).\nTra i promotori ci fu Pietro Ferrero.\nAlla Fiat Brevetti, per protesta, vennero portate indietro di un'ora le lancette di tutti gli orologi dello stabilimento. La dirigenza dell'azienda rispose licenziando tutta la commissione interna.\nIl movimento si esaur\u00ec una volta sconfessato dal PSI e dalla CGL.\nIl contesto.\nL'Italia uscita dal primo conflitto mondiale era afflitta da numerosi problemi: la necessit\u00e0 di convertire parte dell'industria bellica in industria civile, l'aumento della disoccupazione, il reinserimento degli ex soldati all'interno della societ\u00e0, le forti tensioni tra nazionalisti e movimento operaio.\nGli anarchici, che dovevano ricostruire le proprie file dopo la stretta repressiva operata dalle autorit\u00e0 nel corso della guerra, diedero vita, nel 1919, ad una organizzazione nazionale, l'Unione anarchica italiana. Continuarono l'attivit\u00e0 di propaganda, l'attivit\u00e0 sindacale all'interno dell'Unione sindacale italiana ,tornarono a fare propaganda nelle citt\u00e0 e nelle campagne per rendere i lavoratori coscienti dei propri diritti.\nGi\u00e0 nel corso del 1919, comunque, la tensione sociale era cresciuta notevolmente. Numerose erano state le manifestazioni spontanee contro il carovita. Ad esse avevano partecipato anche le donne, spesso tra le promotrici e comunque in prima fila. L'anno successivo gli operai chiesero consistenti aumenti salariali, per bilanciare l'inflazione che erodeva i loro stipendi. Il governo cerc\u00f2 di venire incontro alle richieste dei lavoratori con l'introduzione a febbraio della giornata lavorativa di otto ore per i metalmeccanici e un meccanismo simile alla scala mobile, oltre all'invito rivolto ai socialisti riformisti i collaborare al governo. I sindacati potevano contare su un seguito imponente: la Confederazione Generale del Lavoro aveva quasi due milioni di iscritti; nettamente pi\u00f9 piccola, ma comunque consistente, era l'Usi, a cui aderivano circa persone. Essi decisero perci\u00f2 di dare inizio all'ostruzionismo, a cui gli industriali risposero con la serrata. Il gesto di sfida degli imprenditori fece precipitare gli eventi. Gli operai metallurgici di Milano e Torino, infatti, occuparono le principali fabbriche; in breve tempo la protesta si estese anche ad altre citt\u00e0 fino a contare 300 stabilimenti in mano a circa operai. Gli anarchici presero parte agli eventi con grande entusiasmo. Cos\u00ec scriveva l'Umanit\u00e0 Nova:\n\u00abPer noi anarchici il movimento \u00e8 molto serio e dobbiamo fare il possibile per incanalarlo verso una maggiore estensione tracciando un programma preciso di attuazioni da completarsi e perfezionarsi radicalmente ogni giorno, prevenendo oggi le difficolt\u00e0 di domani perch\u00e9 il movimento non vada ad infrangersi e ad esaurirsi.\u00bb\nIl PSI.\n. Nell'ottobre del 1919 a Bologna si tenne il congresso del Partito Socialista, che fino ad allora era stato diretto dall'ala riformista di Nome Turati, ma che venne sconfitta dall'area massimalista di nome Lazzari e nome Serrati.\nLa posizione dei massimalisti \u00e8 estremamente ambigua: rivoluzionaria a parole, ma estremamente moderata nei metodi e nell'organizzazione del proletariato rivoluzionario. Visto l'atteggiamento mediatore che ebbero con l'apparato burocratico, comunque, questo rimase in mano ai riformisti. \nAlle elezioni del novembre 1919 il Psi divent\u00f2 il pi\u00f9 forte partito organizzato del paese, prendendo voti e 156 seggi. L'affermazione del Psi fu determinata dal clima incandescente e rivoluzionario della societ\u00e0 e in dicembre in tutta Italia dilagarono per alcuni giorni manifestazioni popolari e aggressioni ad ufficiali, sedi nazionaliste e fasciste.\nL'Ordine Nuovo.\nNel maggio 1919 quattro giovani socialisti (Antonio Gramsci, Palmiro Togliatti, Umberto Elia Terracini e Angelo Tasca) fondano l'Ordine Nuovo, una rassegna settimanale che intendeva \"mobilitare le intelligenze e volont\u00e0 socialiste\". \nL'intenzione principale del gruppo era quella di formare un'avanguardia di operai e studenti, attraverso una paziente propaganda marxista. Ci\u00f2 che accomunava i fondatori della rivista era l'ispirazione alla Rivoluzione d'Ottobre; il 15 maggio usc\u00ec il primo numero della rivista e nei suoi articoli Gramsci affermava che il consiglio di fabbrica doveva essere eletto da tutti i lavoratori, indipendentemente dalla loro collocazione politica, in modo che gli operai assumessero in pieno la funzione dirigente che spettava loro in quanto \"produttori\". \nGli ordinovisti cercavano anche, nel concreto, di elaborare gli strumenti che potevano permettere al proletariato di estromettere la borghesia nella gestione economica della societ\u00e0. La loro attenzione si rivolse alle Commissioni Interne, in quanto strumento dalla natura contraddittoria: venivano usate dai lavoratori come arma di difesa contro gli industriali e i rappresentanti militari in azienda, ma allo stesso tempo erano viste dalle autorit\u00e0 governative come lo strumento di collaborazione, tra operai e industriali.\nCon l'acutizzarsi della lotta di classe, il protagonismo dei lavoratori fece diventare tali commissioni sempre pi\u00f9 degli organismi che esprimevano gli interessi della classe operaia, dei veri e propri embrioni del controllo operaio. Miravano a garantire i diritti dei lavoratori, a rivendicare gli aumenti salariali, a difendere le varie condizioni lavorative .\nGli ordinovisti comprendevano tutti i limiti di democrazia delle Commissioni, ma diedero indicazione ai lavoratori socialisti di operarvi all'interno per scardinarle. Rivendicano infatti la necessit\u00e0 di un organismo autonomo e democratico fondato su questi criteri: il diritto di tutti gli operai di eleggere i membri della Commissione e l'organizzazione della rappresentanza operaia per unit\u00e0 produttiva.\nI dirigenti riformisti accusarono l'Ordine Nuovo di voler scompaginare le file del sindacato e del partito. Gramsci rispose spiegando come \"la creazione di nuove istituzioni operaie a tipo soviettista non diminuir\u00e0 la potenza delle istituzioni attuali ma dar\u00e0 loro una base permanente e pi\u00f9 concreta\". Ci\u00f2 che evidenziavano gli ordinovisti era il fatto che non era il partito a fare la rivoluzione, ma la classe operaia organizzata. I dirigenti riformisti, spaventati dalla portata rivoluzionaria e di classe delle nuove strutture del proletariato torinese, fecero di tutto per non diffondere in tutto il paese l'esperienza dei Consigli. \nInoltre, Gramsci ritenne necessario collegare i nuovi organi della democrazia operaia con la citt\u00e0 e le campagne, in modo tale da strutturare le prime fondamenta di uno stato nuovo. Si stava delineando una battaglia che non poteva essere limitata alle officine ma doveva allargarsi alle altre fasce sociali produttive, come contadini e ceti medi per poter distruggere lo stato borghese e sostituirlo con uno stato diretto dalla classe operaia.\nPreludio alla lotta.\nGi\u00e0 dai primi mesi del 1920 la situazione si fece pi\u00f9 turbolenta e si determin\u00f2 un salto di qualit\u00e0. Alle occupazioni delle officine, come avvenne per il cotonificio Mazzonis tra febbraio e marzo, si affiancarono le parole d'ordine del Consiglio e del governo proletario.\nIl caso che fece scoppiare la protesta tra gli operai metallurgici riguard\u00f2 in apparenza la questione dell'ora legale, misura applicata durante la guerra dalle industrie per risparmiare energia e mal digerita dai lavoratori; la questione di fondo tuttavia era il riconoscimento o meno del potere dei consigli di fabbrica. Il 22 marzo la Commissione Interna delle \u201cIndustrie Metallurgiche\u201d si oppose all'ora legale e un operaio riport\u00f2 indietro le lancette. La Direzione us\u00f2 l'episodio come pretesto per dimostrare il proprio potere licenziando tre operai della Commissione Interna e multandola; al che i lavoratori convocarono uno sciopero che dur\u00f2 tre giorni, che pass\u00f2 appunto alla storia come \"sciopero delle lancette\".\nLo sciopero dilag\u00f2 in tutte le officine e l'Amma (padronale metalmeccanica) rispose con la serrata generale degli stabilimenti metallurgici e con l'occupazione militare delle aziende.\nDichiarazione ufficiale di sciopero.\nQuesti eventi videro gli anarchici rimanere ai margini della lotta operaia. Nel bene e nel male, gli avvenimenti furono infatti decisi dai sindacalisti della Confederazione e dai dirigenti socialisti.\nL'Unione anarchica ebbe un ruolo trascurabile. I militanti libertari ebbero una funzione importante all'interno del Sindacato Ferrovieri Italiani (Sfi), che diede un apporto fondamentale nel tentativo di portare avanti la produzione, mettendo a disposizione numerosi convogli per il trasporto dei prodotti. L'Usi contribu\u00ec alla gestione degli stabilimenti, ma dimostr\u00f2 di non avere una influenza sulle masse nemmeno paragonabile a quella della CGdL. Quando quest'ultima decise di far uscire gli operai dalle fabbriche, non pot\u00e9 fare altro che adeguarsi, anche se a malincuore.\nIl 13 aprile il Consiglio delle Leghe (una sorta di esecutivo delle Commissioni) convoc\u00f2 uno sciopero generale al quale aderirono operai torinesi. Venne dispiegato un intero esercito in assetto da guerra con mitragliatrici e autoblindo che assediarono le Camere del lavoro, le sedi del Psi e i punti strategici della citt\u00e0. Il 14 aprile lo sciopero si estese a livello regionale, coinvolgendo cos\u00ec lavoratori delle citt\u00e0 e delle campagne.\nNon mancano anche casi di solidariet\u00e0 spontanea tra gli operai di diverse altre citt\u00e0. A Livorno, Firenze, Genova e Bologna i ferrovieri bloccarono i treni carichi di truppe dirette a Torino, e spesso vennero convocate manifestazioni spontanee nelle quali echeggiava il grido \u201cViva i metallurgici torinesi! Viva i consigli di fabbrica!\u201c. \nIl 24 aprile Ludovico D'Aragona, segretario della CGL, firm\u00f2 un compromesso con gli industriali. Le Commissioni Interne e i Consigli di Fabbrica non vennero aboliti, ma nello stesso tempo non ne furono riconosciuti i ruoli di controllo, che per un anno i lavoratori avevano rivendicato con la loro lotta. La sconfitta fu chiara agli occhi di tutti: una simile lotta politica poteva avanzare in senso rivoluzionario oppure restaurare il regime capitalistico in fabbrica con una dura repressione. Solo i dirigenti della Cgl e del Psi potevano decidere in quale direzione portare il movimento e scelsero la seconda. Gramsci comment\u00f2 cos\u00ec l'intera vicenda: \u00abLa classe operaia torinese \u00e8 stata sconfitta. Tra le condizioni che hanno determinato la sconfitta \u00e8 anche la superstizione, la cortezza di mente dei responsabili del movimento operaio italiano (\u2026) La vasta offensiva capitalista fu minuziosamente preparata senza che lo 'Stato maggiore' della classe operaia organizzata se ne accorgesse, se ne preoccupasse: e questa assenza delle centrali dell'organizzazione divenne una condizione della lotta, un'arma tremenda in mano agli industriali (\u2026) Bisogna coordinare Torino con le forze sindacali rivoluzionarie di tutta Italia, bisogna impostare un piano organico di rinnovamento dell'apparato sindacale che permetta alla volont\u00e0 delle masse di esprimersi.\u00bb\nConclusione.\nMentre gli industriali schieravano contro i lavoratori torinesi tutto l'apparato repressivo dello Stato, i dirigenti del Psi e della Cgl fecero di tutto per isolare gli operai torinesi. La direzione massimalista del Psi si dimostr\u00f2 infatti completamente incapace di applicare le parole ai fatti e di liberarsi dai legami con il gruppo parlamentare ancora in mano ai turatiani e con i dirigenti riformisti della CGL.\nLa vicenda fin\u00ec con un effimero successo sindacale: i lavoratori ottennero consistenti aumenti salariali e la promessa, mai mantenuta, di una loro maggiore partecipazione al controllo delle aziende. Dal punto di vista politico la disfatta fu, invece, innegabile. \nNel settembre del 1920, con l'occupazione delle fabbriche, questo limite esistente durante tutto il Biennio rosso si svilupper\u00e0 ulteriormente, fino alla sconfitta definitiva del movimento rivoluzionario e l'ascesa del fascismo."}
{"id": "939923", "revid": "124221856", "url": "https://it.wikipedia.org/wiki?curid=939923", "title": "She's So Unusual", "text": "She's So Unusual \u00e8 l'album d'esordio di Cyndi Lauper, pubblicato nel 1983 dalla Portaits (Epic Records).\nDescrizione.\nL'album \u00e8 stato registrato nel 1983, negli studi \"Record Plant,\" a New York, e prodotto da Rick Chertoff e William Wittman.\nL'album presenta un mix equilibrato di ottima fattura pop-rock e musica dance che strizza l'occhio agli adolescenti, con voci che si rifanno a un punk dal sound new wave.\nTitolo e copertina.\nIl titolo \"She's So Unusual\" significa letteralmente \u00ablei \u00e8 cos\u00ec inusuale\u00bb, ma meglio traducibile come \u00ablei \u00e8 cos\u00ec fuori dal comune\u00bb oppure come \u00ablei \u00e8 cos\u00ec fuori dagli schemi\u00bb, che forse rende ancora meglio l'idea; in relazione al personaggio da lei adottato che compare sull'immagine di copertina, quasi come una zingara: con vestiti stracciati e coloratissimi, a piedi scalzi. Le sole scarpe, abbandonate a s\u00e9 stesse e con un vistoso buco sulla suola, sono ritratte sul retro di copertina: su uno sfondo pieno di graffiti e davanti ad un locale che cade a pezzi, in un quartiere evidentemente disagiato.\nPromozione.\n\"Girls Just Want To Have Fun\".\nIl primo singolo scelto per promuovere l'album \u00e8 \"Girls Just Want to Have Fun,\" canzone scritta da Robert Hazard nel 1978 che Cyndi Lauper riprende con una verve che la contraddistingue: ne fa un successo, diventa presto un vero e proprio inno, non esclusivamente femminista.\n\"Time After Time\".\nUn'altra hit \u00e8 \"Time After Time\", una ballata che sar\u00e0 successivamente riproposta da oltre 70 artisti.\n\"She Bop\".\n\"She Bop\" \u00e8 un altro inno, stavolta alla masturbazione femminile. Il piccante testo recita tra l'altro: \u00abDicono che farei meglio a smettere, se non voglio diventare cieca\u00bb e \u00abSpero che almeno Lui lass\u00f9 capisca\u00bb, con il riferimento diretto a Dio - oltre al pronome personale maschile He, \u00ablui\u00bb, che nel testo \u00e8 infatti inequivocabilmente scritto in maiuscolo: accanto compare una freccia che punta verso l'alto; come ad esprimere il concetto \u00abLui che sta lass\u00f9\u00bb - che le crea non pochi problemi da parte dei benpensanti.\n\"Money Changes Everything\".\nUn altro singolo che ottiene un grandissimo successo \u00e8 il brano di apertura col suo titolo altrettanto inequivocabile, \"Money Changes Everything\" (\u00abIl denaro cambia tutto\u00bb), ed un testo che narra la storia di una ragazza che molla il suo fidanzato per un uomo pi\u00f9 ricco; sembra spiazzare tutti coloro che si sono fatti un'idea ben precisa della ragazza; ma bisogna precisare che il brano, non composto n\u00e9 da Cyndi n\u00e9 da nessuno del suo entourage, \u00e8 in realt\u00e0 scritto da Tom Gray e cover di The Brains: gruppo rock americano originario di Atlanta (Georgia); che non fa che mettere in risalto anche le straordinarie doti interpretative della trasgressiva cantante.\n\"When You Were Mine\".\nLe doti di Cyndi Lauper non vacillano neanche nel difficile compito di cimentarsi con un brano di Prince: \"When You Were Mine\". Molti hanno creduto a lungo che il pezzo fosse un duetto della Lauper con lo stesso Prince, perch\u00e9 il brano \u00e8 quasi tutto a due voci in due diverse tonalit\u00e0: una pi\u00f9 alta e una pi\u00f9 bassa, mentre, in realt\u00e0, tutte le voci, anche quelle pi\u00f9 basse, sono della stessa Cyndi che ha cercato di fare suo il brano, senza snaturare troppo l'originale, riuscendoci a tal punto che a tratti sembra veramente di sentire cantare lo stesso Prince.\n\"He's So Unusual\".\nCuriosamente, il penultimo brano del disco che funge praticamente da semi-title-track presenta invece il pronome personale al maschile: \"he\" in \"He's So Unusual\" \u00e8 brevissimo e tagliente nel testo: si parla di un personaggio evidentemente effeminato. La musica da bistrot col suo incedere retr\u00f2 suggerisce infatti che la vicenda si svolga in un'epoca ormai lontanissima, visto che siamo nel Nuovo Millennio ormai; per l'esattezza l'inizio del secolo scorso, in cui, se si vuole proprio parlare di omosessualit\u00e0, sarebbe pi\u00f9 corretto riferirsi ad un generico status di effeminatezza o tutt'al pi\u00f9 ad una omosessualit\u00e0 ante litteram, dato che l'omosessualit\u00e0 ai tempi non veniva palesata.\nUn brano come \"He's So Unusual\" \u00e8 un pezzo brevissimo, accompagnato da un disco gracchiante campionato da un vero vinile; questo permette un allontanamento cronologico dalla vicenda; il che d\u00e0 la possibilit\u00e0 a sua volta, di prendere o meno le dovute distanze dall'argomento trattato. Il testo di He's So Unusual \u00e8 spesso l'unico dell'intera tracklist ad essere riportato in una trascrizione con una grafia manuale, invece che con caratteri di stampa (computerizzati o di altro tipo); mentre la musica \u00e8 caratterizzata, oltre che dall'atmosfera datata e dal sample del vinile che gracchia, da un volume estremamente ridotto: ai limiti dell'udibile e con la voce di Cyndi che sembra quasi registrata a distanza.\nUn brano con una caratteristica simile \u00e8 \"Kindred Spirit\" dall'album \"A Night to Remember\", la prima strofa che funge da \"Intro\", sfuma sul brano d'apertura di \"I Drove All Night\"; mentre il brano intero di \"Kindred Spirit\" con un testo in realt\u00e0 di due strofe \u00e8 in chiusura dell'album.\nSullo stesso \"She's So Unusual\", il brano \"He's So Unusual\" costituisce la penultima traccia, che ha inizio dopo \"I'll Kiss You\", pubblicato anche come promo, durante il quale si pu\u00f2 udire chiaramente la Lauper continuare a cantare frasi spezzate, evidentemente appartenenti al testo del brano precedente.\nSuccesso commerciale.\nNel dicembre del 1983 esce l'album di debutto di Cyndi Lauper, \"She's So Unusual\" che viene promosso per lo pi\u00f9 nel 1984, e che diventa subito un successo internazionale.\nL'album permette alla cantante di vincere il premio Grammy Award come miglior artista esordiente nel 1985. Vende sei milioni di copie negli Stati Uniti e sedici milioni nel resto del mondo. La rivista statunitense \"Rolling Stone,\" nel 2003, posiziona l'album al numero 487 nella lista dei 500 migliori album di sempre. In Italia si trova al #77 nella classifica degli album pi\u00f9 venduti nel 1984.\nEdizioni.\nL'album \"She's So Unusual\" pubblicato nel 1983, in Argentina esce come \"Ella Es Tan Inusual\" ed i titoli delle canzoni tradotti.\nNel 2000 \"She's So Unusual\" \u00e8 stato ristampato dalla Epic/Legacy, rimasterizzato ed espanso con \"Money Changes Everything\" [Live], A-Side del singolo omonimo, pubblicato nel 1984 sotto etichetta Portrait; \"She Bop\" e \"All Throught The Night\", tratte dal concerto del 1984, tenuto ad Irvine. Questa edizione \u00e8 stata curata da Bruce Dickinson.\nIn Giappone l'edizione Epic/Legacy di \"She's So Unusual\" \u00e8 stata ripubblicata nel 2008 in un CD \"slim case\" con un ulteriore \"bonus track\", \"Money Changes Everything\" [Live Summer Sonic 2007]. In un primo momento \"She's So Unusual\" \u00e8 stato pubblicato in Giappone, all'interno di un cofanetto, insieme a \"True Colors\" (1986), \"A Night to Remember\" (1989) ed il greatest hits \"Twelve Deadly Cyns...and Then Some\" (1994-1995)."}
{"id": "939924", "revid": "74801", "url": "https://it.wikipedia.org/wiki?curid=939924", "title": "F\u00e4rgelanda (comune)", "text": "F\u00e4rgelanda \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "939927", "revid": "1573940", "url": "https://it.wikipedia.org/wiki?curid=939927", "title": "Entedoninae", "text": "Gli Entedoninae , sono una sottofamiglia di insetti della famiglia degli Eulofidi (Hymenoptera Chalcidoidea) comprendente specie parassitoidi primarie o iperparassite.\nDescrizione.\nGli Entedonini presentano un marcato sviluppo del mesonoto, che anteriormente nasconde il pronoto alla vista dorsale e posteriormente, con lo scutello, ricopre il metanoto e il propodeo. I notauli sono del tutto assenti oppure incompleti. Nelle specie prive di notauli le axille sono protese verso la regione mediana del mesoscuto e i loro margini prossimali possono essere scambiati erroneamente per i notauli. Sullo scutello sono presenti uno o pi\u00f9 paia di setole piuttosto piccole.\nLa venatura dell'ala anteriore mostra una soluzione di continuit\u00e0 nel punto di collegamento fra la vena submarginale e la vena marginale. La vena marginale \u00e8 lunga, quella stigmale breve. Sulla vena submarginale sono presenti due setole.\nBiologia.\nGli Entedonini si comportano come endoparassiti, solitari o gregari, primari oppure secondari. Di norma attaccano stadi preimmaginali di altri insetti, ma alcune specie si comportano come parassitoidi a regime oofago, a spese di Imenotteri o Coleotteri.\nGli ospiti primari rientrano in vari gruppi sistematici, fra i quali si annoverano microlepidotteri fillominatori, Ditteri (soprattutto Agromyzidae e Cecidomyiidae), Coleotteri (Scolytidae, Curculionidae, Chrysomelidae, ecc.), Tisanotteri, Rincoti (Aleyrodidae), Imenotteri fillominatori.\nInquadramento sistematico.\nLa sottofamiglia degli Entedonini si suddivide in circa 90 generi comprendenti oltre 1300 specie. Questa categoria sistematica \u00e8 stata interessata da diverse revisioni e, presumibilmente, la sua sistematica interna sar\u00e0 ancora oggetto di ulteriori modifiche, dal momento che molti generi comprendono una sola specie di cui potrebbe essere rivista la collocazione sistematica sulla base delle ricerche genetiche. Alcune classificazioni dividono la sottofamiglia in trib\u00f9 ma questa classificazione non \u00e8 da tutti condivisa.\nFacendo riferimento all'Universal Chalcidoidea Database , la sottofamiglia comprende i seguenti generi:"}
{"id": "939928", "revid": "729019", "url": "https://it.wikipedia.org/wiki?curid=939928", "title": "Contea di Suwannee", "text": "La contea di Suwannee (in inglese Suwannee County) \u00e8 una contea della Florida, negli Stati Uniti. Il suo capoluogo amministrativo \u00e8 Live Oak. \u00c8 stata una delle contee dette \"Dry Counties\" (lett. Contee secche), vale a dire quelle contee dove \u00e8 vietata la vendita di bevande alcoliche, fino ad agosto 2011.\nGeografia fisica.\nLa contea ha un'area di 1.792 km\u00b2 di cui lo 0,62% \u00e8 coperto d'acqua. Confina con:\nStoria.\nLa Contea di Suwannee \u00e8 creata nel 1858 e fu chiamata cos\u00ec per il fiume Suwannee che definisce il confine nella zona nord, ovest ed in parte anche sud della contea stessa. Il nome Suwannee potrebbe derivare dallo spagnolo \"San Juan\" oppure dalla lingua dei Cherokee con la parola \"sawani\", che significherebbe \"fiume dell'eco\"."}
{"id": "939929", "revid": "110157", "url": "https://it.wikipedia.org/wiki?curid=939929", "title": "V\u00e5rg\u00e5rda (comune)", "text": "V\u00e5rg\u00e5rda \u00e8 un comune svedese di 10.903 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "939930", "revid": "74801", "url": "https://it.wikipedia.org/wiki?curid=939930", "title": "T\u00f6reboda (comune)", "text": "T\u00f6reboda \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "939933", "revid": "827882", "url": "https://it.wikipedia.org/wiki?curid=939933", "title": "Meccanismo di Grotthuss", "text": "Il meccanismo di Grotthuss \u00e8 un modello cinetico che spiega e rende conto della particolare mobilit\u00e0 dello ione idrogeno in soluzione acquosa. Il meccanismo consiste in una serie di \"trasposizioni cooperative\" dello ione H+: il protone forma il catione ossonio H3O+ e, tendendo a stabilire legami idrogeno O-H \u00b7\u00b7\u00b7 O con un atomo di ossigeno di un'altra molecola di acqua, subisce un \"passaggio\" da una molecola di acqua ad un'altra risultando in tal modo in netto movimento generato dal continuo rompersi e formarsi di legami covalenti H-O+H2. Come \u00e8 possibile notare, tale meccanismo \u00e8 totalmente diverso dal classico spostamento ionico dovuto al gradiente di concentrazione e ad agitazione termica (moto browniano). A questa particolarit\u00e0 \u00e8 imputabile l'elevata mobilit\u00e0 dello ione H+ idratato, a paragone con cationi abbastanza mobili quali gli ioni ammonio, sodio e potassio, con il suo valore di 3.62x10-3 cm2/V\u00b7s risulta oltre tre volte pi\u00f9 mobile. Va osservato che il protone libero - essendo costituito da un nucleo di idrogeno - non pu\u00f2 in alcun modo essere raffrontato con i cationi di metalli alcalini che sono dotati di una grande nuvola elettronica del core atomico e ci\u00f2 \u00e8 un'ulteriore dimostrazione dell'esistenza della specie covalente H3O+.\nLa scoperta di tale meccanismo \u00e8 dovuta a Theodor Grotthuss che nel 1806, studiando l'elettrolisi dei liquidi, trasse spunto dall'elettrolisi di soluzioni acquose per elaborare il suo modello cinetico.. Anche se in realt\u00e0 la sua teoria conteneva alcune inesattezze, come la formula empirica OH assegnata all'acqua, studi successivi dimostrarono la concordanza con i dati sperimentali da parte del meccanismo di Grotthuss.\nA tal proposito degno di nota \u00e8 il contributo dato da Manfred Eigen e dal suo gruppo di lavoro di Gottinga negli anni sessanta. In particolare Eigen prov\u00f2 che il tempo di dimezzamento che intercorre tra la trasposizione di un protone da una molecola di acqua a un'altra varia tra 1-4 ps e che tali trasferimenti veloci sono anche possibili tra altri atomi elettronegativi (ad esempio ossigeno, azoto, cloro, ecc.). In realt\u00e0 Eigen prov\u00f2 anche che la struttura del catione ossonio H3O+ altro non \u00e8 che una semplificazione della pi\u00f9 complessa struttura del catione H9O4+ formata da tre molecole di acqua legate tramite legame a idrogeno allo ione H3O+, e per trattazioni cinetiche e termodinamiche pi\u00f9 rigorose occorre fare riferimento a tale struttura pi\u00f9 complessa."}
{"id": "939935", "revid": "110157", "url": "https://it.wikipedia.org/wiki?curid=939935", "title": "Herrljunga (comune)", "text": "Herrljunga \u00e8 un comune svedese di 9.310 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nQua \u00e8 nato il calciatore Samuel Holm\u00e9n. \nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "939936", "revid": "534129", "url": "https://it.wikipedia.org/wiki?curid=939936", "title": "Eric Stoltz", "text": "Biografia.\nOriginariamente scelto nel ruolo di Marty McFly nella trilogia di \"Ritorno al futuro\", venne rimpiazzato, dopo alcune settimane di riprese, da Michael J. Fox (scelta iniziale del regista) che aveva deciso di portare avanti le riprese del film contemporaneamente a quelle della sitcom \"Casa Keaton\". Il regista, Robert Zemeckis, disse che Stoltz aveva la stoffa per recitare nel film, ma mancava di quell'ironia che il regista andava cercando.\nPer la televisione ha recitato nel ruolo dell'ex-fidanzato di Helen Hunt in \"Innamorati pazzi\", in quello del fidanzato di Debra Messing in \"Will &amp; Grace\" e in quello del maestro-poeta August Dimitri nella serie TV della ABC \"Ancora una volta\" (\"Once and Again\").\nHa lavorato come assistente di produzione su \"Non per soldi... ma per amore\" e \"Singles - L'amore \u00e8 un gioco\", e ha prodotto i film \"Desideri smarriti\" nel 1993, \"Il tuo amico nel mio letto\" nel 1994 e \"Mr. Jealousy\" nel 1997.\nHa recitato in \"I delitti della palude\" con Jennifer Jason Leigh, in \"The Butterfly Effect\" con Ashton Kutcher e nella miniserie televisiva \"Il triangolo delle Bermude\" del 2005 con Sam Neill. \u00c8 stato ospite speciale in un episodio del 2003 di \"Law &amp; Order - Unit\u00e0 vittime speciali\" e nella stagione finale di \"Will &amp; Grace\".\nStoltz ha esordito alla regia nel 2002 con un episodio di \"Ancora una volta\". L'anno seguente venne nominato all'Emmy per la sua regia di un film per la TV, \"My Horrible Year!\". \u00c8 stato dietro la macchina da presa anche nel cortometraggio \"The Bulls\" e nell'episodio preferito dagli spettatori della quindicesima stagione di \"Law &amp; Order - I due volti della giustizia\", \"Tombstone\".\nUsando come campo di allenamento il teatro, Stoltz \u00e8 anche apparso a Broadway in commedie come \"Nel burrone\", \"L'importanza di chiamarsi Ernesto\", \"Le armi e l'uomo\", \"Lo zoo di vetro\" e \"Piccola citt\u00e0\". Venne nominato per un Tony Award per le interpretazioni.\nNei primi anni novanta ha avuto una lunga relazione sentimentale con Bridget Fonda. Dal 2005 \u00e8 sposato con la cantante Bernadette Moley; la coppia ha una figlia, Catalina\nDoppiatori italiani.\nNelle versioni in italiano delle opere in cui ha recitato, Eric Stoltz \u00e8 stato doppiato da:\nDa doppiatore \u00e8 sostituito da:"}
{"id": "939939", "revid": "110157", "url": "https://it.wikipedia.org/wiki?curid=939939", "title": "Hjo (comune)", "text": "Hjo \u00e8 un comune svedese di 8.865 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "939940", "revid": "212348", "url": "https://it.wikipedia.org/wiki?curid=939940", "title": "Cnido", "text": "Cnido era un'antica citt\u00e0 greca dell'Anatolia, situata nella regione della Caria di fronte ad Alicarnasso. Fondata dai Dori del Peloponneso sotto la guida del mitico Triope, faceva parte della confederazione della Esapoli dorica (dal V secolo a.C. Pentapoli dorica); commerciava con l'Egitto e aveva costruito un edificio detto \"Tesoro degli Cnidi\" nel santuario di Delfi.\nGeografia.\nLa citt\u00e0, posizionata sulla punta del golfo Ceramico di fronte all'isola di Coo, aveva due porti, essendo posta sull'estremit\u00e0 di un promontorio, il Triopio, unito al continente da uno stretto e breve istmo, noto come Capo Krio. Questo tentativo fu presto abbandonato sia per le difficolt\u00e0 intrinseche dell'opera sia perch\u00e9 cos\u00ec furono sconsigliati dall'Oracolo di Delfi.\nStoria.\nCnido fu retta inizialmente da una struttura oligarchica composta da sessanta membri, successivamente ebbe un governo di tipo popolare. \nLa citt\u00e0 ebbe un notevole sviluppo economico dovuto a una ingente attivit\u00e0 commerciale; i suoi abitanti godettero di un considerevole benessere, superiore alla loro capacit\u00e0 politica. Cnido partecip\u00f2, anche se tardivamente, a quella diaspora colonizzatrice che port\u00f2 alla formazione della Meg\u00e1le Hell\u00e1s, la Magna Grecia costituendo delle colonie nelle Eolie e nell'Illirico. Un gruppo di suoi abitanti ha fond\u00f2, insieme ai Rodi, Lipara, oggi Lipari, nell'ercipelago eoliano a nord della costa settentrionale della Sicilia.\nA Cnido nel 394 a.C. si svolse una battaglia navale nella quale gli Ateniesi, comandati da Conone e aiutati dai Persiani, distrussero la flotta spartana.\nDurante l'epoca ellenistica Cnido fu la sede di una scuola medica, ma la teoria ottocentesca secondo la quale questa scuola sarebbe gi\u00e0 esistita all'inizio dell'epoca classica si \u00e8 rivelata infondata.\nDurante la guerra tra Roma e il seleucida Antioco III Megas, Cnido fu alleata di Roma. Fu inclusa nella provincia d'Asia quando questa fu creata nel 129 a.C., rimanendo tuttavia una citt\u00e0 libera dentro la provincia stessa, secondo quanto dice Plinio il Vecchio. Prima del 67 a.C. fu attaccata dai pirati cilici, come lo fu anche Samo ma dal 67 a.C. in poi con la sconfitta dei pirati da parte di Pompeo godette di una certa tranquillit\u00e0.\nIl Triopio.\nA Cnido era vivo il culto di Apollo a cui era stato consacrato un promontorio, il Triopio. \nColonie cnidie.\nDa Cnido partirono due correnti colonizzatrici verso occidente, una fond\u00f2 la colonia di Corcira Melaina, Curzola, sulle coste illiriche, l'altra diretta inizialmente in Sicilia al Lilibeo, sotto la guida di Pentatlo, colonizz\u00f2, dopo una sconfitta subita in Sicilia, le isole Eolie, 580 a.C.\nDella colonizzazione delle Eolie parla dettagliatamente Diodoro Siculo nella sua \"Biblioteca Storica\" e Strabone nella sua \"Geografia\".\nLe Eolie cnidie, con il loro centro Lipari, assunsero un'importanza eccezionale per la posizione strategica in cui si trovavano, da esse infatti si poteva controllare il traffico marittimo che si svolgeva nel Tirreno e quello che transitava attraverso lo stretto di Messina. Sono noti gli scontri con i Tirreni (o Etruschi). La colonia prosper\u00f2 tanto da poter inviare ricche decime al Santuario di Delfi.\nArcheologia.\nDell'antica Cnido sopravvivono alcuni reperti monumentali che ricoprono una grande area. Assieme a delle mura ciclopiche e resti di due porti sono rimasti due teatri e le tracce di un grande edificio, forse un tempio.\nSono stati identificati l'agor\u00e0, il teatro, un tempio di Dioniso, uno delle Muse, uno di Afrodite e un gran numero di edifici minori.\nPrassitele fece per Cnido la sua pi\u00f9 famosa statua, l'Afrodite di Cnido, sfortunatamente andata perduta; una sua copia, ritenuta la pi\u00f9 fedele, si trova nei Musei Vaticani. Una statua di Demetra si trova ora al British Museum."}
{"id": "939941", "revid": "109248930", "url": "https://it.wikipedia.org/wiki?curid=939941", "title": "Episodi di Cin cin (prima stagione)", "text": "La prima stagione della serie televisiva Cin cin \u00e8 andata in onda negli USA dal 30 settembre 1982 al 31 marzo 1983 sul canale NBC.\nRaggiunse soltanto il 74\u00ba posto nella classifica degli ascolti secondo il Nielsen Rating."}
{"id": "939961", "revid": "2226679", "url": "https://it.wikipedia.org/wiki?curid=939961", "title": "Alexandre Del Valle", "text": "Biografia.\nOrigini e studi.\nAlexandre Del Valle \u00e8 nato e cresciuto nel Sud della Francia dove ha compiuto gli studi tra (Aix-en-Provence, Marsiglia e Montpellier). Figlio di \"Pieds-noirs\" (di madre spagnola vissuta in Algeria francese, e di padre siciliano vissuto a Tunisi), Del Valle \u00e8 particolarmente legato alla Sicilia dove ha ancora parenti, e all'Italia in generale, che visita frequentemente intervenendo soprattutto sui temi delle reti islamiche radicali europee e mondiali, sul tema della Turchia e delle questioni di sicurezza europea..\nDel Valle ha conseguito un \"Dipl\u00f4me\" in relazioni internazionali (\"IEP d\u2019Aix-en-Provence\"), un \"Dipl\u00f4me d'Etudes Approfondies\" (DEA) europeo in Storia delle dottrine e delle istituzioni politiche (\"IEP d\u2019Aix-en-Provence\"/Universit\u00e0 degli Studi di Milano, 1995) e un DEA in Storia militare, sicurezza e difesa (\"IEP d\u2019Aix-en-Provence\"/Universit\u00e9 Montpellier 3). Ha infine ottenuto un dottorato in geopolitica et storia contemporanea all'Universit\u00e9 Montpellier 3 Paul-Val\u00e9ry con una tesi su \"L'Occidente e la seconda decolonizzazione: indigenismo e islamismo dalla Guerra Fredda ad oggi\".\nPolitica.\nMembro dell'Unione per un Movimento Popolare (poi \"Les r\u00e9publicains\"), partito francese di governo di Alain Jupp\u00e9, Nicolas Sarkozy e Fran\u00e7ois Fillon, \u00e8 stato presidente di una sua corrente liberal-conservatrice denominata \"La Droite libre\" che ha fondato con l'amico saggista e prefetto Rachid Kaci, Ora non fa pi\u00f9 politica attiva e si dedica alle sue attivit\u00e0 principali di saggista e professore di geopolitica (IPAG-Parigi Business school e Sup de Co La Rochelle)\nGiornalismo e didattica.\nAlexandre Del Valle collabora con numerose riviste di geopolitica (H\u00e9rodote, Strat\u00e9gique, G\u00e9ostrategiques, Nova Storica, Risk, Politique Internationale, Outre Terre, Europa dei Popoli, Daedalos Papers, Geopolitical affairs, ecc) o di attualit\u00e0 politica (\"Atlantico, Le Figaro\", \"France Soir\", \"Spectacle du Monde\", \"II Liberal, Isra\u00ebl Magazine\", La Verit\u00e0, \"Frankfurter Allgemeine Zeitung\") con articoli relativo a terrorismo internazionale, sicurezza europea, Turchia, ed islamismo.\nDel Valle ha insegnato la geopolitica del mondo arabo all\"Universit\u00e0 Europea di Roma\" e a quella di Metz (Francia). Ora Insegna la geopolitica e le relazioni internazionali all'IPAG Business School di Parigi e a Sup de CO La Rochelle. E cofondatore e membro del Consiglio scientifico dell'Istituto di Geopolitica del Mediterraneo \"Daedalos\", con sede a Nicosia (Cipro) ed \u00e8 anche ricercatore associato all\"Istitut Choiseul\" di geopolitica (Parigi) di cui \u00e8 direttore della sede in Belgio, e al Center of Foreign and Political Affairs (CPFA).\nLe sue opere sono state citate sia da Oriana Fallaci, che lo menziona nella \"Forza della Ragione\", sia da Sergio Romano, Roberto de Mattei, Marcello Pera, o Magdi Allam (il quale ha fatto la prefazione del suo saggio Rossi-Neri-Verdi), con i quali condivide la stessa lotta a favore dell\"'Occidente giudeo-cristiano\", la difesa d'Israele, di un'Europa \"senza la Turchia\" e la necessit\u00e0 di \"decolpevolizzare\" l'anima europea, lottando contro il terrorismo intellettuale del \"politicamente corretto\", e contro la cultura dell'odio di s\u00e9 stesso.\nDel Valle sostiene da anni che, dopo il \"totalitarismo bruno\" (nazismo) basato sulla lotta tra le razze e il \"totalitarismo rosso\" (comunismo) basato sulla lotta di classe, le democrazie occidentali devono affrontare il \"totalitarismo verde\" (islamismo), il primo ad essere nato nel sud del mondo e fuori dall'Europa, che si fonda sulla lotta tra le civilt\u00e0 e le religioni in chiave teocratica e patologicamente anti-occidentale e giudeofoba. Il suo libro \"Il totalitarismo islamista all'assalto delle democrazie\" (vedi sotto) denuncia l'esistenza di un complesso sistema di organizzazioni islamiste in Europa e negli Stati Uniti, controllate da stati o da organizzazioni islamiste radicali (Fratelli Musulmani, Jama\u00e0-i islami, Tabligh, movimenti wahhabiti, ecc.).\nDel Valle sostiene in un altro libro, \"Perch\u00e9 la Turchia non deve entrare nell'UE\" (vedi sotto) che l'adesione della Turchia all'Unione europea non \u00e8 nell'interesse dell'UE, neppure quello della Turchia laica, pro-occidentale, minacciata dai movimenti islamici conservatori al potere (Erdo\u011fan e G\u00fcl, del partito AKP), che hanno come scopo di smantellare l'edificio laico-militare turco.\nPer Del Valle, dai primi anni 2000, l'odio anti-americano, anti-sionista, anti-occidentale e soprattutto anti-ebraico e anti-cristiano non \u00e8 mai stato cos\u00ec forte e violento. Una nuova ideologia di odio totale riunisce ormai in uno stesso fronte \"No Global\" pro-iraniani, pro-arabi e pro-palestinesi, i rappresentanti dell'estrema destra nazi-fascista anti-americana e anti-sionista, dell'estrema sinistra anti-occidentale e anti-sionista radicale, e degli islamisti radicali o terroristi. questa tesi \u00e8 stata espressa in dettagli nel suo saggio \"Rossi-Neri-Verdi (vedi sotto).\nNel suo saggio scritto assieme con la politica franco-siriana Randa Kassis nel 2016, \"Il chaos siriano, dalle rivoluzioni arabe al jihad globale\" (D'Ettoris), Del Valle spiega che la Siria \u00e8 diventata l\u2019epicentro di un conflitto globalizzato che oppone da una parte i democratici alle dittature nazionaliste e ai fondamentalisti islamisti, e dall\u2019altra l\u2019asse sciita \u2012 fra cui il regime di Bashar al-Assad, Hezbollah e l\u2019Iran \u2012 a quello sunnita, sempre pi\u00f9 totalitario. Di quest\u2019ultimo \u00e8 parte il neo-califfato, lanciato all\u2019assalto del mondo intero. Aggirando le trappole del manicheismo e del moralismo, Randa Kassis e Alexandre del Valle affermano che l\u2019Occidente ha sbagliato nel promuovere la \u201cprimavera araba\u201d \u2012 rapidamente trasformatasi in un \u201cinverno islamista\u201d \u2012 e propongono soluzioni per una transizione siriana e la pace basate sul pragmatismo e sul dialogo politico. Nessuna soluzione potr\u00e0 mai trovarsi in Siria \u2012 sostengono gli autori\u00a0\u2013 escludendo dalla concertazione la Russia, l\u2019Iran e lo stesso regime di Damasco, il quale non \u00e8 solo \u201cparte del problema\u201d ma anche \u201cdella soluzione\u201d.\nNel suo saggio pubblicato nel 2016 in Francia, fra poco pubblicato in Italia, Alexandre Del Valle spiega che il principale errore geopolitico dell\u2019Occidente consiste nel rifiutarsi di individuare il vero e principale nemico nel totalitarismo islamista e di continuare a ragionare con le rappresentazioni geostrategiche della Guerra Fredda. Questo spiega, secondo Del Valle, il fatto che la NATO, gli Stati Uniti e anche l'Unione europea continuano a definire la Russia post-sovietica di Putin come il nemico principale. Del Valle dice che il vero nemico non \u00e8 un paese che ha valori diversi dai nostri, che non rispetta i diritti dell'Uomo (Russia, Siria, etc) o trascura i diritti delle minoranze, non chi \u00e8 anti-democratico o \"sfida i valori politicamente corretti dell'Occidente\", ma chi viene a farci la guerra concretamente sul nostro territorio, chi minaccia la nostra popolazione (o la vuole fanatizzare), il nostro territorio (che i salafisti-jihadisti violenti o non violenti ambiscono di conquistare) e il nostro modo di vivere. Il nemico non \u00e8 il terrorismo (che \u00e8 solo un modo d'azione) ma le organizzazioni fanatiche che appoggiano sia il terrorismo jihadista che un proselitismo neo-imperiale pi\u00f9 \"pacifico\" sponsorizzato dagli \u00abstrani amici\u00bb sunniti del Golfo. Se l'Occidente non riesce a trasmettere i suoi valori e la sua cultura agli immigrati islamici, e se non sapr\u00e0 controllare le moschee e le reti di rappresentazione dell'islam, allora una parte sempre pi\u00f9 numerosa delle comunit\u00e0 islamiche d'Europa diventer\u00e0 nemica e si comporter\u00e0 come una quinta colonna che creer\u00e0 sempre pi\u00f9 problemi di integrazione e anche di sicurezza. Del Valle spiega dal 1997 che per troppi decenni si \u00e8 consentito agli islamisti radicali di penetrare nelle \"societ\u00e0 aperte\", indebolite dal politicamente corretto e da un suicida senso di colpa. Del Valle dedica questo libro al famoso studioso austriaco-inglese Karl Popper che aveva gi\u00e0 avvertito nel 1945 nel suo saggio: \"The open society and its enemies\", che se la tolleranza permette di fare venire e crescere i seguaci dell'intolleranza, allora la societ\u00e0 tollerante sta ammazzando se stessa..\nPubblicazioni in Francia, Italia, Portogallo, Brasile, ecc"}
{"id": "939962", "revid": "599013", "url": "https://it.wikipedia.org/wiki?curid=939962", "title": "Thor Hushovd", "text": "\u00c8 stato un velocista atipico, capace di buone prestazioni anche a cronometro e sulle medie salite. In carriera ha vinto il Campionato del mondo a cronometro Under-23 nel 1998, la Gand-Wevelgem 2006, la Omloop Het Nieuwsblad 2009, il Campionato del mondo Elite nel 2010, una tappa al Giro d'Italia, dieci al Tour de France, tre alla Vuelta a Espa\u00f1a, oltre a sei titoli nazionali, tre in linea e tre a cronometro. Si \u00e8 aggiudicato anche la maglia verde al Tour de France nel 2005 e nel 2009, e la maglia azzurra alla Vuelta a Espa\u00f1a nel 2006.\nCarriera.\nGli esordi.\nThor Hushovd nasce il 18 gennaio del 1978 a Grimstad, piccola cittadina della Norvegia meridionale affacciata sullo Skagerrak, lo stretto del Mare del Nord che separa la Danimarca dalla stessa Norvegia.\nSeguendo le orme del fratello maggiore, Thor inizia a gareggiare in bicicletta a dieci anni, nel 1988, sostenuto dai genitori ed in modo particolare dal padre, ex saltatore con gli sci che oltre ad accompagnarlo alle corse gli fa da meccanico e lo aiuta economicamente fino a quando il ragazzo non entra in una squadra di buon livello. Viene seguito e spesso consigliato anche da Dag Otto Lauritzen il primo norvegese a vincere una tappa al Tour de France, anche lui nativo di Grimstad e all'epoca piuttosto famoso, che per Thor diventa un modello da seguire, un compagno di allenamenti oltre che un amico. Al ciclismo Hushovd alterna lo sci di fondo che pratica anche a livello agonistico con buoni risultati. Negli anni in cui gareggia nella categoria juniores, il 1995 e il 1996 con il Grenland SK, si mette in mostra soprattutto per le qualit\u00e0 di cronoman tanto da conquistare due titoli nazionali, il Campionato nordico e il decimo posto ai Mondiali. Si impone anche nella prova in linea del Campionato norvegese di categoria.\nNel primo anno tra gli Under 23, il 1997, vince quattro tappe al Ringerike Grand Prix, importante corsa norvegese aperta a dilettanti e professionisti. Nel 1998 trionfa in due prestigiose classiche dilettantistiche quali la Paris-Roubaix Espoirs e alla Paris-Tours Espoirs che gli permettono di aggiudicarsi la Coppa del mondo riservata agli Under 23. Il 6 ottobre in occasione della prova a cronometro per gli Under 23 ai Campionati del mondo nei Paesi Bassi copre i 32,8 chilometri tra Maastricht e Valkenburg in poco pi\u00f9 di 43 minuti ad una media superiore ai 45 chilometri orari conquistando la medaglia d'oro a soli venti anni. Tre giorni dopo si piazza al quinto posto nella prova in linea. Nel 1999 vince ventidue corse imponendosi spesso nelle gare in linea ma anche in brevi corse a tappe. Nel settembre del 1999 debutta come stagista con la squadra professionistica francese francese Cr\u00e9dit Agricole ottenendo subito un quinto posto nella quarta tappa del Tour de l'Avenir dove vince la volata del gruppo inseguitore ad alcuni minuti dai primi classificati. Dopo l'esperienza da stagista firma con la squadra francese un contratto da professionista a partire dal 2000.\nProfessionista con la Cr\u00e9dit Agricole (2000-2008).\nDopo la brillante carriera tra gli Under 23 e l'esperienza da stagista viene assunto come professionista nel 2000 dalla Cr\u00e9dit Agricole squadra francese per la quale garegger\u00e0 fino al 2008, anno della chiusura del team.\nIl debutto.\nNel 2000 abbandona la Norvegia per trasferirsi a vivere in Francia dove inizialmente viene molto aiutato dai compagni di squadra della Cr\u00e9dit Agricole Jens Voigt e Stuart O'Grady. Ottiene il primo risultato positivo a marzo in una lunga tappa della Tirreno-Adriatico dove si piazza al nono posto nella volata vinta da Erik Zabel su Mario Cipollini. In aprile partecipa alla Parigi-Roubaix vinta da Johan Museeuw in cui si ritirano oltre cento atleti. Per Thor, che due anni prima aveva vinto la Paris-Roubaix Espoirs, \u00e8 la prima partecipazione con i professionisti e tagliare il traguardo, anche se molto lontano dai primi classificati, \u00e8 un ottimo risultato per un debuttante nonch\u00e9 una cosa piuttosto rara. Trionfare all\"'Inferno del Nord\", cos\u00ec viene chiamata la Parigi-Roubaix, diventa il sogno sportivo del norvegese, il traguardo pi\u00f9 ambito. Conclude la stagione in modo positivo con un bottino di cinque vittorie e porta a termine anche la Parigi-Tours e il Campionato del mondo dimostrando buone qualit\u00e0 per le classiche nonostante la giovane et\u00e0.\nPositiva \u00e8 anche la stagione 2001 in cui Hushovd si aggiudica otto corse vincendo tappe a cronometro, in linea e la classifica generale del Tour de Normandie, del Postgirot Open e della Paris-Corr\u00e8ze. Debutta al Tour de France contribuendo in modo importante alla vittoria della Cr\u00e9dit Agricole nella quinta tappa, una cronosquadre di 67 chilometri da Verdun a Bar-le-Duc che permette a Stuart O'Grady di mantenere la maglia gialla, salvo poi ritirarsi dopo alcune tappe. Porta invece a termine la Milano-Sanremo e il Giro delle Fiandre, disputate per la prima volta, e la Parigi-Tours, vinta con un ridottissimo distacco da Richard Virenque, dove viene battuto nella volata per il secondo post da \u00d3scar Freire ed Erik Zabel confermandosi come corridore da classiche.\nLe prime vittorie importanti.\nPer prepararsi al meglio per il 2002, in particolare per le classiche, cambia la preparazione agonistica invernale diminuendo gli allenamenti in palestra per aumentare le uscite in bici. La stagione si riveler\u00e0 al di sotto delle aspettative con tre soli successi complici la caduta alla Paris-Nice quando sta per raggiungere la forma migliore e forse la pressione eccessiva della squadra nei confronto del ragazzo. Partecipa alla Milano-Sanremo, al Giro delle Fiandre e alla Parigi-Roubaix concludendole tutte senza acuti. In occasione della diciottesima tappa del Tour de France da Cluses a Bourg-en-Bresse, dopo una lunga fuga batte in una volata a tre Christophe Mengin e Jakob Piil conquistando la sua prima vittoria nella corsa francese. Il mese successivo si laurea per la prima volta campione norvegese a cronometro. Durante la stagione prende contatto con la EDS-Fakta, squadra danese in cui milita il suo amico e connazionale Kurt Asle Arvesen, per correre dal 2003 ma la trattativa non va in porto dopo le rassicurazioni ricevute da Roger Legeay, direttore sportivo della Cr\u00e9dit Agricole, che vuole rendere la squadra pi\u00f9 competitiva per le classiche e il Tour de France, obiettivi principali di Hushovd. In un'intervista a fine stagione il norvegese dichiara di avere commesso un errore a contrattare con la EDS-Fakta, di non avere screzi con Roger Legeay e di trovarsi bene con i compagni della Cr\u00e9dit Agricole.\nLa prima parte della stagione 2003, a causa di una errata ed eccessiva preparazione durante l'inverno, si rivela negativa tanto che Hushond non partecipa a nessuna classica. Le cose migliorano verso l'estate e dopo le vittorie di tappa alla Vuelta a Castilla y Le\u00f3n e al Crit\u00e9rium du Dauphin\u00e9 disputa un buon Tour de France in cui non vince alcuna frazione ma ottiene alcuni piazzamenti sprintando con velocisti quali Baden Cooke e Alessandro Petacchi, e a settembre si impone nel Grote Prijs Jef Scherens centrando la terza vittoria dell'anno. Una successiva caduta ne compromette il finale di stagione e non partecipa ai Campionati del mondo di Hamilton.\nL'australiano Stuart O'Grady, velocista di punta della Cr\u00e9dit Agricole nelle precedenti stagioni, dal 2004 passa alla Cofidis, e Thor Hushovd diventa il nuovo capitano della squadra francese diretta ancora da Roger Legeay che viene strutturata per supportarlo al meglio nelle classiche e al Tour de France, ancora obittivi stagionali del norvegese. Hushovd non delude le aspettative centrando dieci vittorie. In febbraio si impone in una tappa dell'\u00c9toile de Bess\u00e8ges e nei mesi successivi vince la Classic Haribo in una volata di gruppo, il Grand Prix de Denain dopo uno sprint a due e il Tour de Vend\u00e9e per distacco, che gli consentono di aggiudicarsi la Coppa di Francia. Prende parte anche al Giro delle Fiandre e alla Parigi-Roubaix conclusa in diciassettesima posizione. Nei mesi successivi centra vittorie di tappa al Tour du Languedoc-Roussillon e al Crit\u00e9rium du Dauphin\u00e9 e conquista la medaglia d'oro ai Campionati nazionali norvegesi sia nella prova a cronometro che in linea. Grazie ai piazzamenti nelle prime tappe del Tour de France indossa per un giorno la maglia gialla di leader della corsa. Nella tredicesima tappa, disputata sotto la pioggia da Lamballe a Quimper dove il traguardo \u00e8 posto in cima ad una leggera salita, con una lunghissima volata sorpassa Kim Kirchen, scattato poco prima, e vince lasciandosi alle spalle tra gli altri Erik Zabel che lo preceder\u00e0 nella classifica finale a punti.\nLa svolta della carriera.\nPrepara la stagione 2005 per essere competitivo nelle classiche dove ottiene buoni risultati pur non vincendo alcuna corsa. Alla Milano-Sanremo arriva con il gruppo principale ma sul traguardo della cittadina ligure un imbattibile Alessandro Petacchi vince nettamente la volata lasciandosi alle spalle Danilo Hondo e lo stesso Thor Hushovd che con il terzo posto ottiene il primo podio in una classica monumento. Dopo una fuga con gruppetto di corridori, tra cui Daniele Bennati e Fabian Cancellara, si piazza al quinto posto nella Gent-Wevelgem vinta per distacco e in modo dubbio da Nico Mattan su Juan Antonio Flecha. Conclude la Paris-Roubaix al nono posto a quasi quattro minuti dal vincitore Tom Boonen, tagliando il traguardo per la prima volta nei primi dieci classificati. Nei mesi successivi vince quattro gare compresa la prova a cronometro dei Campionati norvegesi. Al Tour de France Hushovd ottiene numerosi piazzamenti ma nessuna vittoria di tappa. Lotta per\u00f2 con Tom Boonen, poi ritirato, Stuart O'Grady e Robbie McEwen per la classifica a punti, ambita dai velocisti, il cui leader si distingue dalla maglia verde che indossa. Dopo tre settimane di corsa Thor si aggiudica la speciale classifica indossando la maglia verde sul podio finale di Parigi. Questo successo lo consacra tra i corridori pi\u00f9 forti al mondo e tra i migliori sportivi norvegesi tanto da vincere il prestigioso \"Premio popolare dello sport\", per la prima volta assegnato ad un ciclista. L'ultima vittoria stagionale arriva nella quinta tappa della Vuelta a Espa\u00f1a da Alc\u00e1zar de San Juan a Cuenca.\nIl 2006 \u00e8 una delle migliori stagioni per Thor Hushovd dal punto di vista qualitativo. Si mette in mostra alla Tirreno-Adriatico battendo in volata Alessandro Petacchi e \u00d3scar Freire nella quarta tappa di oltre duecento chilometri, la pi\u00f9 lunga della corsa. Dopo il piazzamento alla Milano-Sanremo, vince la Gent-Wevelgem, una delle tre classiche del pav\u00e9, regolando in volata David Kopp, Alessandro Petacchi e Filippo Pozzato conquistando il suo primo successo in una classica. Vince poi una tappa alla Volta Ciclista a Catalunya e una al Crit\u00e9rium du Dauphin\u00e9 Lib\u00e9r\u00e9 prima di partecipare al Tour de France orfano di numerosi protagonisti coinvolti nell'Operaci\u00f3n Puerto. A Strasburgo Thor vince il cronoprologo che gli consente di indossare la maglia gialla di leader della corsa. Durante la volata conclusiva della seconda tappa urta un oggetto tagliente che sporge dalle transenne laterali procurandosi una profonda ferita al braccio, conclude in nona posizione e perde la maglia gialla. Nonostante i quattro punti di sutura non si ritira dalla corsa e nella tappa successiva disputa la volata dove viene battuto da Robbie McEwen e Tom Boonen ma riconquista la maglia gialla che perder\u00e0 definitivamente il giorno dopo. Nella ventesima e ultima tappa con arrivo sugli Champs-Elys\u00e9es, nel centro di Parigi, batte in volata Robbie McEwen ed Erik Zabel. Grazie ai buoni piazzamenti nelle prime tappe della Vuelta a Espa\u00f1a indossa per tre giorni la maglia oro che distingueva il leader della classifica generale, batte in volata Andr\u00e9 Greipel ed Erik Zabel nella quinta frazione e si aggiudica la classifica a punti all'epoca contraddistinta dalla maglia azzurra. Conclude la stagione all'undicesimo posto del ProTour il suo migliore piazzamento nella classifica mondiale.\nGli ultimi anni con la squadra francese.\nIl 2007 di Thor Hushovd non \u00e8 agli stessi livelli dell'anno precedente. Prepara la stagione in vista delle classiche ma causa di problemi di salute \u00e8 costretto a saltare la Milano-Sanremo e non riesce a ritrovare la forma per le classiche del pav\u00e9 a cui partecipa senza successo. Al Giro d'Italia si piazza al secondo posto nella settima tappa di oltre duecentocinquanta chilometri da Spoleto a Scarperia, la pi\u00f9 lunga della corsa, battuto in volata da Alessandro Petacchi. Ad un controllo antidoping durante questo stesso Giro d'Italia, Alessandro Petacchi viene trovato positivo e nel 2008 squalificato e privato delle vittorie ottenute al Giro del 2007. La vittoria nella tappa di Scarperia viene assegnata ad Hushovd, secondo classificato, che ne diventa il vincitore a tavolino\n. Affronta il Tour de France con una buona condizione e dopo il secondo posto nella prima tappa e la caduta nella seconda supera in volata Robert Hunter, \u00d3scar Freire ed Erik Zabel sul traguardo di Joigny, quarta tappa, centrando il primo successo della stagione. \u00c8 secondo nell'ultima tappa con arrivo sugli Champs-Elys\u00e9e preceduto da Daniele Bennati. Conclude la stagione ottenendo altri piazzamenti ma nessuna vittoria.\nNella prima parte della stagione 2008 vince cinque corse, imponendosi in tappe in linea e brevi prologhi a cronometro, arriva terzo al traguardo dell'Omloop Het Volk, nono alla Milano-Sanremo e quindicesimo alla Gent-Wevelgem. Prima dell'estate la banca francese Cr\u00e9dit Agricole, annuncia che abbandoner\u00e0 la sponsorizzazione della squadra ciclistica, il team manager Roger Legeay non trova un nuovo finanziatore e la squadra probabilmente chiuder\u00e0 a fine anno. Anche se in un clima di incertezza per il futuro, Hushovd prende il via del Tour de France con il chiaro intento di conquistare la maglia verde della classifica a punti, supportato da una squadra completamente strutturata per le sue esigenze, una delle migliori che abbia mai avuto a disposizione. Vince la seconda tappa disputata su un percorso collinare tra Auray e Saint-Brieuc regolando in volata Kim Kirchen e Gerald Ciolek. Nelle tappe successive ottiene numerosi piazzamenti ma non sufficienti per aggiudicarsi l'ambita maglia verde, vinta da \u00d3scar Freire con Hushovd secondo. In settembre Thor Hushovd firma un contratto con il Cerv\u00e9lo TestTeam per la stagione successiva visto che la Cr\u00e9dit Agricole conferma di abbandonare l'attivit\u00e0 gareggiando per l'ultima volta alla Paris-Tours.\nI successi con la Cerv\u00e9lo Test Team (2009-2010).\nDopo nove anni con la Cr\u00e9dit Agricole chiusa alla fine della stagione precedente, Thor Hushovd gareggia nel 2009 e 2010 con la Cerv\u00e9lo TestTeam, squadra svizzera con licenza Professional Continental, dove si accasa anche Carlos Sastre vincitore nella passata stagione del Tour de France.\nHushovd debutta con la nuova maglia in febbraio al Tour of California dove vince la terza tappa. A fine febbraio vince l'Omloop Het Nieuwsblad, prima classica del pav\u00e8 della stagione, battendo in volata Kevyn Ista, Juan Antonio Flecha e Greg Van Avermaet. In marzo si piazza terzo alla Milano-Sanremo vinta da Mark Cavendish su Heinrich Haussler, compagno di squadra di Thor. Dopo il quarto posto all'E3 Prijs Vlaanderen partecipa alla Paris-Roubaix dove va in fuga con Tom Boonen, Filippo Pozzato, Juan Antonio Flecha, Leif Hoste e Johan Vansummeren dopo il difficile tratto in pav\u00e9 della foresta di Arenberg. Al Carrefour de l'Arbre, altro settore in pav\u00e9 a quindici chilometri dal traguardo, Hushovd scatta seguito solo da Boonen ma in seguito urta una bandiera pubblicitaria e cade rimanendo attardato. Sul traguardo di Roubaix si impone Tom Boonen che precede di quasi un minuto Pozzato, mentre Thor Hushovd vince la volata per il terzo posto battendo Hoste.\nAl Tour de France lotta per la maglia verde della classifica a punti sfruttando ogni occasione per guadagnare qualche punto. Nella sesta tappa con arrivo a Barcellona, in Spagna, il traguardo \u00e8 posto dopo un tratto di strada in leggera salita dove il norvegese con una potente volata batte \u00d3scar Freire e Jos\u00e9 Joaqu\u00edn Rojas. Nella tredicesima tappa vinta per distacco dal compagno di squadra Heinrich Haussler Thor riesce, unico velocista, ad arrivare con il gruppo dei migliori piazzandosi in sesta posizione. Il giorno successivo, nella volata per un piazzamento sul traguardo di Besan\u00e7on, viene stretto contro le transenne da Mark Cavendish che dopo il reclamo dello stesso Hushovd viene squalificato per volata scorretta. Thor si rende ancora protagonista in una difficile tappa di montagna poi vinta da Fr\u00e4nk Schleck, la diciassettesima da Bourg-Saint-Maurice a Le Grand-Bornand, dove va in fuga da solo conquistando i punti dei traguardi volanti. Questi risultati unitamente a numerosi piazzamenti in volata gli consentono di aggiudicarsi per la seconda volta la maglia verde battendo il giovane e velocissimo Mark Cavendish, assoluto dominatore delle volate.\nCampione del mondo.\nNella prima parte del 2010 Hushovd ottiene buoni piazzamenti tra cui i sesti posti alla Kuurne-Bruxelles-Kuurne e alla Milano-Sanremo vinta dopo una volata di gruppo da \u00d3scar Freire, al terzo successo nella \"Classicissima\". Alla Paris-Roubaix \u00e8 nel gruppo dei migliori quando Fabian Cancellara scatta da solo guadagnando velocemente un discreto vantaggio. Solo Juan Antonio Flecha e lo stesso Thor Hushovd provano a riprenderlo ma Cancellara \u00e8 ormai troppo lontano e taglia il traguardo in solitaria, mentre il norvegese vince la volata a due per il secondo posto. Nei mesi successivi la vittoria di Fabian Cancellara viene messa in discussione in quanto si sospetta che il corridore svizzero abbia utilizzato una bicicletta dotata di un motore elettrico azionabile tramite un tasto nascosto sotto il manubrio\nIn maggio, durante un'uscita in bicicletta con altri corridori, in un tratto di pista ciclabile nei pressi di Arma di Taggia, per evitare una bambina che gli taglia la strada cade procurandosi la frattura della clavicola che rischia di comprometterne il prosieguo della stagione. Ritorna invece in corsa il mese successivo, in occasione dei Campionati nazionali e conquista la medaglia d'oro nella prova in linea. Al Tour de France vince la difficile tappa di Arenberg, caratterizzata dalla presenza di settori in pav\u00e9 che la rendono simile all\"'Inferno del Nord\", tanto che Thor commenter\u00e0 questo successo dicendo: \u00ab [...] Quasi come vincere la Roubaix, che non ho mai vinto\u00bb. Lotta anche per la classifica a punti, indossando per undici giorni la maglia verde, poi vinta da Alessandro Petacchi. Vince quindi la sesta tappa della Vuelta a Espa\u00f1a regolando in volata Daniele Bennati e Grega Bole, viene battuto da Mark Cavendish nella tredicesima per poi ritirarsi dopo alcune tappe.\nIl 3 ottobre partecipa alla prova in linea dei Campionati del mondo disputata su un facile tratto in linea tra Melbourne e Geelong dove poi si ripete per undici volte un circuito con due strappi lontani dall'arrivo posto in leggera salita. Il circuito non sembra adatto ai velocisti e Hushovd, che pu\u00f2 contare solo su due compagni di squadra, Edvald Boasson Hagen e Alexander Kristoff, non \u00e8 considerato tra i favoriti assoluti. All'ultimo giro Hushovd \u00e8 nel gruppo di testa formato da una quarantina di corridori quando scatta Philippe Gilbert che sembra destinato ad arrivare al traguardo da solo ma viene rallentato dal vento contrario facilitando il rientro del gruppo. L'azione del belga dimezza il gruppo che si giocher\u00e0 la vittoria in volata. Partono per primi Matti Breschel e Allan Davis, rispettivamente secondo e terzo al traguardo, superati nettamente da Thor Hushovd, che diventa il primo norvegese a vincere il Campionato del mondo su strada riservato ai professionisti ottenendo il pi\u00f9 importante successo della carriera. Una delle prime persone a congratularsi con Thor \u00e8 Harald V di Norvegia, Sovrano del Regno e appassionato sportivo, che gli invia un sms di felicitazioni. La vittoria del Campionato mondiale porta al corridore norvegese una grande popolarit\u00e0 nel suo Paese dove viene anche nominato \"Sportivo dell'anno\".\nDopo la vittoria del Mondiale decide di concludere in anticipo la stagione non potendo partecipare alla Parigi-Tours a causa del mancato invito della sua squadra, ma su richiesta dell'RCS accetta di disputare il Gran Piemonte e il Giro di Lombardia dove sfoggia per la prima volta la maglia iridata. A fine stagione la Cerv\u00e9lo, fabbrica canadese di biciclette chiude la squadra ufficiale, il Cerv\u00e9lo TestTeam per diventare sponsor e fornitore tecnico del Team statunitense Garmin, con cui si accasa anche Hushovd.\nLa stagione iridata con la Garmin-Cerv\u00e9lo (2011).\nNel 2011 passa al Team Garmin-Cerv\u00e9lo, squadra statunitense con licenza World Tour, con un contratto annuale di 1,2 milioni di euro.\nDebutta in febbraio al Tour of Oman. Alla Milano-Sanremo partecipa come favorito ma viene coinvolto in una caduta a cento chilometri dal traguardo e conclude nelle ultime posizioni. Si piazza ottavo alla Parigi-Roubaix vinta per distacco dal compagno di squadra Johan Vansummeren.\nIn giugno ottiene il primo successo in maglia iridata, battendo in volata Peter Sagan e Marco Marcato nella quarta tappa del Tour de Suisse. A fine mese conquista la medaglia di bronzo nella prova in linea ai Campionati norvegesi.\nNella prima tappa del Tour de France, con arrivo in leggera salita a Mont des Alouettes Les Herbiers, arriva terzo a sei secondi dal vincitore Philippe Gilbert. La Garmin vince la cronosquadre del giorno seguente consentendo a Hushovd di conquistare la maglia gialla che indosser\u00e0 per sette giorni. Il 15 luglio vince la tredicesima tappa da Pau a Lourdes: dopo una lunga fuga con altri corridori, tra cui Alessandro Petacchi, arriva in cima al Colle d'Aubisque in terza posizione preceduto dallo scalatore francese David Moncouti\u00e9 e da J\u00e9r\u00e9my Roy, li raggiunge nella lunga discesa, li stacca nel tratto in pianura e taglia il traguardo tutto solo. Quattro giorni dopo vince la sedicesima tappa da Saint-Paul-Trois-Ch\u00e2teaux a Gap battendo allo sprint, dopo una bella fuga, il connazionale Edvald Boasson Hagen. Conclude al sessantottesimo posto della classifica generale, il suo miglior risultato in carriera.\nIn agosto firma un contratto triennale con la squadra statunitense BMC Racing Team, valido a partire dalla stagione 2012.\nNel finale di stagione, dopo il quarto posto al Grand Prix de Ouest-France e una vittoria di tappa al Tour of Britain, partecipa ai campionati del mondo in Danimarca partendo come uno dei favoriti. Viene per\u00f2 coinvolto in una caduta e non riesce pi\u00f9 a rientrare nel gruppo principale concludendo la corsa al centosettantesimo posto.\nGli anni con la BMC Racing Team (2012-).\nDalla stagione 2012 gareggia con la BMC Racing Team, squadra statunitense con licenza World Tour.\nDebutta in febbraio al Tour of Qatar, partecipa poi al Tour du Haut-Var, alla Omloop Het Nieuwsblad e in marzo alla Paris-Nice. \u00c8 costretto a saltare la Milano-Sanremo, uno dei suoi obiettivi stagionali, a causa della febbre. In seguito si ritira all'E3 Harelbeke, conclude attardato la Gent-Wevelgem e il Ronde van Vlaanderen. Alla Paris-Roubaix cade in un tratto di strada asfaltata non riuscendo pi\u00f9 a rientrare sul gruppo dei migliori e conclude la gara in quattordicesima posizione. In maggio partecipa per la seconda volta al Giro d'Italia ottenendo un settimo posto nella seconda tappa, un sesto nella terza e si ritira nel corso della sesta tappa. A causa di un'infezione virale e di un'infiammazione muscolare \u00e8 poi costretto a saltare la seconda parte della stagione, compresi il Tour de France, i Giochi olimpici di Londra e i campionati del mondo nel Limburgo. Conclude la stagione al duecentoventicinquesimo posto nella classifica del World Tour e per la prima volta in carriera non ottiene vittorie.\nIl ritorno alla vittoria.\nDebutta in gennaio al Tour de San Luis in Argentina ma si ritira. Dopo aver ottenuto l'ottavo posto in una tappa del Tour M\u00e9diterran\u00e9en, vince la prima tappa al Tour du Haut-Var, tornando alla vittoria dopo diciassette mesi, e si piazza al quinto posto della classifica generale. Disputa una buona Tirreno-Adriatico, dove ottiene un piazzamento nella difficile tappa di Porto Sant'Elpidio, ma \u00e8 costretto al ritiro alla Milano-Sanremo, caratterizzata da freddo, pioggia e neve. Alle classiche del pav\u00e9 si piazza diciassettesimo alla Gand-Wevelgem e, dopo il ritiro al Giro delle Fiandre, trentacinquesimo alla Parigi-Roubaix. In seguito ottiene solo qualche piazzamento al Tour of California e al Crit\u00e9rium du Dauphin\u00e9.\nIn giugno in occasione dei Campionati nazionali conquista la medaglia d'argento nella prova a cronometro, battuto solo da Edvald Boasson Hagen, e la medaglia d'oro nella prova in linea dove vince per distacco su Kristoff, Boasson Hagen, Rasch e Nordhaug. Un paio di settimane dopo vince la terza tappa dell'\u00d6sterreich-Rundfahrt regolando in volata il compagno di squadra Daniel Oss e Gianni Meersman. Al Tour de Pologne vince la terza e la quinta tappa entrambe in volata. In agosto si aggiudica la classifica generale dell'Arctic Race of Norway, breve corsa a tappe norvegese, dopo aver vinto la seconda e la quarta tappa. Sempre in Norvegia partecipa, con la maglia della Nazionale, al Tour des Fjords ottenendo solo un paio di piazzamenti. Tra la fine di agosto e settembre raccoglie altri buoni risultati: ottavo alla Vattenfall Cyclassics, sesto al Grand Prix de Ouest-France, entrambi prove del World Tour, e quarto al Grand Prix d'Isbergues - Pas de Calais. Ai Campionati del mondo in Toscana si ritira. In ottobre vince la prima tappa del Tour of Beijing regolando in volata Luka Mezgec, Nicholas Maes e Alessandro Petacchi, ma il giorno dopo si ritira per motivi familiari\nIl 2014.\nThor Hushovd affronta il 2014, la sua quindicesima stagione tra i professionisti, la terza con la BMC Racing Team, con l'obiettivo di vincere una classica, in particolare la Parigi-Roubaix, disputare il Tour de France dopo due anni di assenza togliendosi qualche soddisfazione, e sfruttare ogni opportunit\u00e0 di vittoria per ripagare la fiducia della squadra dopo due anni parzialmente deludenti. Dopo il debutto ad inizio febbraio al Dubai Tour, concluso con una buona condizione, partecipa al Tour M\u00e9diterran\u00e9en con l'ambizione di centrare il primo successo stagionale ma viene battuto da John Degenkolb nell'unica volata disputata aiutando poi il compagno di squadra Stephen Cummings a conquistare la classifica generale. In occasione della seconda tappa del Tour du Haut Var, a fine mese, entra in una fuga con altri sette corridori subito dopo la partenza, stacca tutti gli altri fuggitivi quando mancano cinquanta chilometri all'arrivo, incrementa il vantaggio nonostante il tracciato non si adatti alle sue caratteristiche ma viene ripreso dal gruppo principale a dodici chilometri dal traguardo. Parte come uno dei favoriti alla Omloop Het Nieuwsblad ma \u00e8 costretto al ritiro in seguito ad una caduta senza gravi conseguenze.\nAll'inizio di giugno la dirigenza della BMC Racing Team comunica telefonicamente a Thor Hushovd che non gli verr\u00e0 rinnovato il contratto per la stagione successiva\nVita privata.\nThor Hushovd \u00e8 sposato con Susanne Haaheim e hanno due figli, Isabel nata nel 2009 e Niklas nel 2012. Risiedono in un appartamento nel Principato di Monaco ma quando \u00e8 possibile ritornano in Norvegia dove possiedono una casa con giardino sul lungomare di Grimstad. In precedenza Hushovd ha abitato in Francia, vicino a Perpignano, e in Svizzera.\nHushovd \u00e8 laureato in economia e commercio. Oltre il norvegese bokm\u00e5l, sua linguamadre, parla correntemente il francese, l'inglese e lo spagnolo. Dal 2010 \u00e8 titolare del Team Sparebanken S\u00f8r, squadra ciclistica norvegese con licenza UCI Continental. Nel 2013 diventa azionista della \"Bank Norwegian\" investendo nove milioni di corone.\nAmbasciatore della \"Kreftforeningen\", associazione norvegese per la lotta contro il cancro, nel 2010 Thor vende all'asta la maglia di campione nazionale con cui vinse la terza tappa al Tour de France 2010 per 50\u00a0000 corone, devolvendo poi il ricavato all'associazione. Allo stesso ente dona anche le 50\u00a0000 corone del premio di \"Personalit\u00e0 norvegese dell'anno\" messe in palio dalla rivista \"VG\". Nel 2011 partecipa alla raccolta di fondi dell'Associazione dei bambini cardiopatici dell'Aust-Agder per il reparto pediatrico dell'ospedale di Arendal, mettendo all'asta la maglia gialla conquistata al Tour de France 2011. Nel 2013 \u00e8 protagonista di un video intitolato \"Condividi la strada\" girato in Norvegia per incentivare la guida prudente e sicura sulle strade pubbliche."}
{"id": "939968", "revid": "92723", "url": "https://it.wikipedia.org/wiki?curid=939968", "title": "I Classici del Giallo Mondadori", "text": "I Classici del Giallo Mondadori \u00e8 una collana di narrativa poliziesca della Arnoldo Mondadori Editore con uscite mensili. Il primo volume della collana, \"Perry Mason e il pugno nell'occhio\" di Erle Stanley Gardner, fu pubblicato nel 1967. \nNei suoi numeri vengono riproposti racconti e romanzi polizieschi gi\u00e0 usciti nella collana Il Giallo Mondadori, tuttavia alcune volte sono pubblicati inediti di autori importanti, diventati col passare degli anni veri \"classici\" del genere \"giallo\".\nDal luglio 2009 inizia la pubblicazione di una serie di articoli in appendice alla collana, \"I segreti del giallo\", piccoli saggi che indagano i meccanismi del genere giallo. A partire dal luglio 2011 la testata reca come titolo Il Giallo Mondadori - Classici.\nDal luglio 2013, vengono siglati come \"Gialli Oro\" e \"Classici Oro\" dei volumi usciti nei mesi estivi (luglio e agosto), con numerazione a s\u00e9 stante come supplementi. Dal luglio 2015 le uscite della collana sono state stabilizzate in una al mese."}
{"id": "939970", "revid": "1127805", "url": "https://it.wikipedia.org/wiki?curid=939970", "title": "Andare camminare lavorare e altri discorsi", "text": "Andare camminare lavorare e altri discorsi \u00e8 una raccolta antologica del cantautore italiano Piero Ciampi, pubblicata nel 1975.\nDescrizione.\nLa raccolta antologica, pubblicata in doppio LP dalla RCA Italiana, contiene brani tratti dai precedenti album pi\u00f9 due inediti, \"Andare camminare lavorare\" e \"Cristo tra i chitarristi\", pubblicati sui due lati del singolo \"Andare camminare lavorare\", pubblicato in formato 7\" dalla RCA Italiana, con numero di catalogo TPBO 1091."}
{"id": "939972", "revid": "31789", "url": "https://it.wikipedia.org/wiki?curid=939972", "title": "Portonovo", "text": "Portonovo \u00e8 una contrada del Poggio di Ancona; \u00e8 un noto centro turistico, balneare ed artistico, affacciato sull'omonima baia.\nGeografia fisica.\nTerritorio.\nPortonovo \u00e8 una contrada della frazione del Poggio di Ancona, facente parte dell'Ottavo consiglio territoriale e parte integrante del parco regionale del Conero. Il suo territorio \u00e8 accidentato, con vallecole e collinette quasi completamente ricoperte da macchia mediterranea; \u00e8 dominato dalla massiccia presenza di Monte Conero che con le sue rupi, alte in questo punto circa 400 metri, delimita l'area a sud; a nord invece Portonovo si affaccia sul mare con una bianca spiaggia sassosa con andamento sinuoso e che verso ovest si incurva a formare la baia che ha dato il nome alla localit\u00e0. Nella spiaggia si alternano tratti ghiaiosi e sassosi, con ciottoli calcarei bianchissimi e arrotondati, considerati una delle peculiarit\u00e0 della localit\u00e0. La presenza dei boschi direttamente a contatto con la spiaggia, unitamente ai panorami aperti verso la mole maestosa del Conero, costituiscono una grande attrattiva della zona.\nPortonovo non \u00e8 un centro abitato: ufficialmente conta un solo abitante. Gli scarsi edifici presenti, non pi\u00f9 di una trentina disseminati nel bosco, sono \"seconde case\" usate perlopi\u00f9 per passare le vacanze. Nella zona sorgono alberghi, vari ristoranti e numerosi bar, anche a ridosso del mare. A Portonovo si trovano anche due campeggi, il maggiore dei quali, gi\u00e0 situato nei pressi della spiaggia, nel 2008 \u00e8 stato spostato a monte, in posizione panoramica. La chiesa medievale di Santa Maria di Portonovo, la settecentesca Torre di Guardia e il Fortino Napoleonico sono i monumenti che, immersi nella vegetazione, testimoniano un passato ricco di storia.Portonovo in estate \u00e8 molto frequentata dagli anconitani e dai turisti, che la raggiungono percorrendo l'unica e ripida strada asfaltata che si stacca dalla provinciale del Conero. La linea 94 di autobus urbani collega Portonovo al centro di Ancona e un servizio navetta gratuita fa la spola con il parcheggio sovrastante situato a ridosso della strada provinciale n\u00b0 1 \"Del Conero\".\nLa spiaggia di Portonovo ha ottenuto la Bandiera Blu nel 2000 e nel 2002; l'assegnazione \u00e8 stata poi sospesa per alcuni anni in attesa del collegamento delle fognature. Nel 2010, completati i lavori, ha nuovamente ottenuto la Bandiera blu, confermata anche negli anni successivi.\nLa parte sud, tra la Torre di Guardia e la chiesa medievale, \u00e8 una zona favorevole alla pratica di windsurf, grazie al vento quasi sempre presente.\nNella zona occidentale si trova un molo artificiale, che dovrebbe essere utilizzato solo per situazioni di emergenza, e che molti bagnanti usano per tuffarsi nel mare.\nI laghi.\nMolto importanti, dal punto di vista paesaggistico ed ambientale, sono i due piccoli laghi di Portonovo: il Lago Profondo ed il Lago del Calcagno o Lago Grande.\nA pochissima distanza dal mare, contengono acqua salmastra, risultante della mescolanza di acqua di mare con acqua dolce. L'acqua marina entra nei laghi durante le mareggiate e infiltrandosi al di sotto della spiaggia; l'acqua dolce proviene invece da sorgenti (nel Lago Grande) o da piccoli immissari temporanei (il torrente Ciriesa, che sfocia nel Lago Profondo).\nL'origine dei laghi \u00e8 collegata alla stessa nascita di Portonovo, che si form\u00f2 in seguito ad una ciclopica frana staccatasi in epoca preistorica dal sovrastante monte Conero.\nLa superficie dei laghi di Portonovo \u00e8 stata purtroppo notevolmente ridotta negli anni cinquanta quando, con un'errata concezione dello sviluppo turistico, si interrarono vaste aree umide per realizzare parcheggi e campeggi (la superficie interrata supera il 50%).\nLa stessa Fonte di Portonovo, che alimentava con le sue acque il Lago Grande e nel passato costituiva una delle attrattive della zona, \u00e8 stata negli stessi anni distrutta per far posto a strutture turistiche.\nOggi il Parco del Conero ha elaborato vari piani di recupero naturalistico dei laghi.\nNell'intento di permettere al Lago Grande l'espansione nella zona originariamente occupata, si \u00e8 gi\u00e0 provveduto allo spostamento di un campeggio in area pi\u00f9 a monte.\nNonostante tutto, i laghi di Portonovo ancor oggi costituiscono un habitat di notevole interesse naturalistico; per quanto riguarda la fauna si ricorda la presenza della gallinella d'acqua, del martin pescatore, del germano reale e della folaga, mentre per la flora, si segnalano la canna di palude, il falasco ed il giunco.\nDintorni.\nSia a nord sia a sud di Portonovo la costa \u00e8 alta e rocciosa, costellata di piccole spiagge e scogliere naturali, raggiungibili camminando lungo la costa, o con la barca, o percorrendo ripidi sentieri. Se ne d\u00e0 di seguito un elenco, senza citare per\u00f2 le varie spiagge urbane di Ancona e di Sirolo.\nSpiagge a nord di Portonovo:\nSpiagge a sud di Portonovo. Sotto le rupi di Monte Conero si estendono tratti di costa a picco, tratti di scogli e varie spiagge libere, raggiungibili camminando lungo la costa e, a volte, effettuando dei tratti a nuoto.\nArte e cultura.\nIl nome trae origine dalla baia, protetta dai venti e dai mari da nord e nord-ovest.\nVicino alla spiaggia si trovano tre edifici di interesse storico-architettonico.\nMonumenti e luoghi d'interesse.\nTre sono i monumenti di Portonovo: la Chiesa di Santa Maria, la torre di Guardia e il Fortino Napoleonico.\nI luoghi panoramici da cui si pu\u00f2 godere di una vista completa su tutta Portonovo sono due: uno nei pressi del bivio della Provinciale del Conero, da cui si ammira tutta la baia, la spiaggia di Mezzavalle, lo scoglio del Trave e il Monte dei Corvi; l'altro \u00e8 lungo la strada di accesso alla localit\u00e0, nei pressi di una curva, e permette di osservare l'intera zona, con i due laghi, i tre monumenti e lo scoglio della Vela.\nChiesa di Santa Maria di Portonovo.\nQuesti versi parlano del soggiorno di San Pier Damiani prima a Fonte Avellana (\"in quel loco\") e poi in una chiesa dedicata a Maria (\"casa di Nostra Donna\") posta sulla riva del mare Adriatico (\"in sul lito adriano\") che, secondo alcuni, sarebbe da identificare nella chiesa e nel convento di Santa Maria di Portonovo; in questa chiesa Pier Damiani avrebbe assunto il nome di \"Pietro peccatore\".\nAlla chiesa di Portonovo e all'icona della Theotokos di Vladimir in essa conservata era molto legato il celebre regista russo Tarkovskij, che ne parla nei suoi diari.\nLa Torre di Guardia.\nChiamata anche \"Torre Clementina\", fu fatta costruire nel 1716 da papa Clemente XI, per contrastare le scorribande dei pirati. Eretta in posizione avanzata per sfruttare appieno il \"gomito\" naturale del Conero, dall'alto di essa i soldati riuscivano a sorvegliare un ampio tratto di costa. Dopo l'Unit\u00e0 d'Italia la torre fu acquistata dal poeta e imprenditore Adolfo De Bosis; divenne con gli anni un luogo di ritiro di poeti, ospitando anche il martire della libert\u00e0 Lauro de Bosis, ultimo dei sette figli di Adolfo, e il vate Gabriele D'Annunzio, coetaneo e grande amico di Adolfo. La Torre di Guardia di Portonovo, nota anche come Torre de Bosis, \u00e8 tuttora di propriet\u00e0 degli eredi della sua famiglia.\nIl Fortino Napoleonico.\nFu costruito nel 1810, durante il Regno d'Italia di Napoleone, con l'intento di impedire lo sbarco di navi appartenenti alla flotta inglese, attratte dalla possibilit\u00e0 di rifornirsi di acqua potabile attingendo alla Fonte di Portonovo. A memento di ci\u00f2, ogni anno viene organizzata una rievocazione storica denominata \"Porto Nuovo 1811\". Il fortino venne costruito per ordine del vicer\u00e9 d'Italia, il generale Eug\u00e8ne de Beauharnais; il progetto della fortificazione si ispira alle costruzioni dell'architetto Francesco di Giorgio Martini. Per la sua costruzione, si pensa, siano state usate anche le pietre dell'ormai distrutto monastero benedettino.\nNel 1860, dopo la battaglia di Castelfidardo e l'entrata delle Marche nel Regno d'Italia, venne meno la funzione militare del fortino e l'edificio cadde in rovina. Negli anni sessanta un ottimo restauro lo ha riportato al suo splendore originale ed ora ospita un albergo.\nFesta della Madonna del mare.\nNel giorno di Ferragosto, gli abitanti della frazione del Poggio festeggiano la \"Madonna del mare\", di cui Portonovo \u00e8 una contrada, organizzano una processione su imbarcazioni in onore delle vittime del mare, fino a raggiungere la chiesa di Santa Maria di Portonovo, dove si svolge la funzione religiosa.\nEconomia.\nPesca.\nMolto attiva \u00e8 la pesca di un frutto di mare di pregio, il m\u00f3sciolo selvatico di Portonovo; \"mosciolo\" \u00e8 il nome locale del mitilo. La pesca \u00e8 praticata dagli abitanti del Poggio, entro il cui territorio ricade Portonovo.\nIl m\u00f3sciolo selvatico di Portonovo \u00e8 un Presidio Slow Food e cresce tra la spiaggia del Passetto di Ancona e la spiaggia dei Sassi Neri di Sirolo ed \u00e8 considerato anche un presidio di bio-sociodiversit\u00e0 dal Comune e dalla Provincia di Ancona. Il guscio del m\u00f3sciolo \u00e8 caratterizzato da uno spesso strato di concrezioni ed oggetto non solo di pesca professionale, ma \u00e8 molto comune la pesca amatoriale; \u00e8 tradizione della zona raccoglierlo sul fondale \"facendo i fiati\", ovvero in apnea. Il sapore del m\u00f3sciolo \u00e8 pi\u00f9 intenso di quello dei mitili d'allevamento.\nTurismo.\nPer quello che riguarda il turismo, Portonovo pu\u00f2 contare sulla presenza di diverse strutture ricettive, come alberghi, ristoranti, campeggi e stabilimenti balneari. La presenza di turisti stranieri non risulta comunque massiccia, in quanto la spiaggia \u00e8 frequentata perlopi\u00f9 da anconetani.\nSono almeno i turisti che ogni estate si recano nelle spiagge di Portonovo: quella del Molo, della Torre, dei Mutilatini, della Capannina.\nRievocazione storica dello scontro armato del 1811.\nLa locale associazione di rievocazione storica \"Comitato promotore Portonuovo 1811\" effettua periodicamente la rievocazione storica nella spiaggia antistante il Fortino napoleonico di uno scontro avvenuto nella baia nel 1811 tra i soldati italo-francesi del Regno Italico, aiutati da corsari locali e unit\u00e0 navali e marines inglesi."}
{"id": "939979", "revid": "729019", "url": "https://it.wikipedia.org/wiki?curid=939979", "title": "Michael Andreas Barclay de Tolly", "text": "Biografia.\nBarclay de Tolly, il pi\u00f9 illustre membro della famiglia Barclay, nacque a Pam\u016b\u0161is (distretto di Joni\u0161kis, Lituania), e crebbe nella provincia baltica di Livonia, che successivamente entr\u00f2 a far parte dell'Impero russo ed ora \u00e8 divisa fra Estonia e Lettonia. Era un baltico tedesco, discendente da una famiglia scozzese stabilitasi in Livonia nel XVII secolo. Suo nonno fu sindaco di Riga, suo padre fu inserito nei ranghi della nobilt\u00e0 russa ed egli entr\u00f2 nell'esercito russo in giovane et\u00e0.\nFra il 1788 e il 1789, Barclay combatt\u00e9 contro l'Impero ottomano, distinguendosi nella presa di O\u010dakiv (Oblast di Mykolaiv) e Akkerman (oggi Belgorod Dnestrovskij nell'Oblast di Odessa). Nel 1790 venne inviato contro gli svedesi e, quattro anni dopo, si batt\u00e9 contro i polacchi. Divenne colonnello nel 1798 e maggior generale nel 1799.\nNella guerra del 1806 contro Napoleone, Barclay si distinse prendendo parte alla battaglia di Pu\u0142tusk nel dicembre 1806 e fu ferito nella battaglia di Eylau (7 febbraio 1807), dove la sua condotta gli valse la promozione a luogotenente generale.\nDopo un periodo di convalescenza, Barclay torn\u00f2 nell'esercito nel 1808, comandando le operazioni contro gli svedesi nel corso della guerra finnica. Nel 1809 si guadagn\u00f2 una reputazione europea per un'operazione condotta nel ghiacciato golfo di Botnia, che gli permise di sorprendere il nemico e conquistare Ume\u00e5 in Svezia. Per questa impresa, immortalata dal poeta russo Baratynskij, venne promosso generale e nominato Governatore della Finlandia. Un anno pi\u00f9 tardi, divenne ministro della guerra, rimanendovi fino a 1813.\nL'invasione napoleonica.\nDurante l'invasione napoleonica della Russia del 1812, Barclay assunse il comando supremo della prima armata russa nell'ovest, la pi\u00f9 grande armata russa che fronteggi\u00f2 Napoleone. Fu egli a proporre la famosa tattica della \"terra bruciata\", che lasci\u00f2 Napoleone in mezzo a una landa desolata mentre egli si ritirava a Car\u00ebvo-Zajmi\u0161\u010de, presso Vjaz'ma, fra Mosca e Smolensk.\nI russi si erano opposti alla nomina di uno straniero a comandante in capo del loro esercito e i suoi detrattori diffusero delle maldicenze contro di lui, dicendo che era una spia di Napoleone. Dopo che Barclay fu costretto dai suoi subalterni e dallo zar a impegnare Napoleone nella Smolensk (17-18 agosto 1812) e sub\u00ec una sconfitta, tutti gli chiesero di rassegnare le dimissioni dal comando, che venne affidato all'anziano veterano generale Kutuzov.\nBarclay comand\u00f2 il fianco destro dell'armata russa alla battaglia di Borodino (7 settembre 1812), con grande valore e chiara visione della situazione, e nel famoso concilio svoltosi a Fili, vicino a Mosca, consigli\u00f2 a Kutuzov di lasciare Mosca indifesa alle truppe napoleoniche. La sua malattia, emersa in quel tempo, lo obblig\u00f2 a lasciare l'esercito subito dopo.\nDopo che Napoleone venne cacciato dalla Russia, il successo delle tattiche di Barclay gli fecero assumere la figura di un eroe romantico, incompreso dai suoi contemporanei e rifiutato dalla corte. La sua popolarit\u00e0 sal\u00ec alle stelle e il suo onore fu riabilitato dallo zar.\nLe campagne estere.\nBarclay venne reintegrato nei ranghi e prese parte alla campagna di Germania. Dopo la morte di Kutuzov, fu nominato ancora una volta comandante in capo dell'armata russa alla battaglia di Bautzen (21 maggio 1813), alla battaglia di Dresda (26-27 agosto 1813), alla battaglia di Kulm (29-30 agosto 1813) e alla battaglia di Lipsia (16-19 ottobre 1813). Nell'ultima battaglia comand\u00f2 la parte centrale delle forze alleate in modo cos\u00ec egregio che lo zar lo nomin\u00f2 conte.\nBarclay prese poi parte all'invasione della Francia nel 1814 e comand\u00f2 la presa di Parigi, ricevendo il bastone di maresciallo in segno di onore. Nel 1815 comand\u00f2 nuovamente le truppe che invasero la Francia e venne elevato al titolo di principe alla fine della guerra.\nBarclay de Tolly mor\u00ec a Insterburg, in Prussia, il 26 maggio 1818, sulla strada di ritorno in patria. I suoi resti, imbalsamati, vennero tumulati in un mausoleo costruito nel 1823 a Elme, in Estonia.\nUna sua grande statua venne eretta di fronte alla Cattedrale di Kazan', a San Pietroburgo, dietro il monumento allo zar Nicola I, mentre un altro monumento venne eretto a Riga.\nBarclay adott\u00f2 il figlio del suo luogotenente Weymarn, poich\u00e9 non ne ebbe di suoi. Il nome di famiglia continu\u00f2 nella forma Barklay de Tolly-Weymarn."}
{"id": "939982", "revid": "228587", "url": "https://it.wikipedia.org/wiki?curid=939982", "title": "Lupia Jazz Orchestra", "text": "La Lupia Jazz Orchestra \u00e8 una \"big band\" italiana.\nNata nel 1945, si \u00e8 evoluta da banda cittadina a big band jazzistica, passando da un repertorio di musiche operistico-sinfoniche a un repertorio che comprende brani della Big Band Era, classici del jazz e arrangiamenti di jazz moderno.\nLe sue performance si distinguono, oltre che per le qualit\u00e0 sonore, per il coinvolgimento nello spettacolo dei musicisti che trascinano il pubblico in un \u201cgioco\u201d di musica, immagini ed emozioni, caratteristiche che hanno permesso all'orchestra di esibirsi in Piazze e Teatri importanti. Memorabili sono stati i concerti all'Universit\u00e0 di Urbino, la partecipazione ad una pi\u00e8ce teatrale futuristica al Goldoni di Venezia, la chiusura del Carnevale di Venezia in una Piazza S. Marco gremita, le esibizioni a \u201cVenezia Suona\u201d, all'apertura della stagione culturale di Rovigo, all'auditorium Pollini di Padova, concerti nel cortile di Palazzo Moroni, sede del Comune di Padova, all'auditorium di Milano, e le varie date nella Marca.\nIn occasione dell'inaugurazione del nuovo terminal marittimo di Venezia, la Band \u00e8 stata gruppo spalla ad un concerto di Alexia. Non meno importanti sono stati i concerti nello straripante teatro Excelsior di Dolo con le cantanti jazz Cheryl Porter, Kimberly Ann Covington e Kay Foster Jackson, il sassofonista Michele Polga ed il trombettista Fabrizio Bosso e in altre occasioni con la cantante Paola Casula.\nRecentemente hanno dato inizio ad una proficua collaborazione con il sassofonista Fabio Petretti con il quale si sono pi\u00f9 volte\nesibiti e ne eseguono delle composizioni.\nStoria.\nBanda Filarmonica Jazzistica.\nNell'immediato dopoguerra Adelino Marchiori, sindaco storico del comune di Campagna Lupia, decise di formare una banda cittadina.\nNacque cos\u00ec la Banda Filarmonica Jazzistica di Campagna Lupia con a capo Adelino Marchiori.\nJazz Band.\nAlla morte del suo fondatore la banda, sotto la direzione del maestro Daniele Trincanato, ha deciso di continuare il percorso musicale e di farsi chiamare Jazz Band di Campagna Lupia. Il gruppo ha iniziato ad abbandonare sempre pi\u00f9 il repertorio bandistico classico a favore di brani jazz pi\u00f9 moderni e adatti a concerti veri e propri.\nLupia Jazz Orchestra.\nNel 2005, in concomitanza con l'incisione del secondo disco (Fourty Brothers), la band ha cambiato nome divenendo la Lupia Jazz Orchestra. Nello stesso anno l'orchestra ha suonato all'Auditorium di Milano assieme alla cantante americana Kimberly Ann Covington. Tale concerto \u00e8 stato registrato ed \u00e8 divenuto un album: Kimberly in Concert.\nOggi il repertorio della Band si radica sui classici della Big Band Era (Duke Ellington, Benny Goodman, Glenn Miller, tra gli altri) per arrivare ad arrangiamenti pi\u00f9 moderni del Jazz contemporaneo (Lenny Stack, David Wolpe, Naohiro Iwai, Gordon Goodwin, Jarry Gray, Dizzy Gillespie, e altri).\nNel 2015, per festeggiare i 75 anni di attivit\u00e0, la Lupia Jazz Orchestra ha inciso un terzo album in studio, Jazz... ato!.\nFormazione attuale.\nL'orchestra \u00e8 composta da circa 30 musicisti divisi in varie sessioni:\nI componenti della band non sono tutti professionisti, con un'alta partecipazione di giovani provenienti dalla scuola di musica Adelino Marchiori."}
{"id": "939985", "revid": "76069", "url": "https://it.wikipedia.org/wiki?curid=939985", "title": "Un Natale rosso sangue (film 2006)", "text": ""}
{"id": "939989", "revid": "110157", "url": "https://it.wikipedia.org/wiki?curid=939989", "title": "Contea di Stark (Ohio)", "text": "Stark \u00e8 una contea dell'area settentrionale dello Stato dell'Ohio negli Stati Uniti.\nGeografia fisica.\nLa contea confina a nord con le contee di Summit e di Portage, a est con le contee di Mahoning e di Columbiana, a sud-est con la contea di Carroll, a ovest con la contea di Medina, a sud con la contea di Tuscarawas e a ovest con la contea di Wayne.\nIl territorio \u00e8 prevalentemente pianeggiante. Nell'area occidentale scorre verso sud il fiume \"Tuscarawas\". \nNell'area centrale scorre verso la foce nel \"Sandy Creek\" il \"Nimishillen Creek\" che si forma a Canton dalla confluenza dei suoi due bracci. Il Sandy Creek ha un percorso tortuoso presso il confine meridionale prima di sfociare nel fiume Tuscarawas. All'estremo nord-est \u00e8 situato il lago \"Berlin\".\nNell'area centrale \u00e8 situata la citt\u00e0 industriale di Canton che \u00e8 la citt\u00e0 pi\u00f9 popolosa della contea e ha le funzioni di capoluogo.\nStoria.\nI primi europei ad arrivare nella regione dell'Ohio furono i francesi con l'esplorazione di Robert de La Salle nel 1669. Nel 1763, al termine della guerra dei sette anni, i francesi cedettero definitivamente la regione agli inglesi.\nL'attuale contea faceva parte del territorio della \"Western Reserve\" assegnato allo Stato del Connecticut. La contea fu istituita nel 1808 e deve il nome al generale statunitense John Stark che si distinse nel corso della battaglia di Bennington nel 1777.\nLa citt\u00e0 di Canton fu fondata nel 1805."}
{"id": "939992", "revid": "287204", "url": "https://it.wikipedia.org/wiki?curid=939992", "title": "Di quella pira", "text": "Di quella pira \u00e8 una popolare cabaletta, tratta dal \"Trovatore\" di Giuseppe Verdi, su libretto di Salvadore Cammarano.\nNel secondo quadro della parte terza, Manrico (tenore) e Leonora (soprano) si trovano all'altare, pronti a sposarsi. Manrico ha appena cantato l'unica aria a lui affidata nell'opera, \u00abAh s\u00ec, ben mio coll'essere\u00bb. Dopo un breve duetto \"nuziale\" (\u00abL'onda de' suoni mistici\u00bb), accompagnato da un organo interno, arriva improvvisamente Ruiz, il luogotenente di Manrico nel conflitto contro il Conte di Luna, e gli rivela che la vecchia zingara Azucena, colei che Manrico ritiene la propria madre, \u00e8 caduta nelle mani dei nemici. Manrico invia Ruiz a raccogliere un drappello di armati, e intona questa celebre cabaletta. L'intervento di Leonora ha luogo prima che l'esecuzione riprenda da capo, come previsto dalle convenzioni del melodramma ottocentesco. La cabaletta si conclude con la partenza di Manrico per la battaglia con cui intende salvare la madre. \nI versi.\nManrico (tenore):\nDi quella pira l'orrendo foco \nTutte le fibre m'arse avvamp\u00f2!...\nEmpi spegnetela, o ch'io tra poco \nCol sangue vostro la spegner\u00f2... \nEra gi\u00e0 figlio pria d'amarti \nNon pu\u00f2 frenarmi il suo martir. \nMadre infelice, corro a salvarti, \nO teco almeno corro a morir!\nLeonora:\nNon reggo a colpi tanto funesti...\nOh quanto meglio sar\u00eca morir!\nRuiz, Coro di armati:\nAll'armi, all'armi! eccone presti \nA pugnar teco, teco a morir.\nNote alla prassi esecutiva.\nLa partitura prevede, com'\u00e8 normale per una cabaletta, l'esecuzione di due strofe uguali: il breve intervento di Leonora introduce la ripresa e la stretta del coro conclude la cabaletta. Spesso, tuttavia, i tenori la cantano una sola volta, con la soppressione delle battute del soprano e il passaggio diretto alla sezione corale conclusiva.\nLa fama del passo, al di l\u00e0 della felicissima intuizione musicale di Verdi, \u00e8 legata alla prassi esecutiva che vi interpol\u00f2 due do acuti a voce piena (il cosiddetto do di petto), ossia le note pi\u00f9 entusiasmanti del repertorio tenorile: uno come puntatura sulla \"e\" di \u00abo teco\u00bb e un secondo nel finale, tenuto \"ad libitum\", sulla terza ripresa delle parole \u00aball'armi!\u00bb. In questo secondo caso, in realt\u00e0, \u00e8 evidente un modello precedente: la cabaletta \u00abCorriam voliam\u00bb, nell'ultimo atto del \"Guglielmo Tell\" di Rossini, dove Arnoldo, per convenzione (ma, anche in questo caso, alterando il testo dell'autore), punta all'acuto proprio sulle parole \u00abAll'armi\u00bb.\nGli storici della musica sono divisi sull'inventore della variante acuta: secondo alcuni si tratt\u00f2 del primo interprete dell'opera, il tenore fiorentino Carlo Baucard\u00e9 che, nelle riprese del \"Trovatore\" andate in scena nella sua citt\u00e0 natale, avrebbe escogitato l'effetto. Secondo altri, invece, fu il cantante Enrico Tamberlick, il maggior tenore eroico dell'epoca di Verdi, cui si deve, tra l'altro, l'inserimento di una puntatura al do diesis acuto in una cabaletta dell\"Otello\" di Rossini. \nPer evitare il discredito dei loggioni, oggi quasi nessun tenore osa eseguire il passo come l'ha scritto Verdi, ossia senza gli acuti tradizionali che, anzi, sono tra i pi\u00f9 febbrilmente attesi della storia dell'opera. Spesso, per evitare danni, la tonalit\u00e0 del passo viene abbassata, in modo che gli acuti diventino due Si o anche due Si bemolli, pi\u00f9 facili da emettere. In epoca recente, il direttore Riccardo Muti ha eseguito l'opera senza le tradizionali puntature in almeno due occasioni: nel 1977 al Maggio Musicale Fiorentino (con Carlo Cossutta nei panni di Manrico) e nel 2000 al Teatro alla Scala (con Salvatore Licitra). Esistono anche registrazioni di una esecuzione filologica di Pl\u00e1cido Domingo."}
{"id": "939993", "revid": "1543377", "url": "https://it.wikipedia.org/wiki?curid=939993", "title": "Gruiformes", "text": "I Gruiformi (Gruiformes ) sono un ordine di uccelli che comprende numerose specie, viventi ed estinte. Gruiforme significa \u00absimile alla gru\u00bb.\nTradizionalmente, nei Gruiformes \u00e8 stato inserito un gran numero di famiglie di uccelli acquatici e terrestri che sembrava non appartenessero ad ogni altro ordine. Tra questi ricordiamo le gru di notevoli dimensioni o le schiribille ed i ralli, amanti dell'acqua relativamente piccoli e riservati (famiglie con una vasta distribuzione ed una dozzina o pi\u00f9 di specie), cos\u00ec come una grande variet\u00e0 di famiglie molto piccole, alcune delle quali comprendono pochissime specie, come gli Heliornithidae, l'aramo o i trombettieri.\nA prima vista, i Gruiformes sembrano avere poco in comune tra loro, soprattutto a causa del diverso aspetto fisico. Comunque, alcuni aspetti anatomici indicano che alcuni generi raggruppati nel tradizionale ordine Gruiformes non sembrano essere imparentati tra loro evolutivamente, ipotesi suffragata anche dalle analisi molecolari. Altri uccelli sono stati inseriti in questo ordine soprattutto per la necessit\u00e0 di inserirli \"da qualche parte\"; ci\u00f2 ha provocato, in questo ordine allargato, la perdita di una distintiva apomorfia. Fortunatamente per i filogenetisti, studi pi\u00f9 recenti indicano che questi \u00abGruiformes eccentrici\u00bb sono tutti imparentati solo molto lontanamente con le gru, i ralli ed i loro parenti (\u00abveri Gruiformes\u00bb). Un aspetto interessante nella linealogia di alcuni gruiformi \u00e8 la caratteristica perdita dell'attitudine al volo, che in quest'ordine si riscontra molto pi\u00f9 facilmente che negli altri uccelli. Circa un terzo delle famiglie estinte non erano in grado di volare e sono noti molti ralli, viventi ed estinti, che hanno perso questa capacit\u00e0.\nCaratteristiche.\nSono un ordine di uccelli dalle zampe pi\u00f9 o meno lunghe, con quattro dita e pollice sopraelevato, in genere ridotto (a volte assente). Non hanno zampe palmate, ma nelle folaghe e nei ralli tuffatori le singole dita sono contornate di lobi membranosi. Hanno collo in genere snello e sovente allungato, ma non pi\u00f9 lungo delle zampe; i colori del piumaggio non sono mai molto vivaci e i sessi sono generalmente simili; la coda \u00e8 corta; le ali sono arrotondate. Il becco, di varia forma, \u00e8 generalmente robusto.\nPer quanto riguarda l'attitudine al volo, questo gruppo \u00e8 assai eterogeneo: alcune specie non volano affatto, altre volano con difficolt\u00e0, altre ancora, in genere di dimensioni maggiori, sono ottime volatrici, come ad esempio \u00e8 il caso della gru. In volo i Gruiformi sono riconoscibili per la posizione del collo e delle zampe, tesi rispettivamente all'innanzi e all'indietro.\nI rappresentanti di questo ordine, distribuiti praticamente in tutte le regioni del globo a eccezione delle zone polari, depongono uova da cui nascono piccoli precoci e interamente ricoperti di piume, che abbandonano il nido in tempo molto breve.\nSistematica.\nI Gruiformes sono stati suddivisi in vari sottordini. Rallidae ed Heliornithidae sono raggruppati nei Ralli; nonostante i Rallidae vengano talvolta separati nell'ordine Ralliformes, ci\u00f2 non \u00e8 supportato dai dati attuali. Aramidae, Gruidae e Psophiidae formano i Grui. Questa suddivisione \u00e8 ben supportata dai dati molecolari e morfologici disponibili.\nUn gran numero di potenziali candidati all'ordine Gruiformes \u00e8 stato respinto da Sibley ed Ahlquist (1990) sulla base di studi sull'ibridizzazione DNA-DNA. Le loro ricerche portarono alla rimozione di Otididae, Eurypygidae, Rhynochetidae, Cariamidae, Mesitornithidae e Turnicidae dai Gruiformes. Gli Eurypygidae ed i Rhynochetidae erano pi\u00f9 simili agli Ardeidae e vennero associati ad altri uccelli, tradizionalmente interpretati come Ciconiiformes o Charadriiformes, in un ordine Ciconiiformes allargato. I Mesitornithidae ed i Cariamidae vennero ritenuti pi\u00f9 vicini ai Cuculiformes, ma gli Otididae non sembravano essere imparentati con nessun ordine esistente e per i Turnicidae non venne trovata una collocazione stabile.\nComunque, l'ibridizzazione DNA-DNA \u00e8 spesso insufficiente per determinare meglio la filogenia di questi volatili; proprio per questo i \u00abCiconiiformes\u00bb di Sibley ed Ahlquist non vennero ritenuti un gruppo naturale. Malgrado questo, le famiglie che non si riteneva appartenessero a quest'ordine non vi appartengono per davvero, e perci\u00f2 le presunte affinit\u00e0 con i Gruiformes devono essere considerate come errori di passaggio, come fecero giustamente notare Sibley e Monroe. La rimozione di questi taxa dai Gruiformes ha ottenuto il beneficio addizionale di permettere all'ordine di essere definito da una apomorfia morfologica, come detto prima.\nLe analisi delle sequenze di DNA hanno permesso di classificare il pedionomo errante - ritenuto in passato come una quaglia tridattila aberrante dei Gruiformes - tra i trampolieri charadriiformi, come un parente delle jacane (Paton \"et al.\" 2003, Thomas \"et al.\" 2004, van Tuinen \"et al.\" 2004). Le stesse quaglie tridattile sono state trasferite nei Charadriiformes, ma formano un gruppo piuttosto distinto dagli altri membri di quell'ordine (van Tuinen \"et al.\", 2005; Paton &amp; Baker, 2006).\nFain e Houde (2004) scoprirono che le famiglie poste fuori dai Gruiformes da Sibley ed Ahlquist non erano giustamente imparentate con essi. I loro dati indicano che possa esistere un clade eterogeneo di varie famiglie da loro indicato come Metaves, ma come questo gruppo sia organizzato all'interno non \u00e8 noto con certezza. Per questo motivo, sulla base delle omoplasie molecolari i \u00abMetaves\u00bb sembrano costituire uno pseudo-clade.\nI seriema e le otarde sono forse gruppi basali di un clade che comprende gli \u00abuccelli acquatici pi\u00f9 evoluti\u00bb, gli acquatici Neoaves, come i Procellariiformes ed i Ciconiiformes, ma non i Galloanserae.\nORDINE GRUIFORMES\nAltre famiglie che in passato venivano annoverate tra i Gruiformi hanno trovato, alla luce delle moderne conoscenze filogenetiche, altre collocazioni:\nQuali siano le relazioni che intercorrono tra questi uccelli ed i mesite ed il nucleo dei Gruiformes \u00e8 ancora ignoto.\nI gruiformi sono uno dei gruppi pi\u00f9 antichi di uccelli moderni. I gruiformi ancestrali sono con tutta probabilit\u00e0 tra i sopravvissuti all'evento di estinzione Cretaceo-Terziario, circa 65 milioni di anni fa. Non si conoscono fossili di forme di gruiformi basali. Comunque, vi sono alcuni generi che non sono stati assegnati a famiglie note, i quali occupano una posizione pi\u00f9 basale:\nAnche altri uccelli fossili pi\u00f9 enigmatici vengono attribuiti a questo ordine, come la famiglia Laornithidae del Cretaceo superiore ed i seguenti taxa: \nTassonomia.\nL'ordine Gruiformes comprende attualmente (maggio 2012) le seguenti famiglie:"}
{"id": "939994", "revid": "634851", "url": "https://it.wikipedia.org/wiki?curid=939994", "title": "Patrick Quentin", "text": "Patrick Quentin \u00e8 lo pseudonimo di un gruppo di quattro scrittori: il britannico Richard Wilson Webb (agosto 1901 - dicembre 1966), nato a Burnham-On-Sea, Somerset, ma residente a Filadelfia, dove lavorava come ricercatore per una casa farmaceutica, Hugh Callingham Wheeler (19 marzo 1912 - 26 luglio 1987), anch'egli inglese e immigrato negli Stati Uniti nel 1934, poi naturalizzato statunitense nel 1942, Martha Mott Kelly (1906 - 2005) e Mary Louise Aswell White (3 giugno 1902 - 24 dicembre 1984), che diventer\u00e0 in seguito una delle personalit\u00e0 pi\u00f9 influenti dell'editoria americana, redattrice di Harper's Bazaar, amica e confidente di Thomas Wolfe, Truman Capote, Eudora Welty, Carson McCullers. Dal 1952 i romanzi vennero scritti tutti dal solo Wheeler. I quattro autori, che hanno scritto in combinazioni sempre diverse (ma mai pi\u00f9 di due alla volta), si sono serviti anche degli pseudonimi Q. Patrick e Jonathan Stagge.\nHugh Wheeler \u00e8 stato anche un famoso e pluripremiato sceneggiatore cinematografico, commediografo e autore di libretti d'opera, e ha spesso collaborato con Leonard Bernstein (\"Candide\") e Stephen Sondheim (\"A Little Night Music\" e \"\").\nI pi\u00f9 famosi personaggi di Quentin sono l'impresario teatrale Peter Duluth e il tenente Timothy Trant. I personaggi fissi dei romanzi a firma Stagge (ambientati in una piccola comunit\u00e0 rurale) sono invece il medico condotto Hugh Westlake e sua figlia Dawn (la quale, sebbene adolescente, \u00e8 in pratica colei che risolve i casi).\nLa firma \"Patrick Quentin\" \u00e8 una delle pi\u00f9 rappresentative dell'et\u00e0 d'oro del romanzo giallo. "}
{"id": "939997", "revid": "339392", "url": "https://it.wikipedia.org/wiki?curid=939997", "title": "Hautecombe", "text": ""}
{"id": "940003", "revid": "80339", "url": "https://it.wikipedia.org/wiki?curid=940003", "title": "Novocherkassk", "text": ""}
{"id": "940005", "revid": "2215389", "url": "https://it.wikipedia.org/wiki?curid=940005", "title": "Unione Sportiva Dilettantistica Pontedecimo 1907", "text": "L'Unione Sportiva Dilettantistica Pontedecimo 1907 nacque nel 1907 nell'allora cittadina di Pontedecimo, oggi quartiere di Genova.\nLo scopo dei fondatori era quello di raggruppare tutte le iniziative sportive del territorio per consentirne lo sviluppo e la diffusione come recita l'atto costituitivo:\nStoria.\nL'associazione fu fondata il 15 agosto 1907 presso la \"Trattoria Gavi\". Lo statuto prevedeva che il consiglio dovesse essere formato da due membri per ogni sezione; la sede fu stabilita in via Ricreatorio dove i vari gruppi si riunivano a turno partecipando alla copertura delle spese.\nFurono subito attive le sezioni ciclismo, calcio, podismo, bocce, rugby, lotta ed escursionismo.\nLo scoppio della prima guerra mondiale port\u00f2 alla diminuzione delle attivit\u00e0 dell'Unione Sportiva che ripresero regolarmente alla sua fine nonostante molti dei soci fossero caduti sui campi di battaglia.\nLa regolamentazione delle associazioni sportive operata dal regime fascista nel 1936 portarono alla modifica della denominazione sociale in Polisportiva Valpolcevera e al suo inquadramento all'interno dell'Opera Nazionale Dopolavoro. Si ebbero cos\u00ec l'interruzione o il ridimensionamento delle attivit\u00e0 a causa dell'abbandono di molti soci che non tolleravano l'ingerenza del regime nella vita sociale.\nDopo la guerra soltanto le sezioni ciclismo, calcio e \"Gruppo Scarponi\" tornarono alla regolare attivit\u00e0 riprendendo la denominazione originale.\nLa sezione ciclismo.\nA cento anni di distanza ha il suo punto di forza nella sezione ciclismo che organizza, sin dalla sua prima edizione del 1934, il Giro dell'Appennino, manifestazione ciclistica professionistica. Nel 1996 la sezione \u00e8 stata insignita della Stella d'oro al merito sportivo del CONI.\nNel 2007, in occasione del centenario della sua fondazione, l'U.S. Pontedecimo ha organizzato la 10\u00aa tappa del Giro d'Italia con arrivo al Santuario della Guardia sul monte Figogna che ha visto la vittoria di Leonardo Piepoli e ha organizzato, nell'ultima settimana di giugno, la Settimana Tricolore 2007 nell'ambito della quale \u00e8 stato assegnato il 98\u00ba titolo italiano conquistato dal siciliano Giovanni Visconti. Il 9 aprile 2017 si \u00e8 tenuto il 78\u00ba Giro dell'Appennino, vincendolo Danilo Celano, della squadra \"Amore &amp; Vita\". Il 79\u00ba Giro dell'Appennino si \u00e8 tenuto il 22 aprile e ha visto la vittoria di Giulio Ciccone.\nIl Presidente della Sezione Ciclismo \u00e8, dal 2003, Ivano Carrozzino.\nLa sezione calcio.\nLa sezione calcio vanta alcune partecipazioni al campionato di Prima Divisione dal 1931 al 1935, allora terza serie del campionato italiano, e alla Serie C dalla sua fondazione nel 1935 al 1941 e dal 1946 al 1948. In totale furono quindi dodici le partecipazioni alla terza divisione nazionale. Dal 1932 ha una sua scuola calcio.\nAttualmente milita nel campionato di Eccellenza nel girone ligure.\nA partire dalla stagione 2006-2007 ha assunto la denominazione di \"Pontedecimo Polis\" a seguito della fusione con la Polis Genova per poi tornare alla denominazione originaria dal campionato 2008-2009. Gi\u00e0 nella seconda met\u00e0 degli anni trenta il Pontedecimo aveva partecipato al campionato con una diversa denominazione, quella di \"Polisportiva Valpolcevera\", poi abbandonata nel secondo dopoguerra. \nNell'U.S. Pontedecimo \u00e8 cresciuto, fra gli altri, Enrico Chiesa.\nAlla fine della stagione 2011-2012 in data 26 luglio 2012 la societ\u00e0 cede a mezzo fusione il proprio titolo sportivo al S.C.D. Ligorna 1922 (15\u00ba classificato nel girone B della Promozione Liguria 2011-2012 e perdente play-out, che avrebbe dovuto retrocedere perci\u00f2 in Prima Categoria).\nMalgrado la chiusura della sezione calcio la societ\u00e0 sportiva \u00e8 ancora in vita.\nIl Gruppo Scarponi.\nLa sezione escursionismo, nata su iniziativa dell'alpino Stefano Molinari, prese il nome di \"Gruppo Scarponi\". Aderisce alla Federazione Italiana Escursionismo.\nIl gruppo \u00e8 sempre rimasto attivo fin dalla sua fondazione anche negli anni durante i conflitti mondiali: le attivit\u00e0 non furono mai completamente interrotte nonostante il richiamo alle armi di molti dei soci e, dopo il proclama dell'8 settembre 1943, con l'inizio della guerra partigiana che rese impossibili le escursioni sull'appennino ligure. La continuazione delle attivit\u00e0 fu resa possibile anche grazie al fatto che uno dei soci ottenne in gestione un rifugio ai Piani di Praglia che divennero la sede preferita per le attivit\u00e0."}
{"id": "940009", "revid": "125871052", "url": "https://it.wikipedia.org/wiki?curid=940009", "title": "Basilica di V\u00e9zelay", "text": "La basilica di Santa Maria Maddalena (in francese: basilique Sainte-Marie-Madeleine) \u00e8 il pi\u00f9 importante luogo di culto cattolico di V\u00e9zelay, nel dipartimento francese di Yonne, in Borgogna. L'edificio, gi\u00e0 chiesa abbaziale cluniacense, \u00e8 uno dei capolavori dell'architettura romanica, bench\u00e9 parte dell'esterno di esso sia stato deturpato durante la Rivoluzione francese.\nDal 1840 monumento storico di Francia, nel 1920 \u00e8 stata insignita del titolo di basilica minore, e nel 1979 la basilica e la collina di V\u00e9zelay furono inserite nell'elenco dei patrimoni dell'umanit\u00e0 dell'UNESCO.\nStoria.\nL'abbazia benedettina di V\u00e9zelay venne fondata, al pari di numerose altre abbazie, sulla superficie di un'antica villa romana. Questa villa pass\u00f2 infatti nelle mani dei Carolingi e da essi venne donata a \"Girart\", un conte di Rossiglione. I due conventi da lui costruiti vennero depredati e distrutti durante l'invasione dei Mori nell'VIII secolo, mentre un altro convento che si trovava sulla cima di una collina venne dato alle fiamme dai pirati normanni.\nNel IX secolo l'abbazia venne rifondata da \"Badilo\", un seguace dell'Ordine benedettino riformato a Cluny. V\u00e9zelay si trova all'inizio della via Lemovicense, una delle 4 strade francesi che fanno parte del Cammino di Santiago di Compostela, utilizzata dai pellegrini per giungere a Santiago di Compostela, in Galizia, nella Spagna nord-occidentale.\nIntorno al 1050 i monaci di V\u00e9zelay iniziarono a sostenere di possedere le reliquie di Maria Maddalena, portata nell'abbazia dalla Terra Santa dal loro fondatore, san Badilo, o da alcuni suoi inviati. Pochi anni dopo un monaco di V\u00e9zelay dichiar\u00f2 di aver trovato in una cripta a St-Maximin, in Provenza, una rappresentazione dell'Unzione di Betania, quando, come raccontano i Vangeli, Maria Maddalena vers\u00f2 dell'olio prezioso sui piedi di Ges\u00f9, asciugandoli poi con i propri capelli . Questa rappresentazione si trovava scolpita su di una tomba vuota e i monaci di V\u00e9zelay sostennero che essa era la tomba della Maddalena, i resti della quale erano stati traslati presso la loro abbazia.\nDa quel momento i prigionieri che erano stati liberati iniziarono a portare all'abbazia le loro catene come offerta votiva; l'abate Geoffroy, eletto nel 1037, fuse queste catene e le riforgi\u00f2 come cancellata in ferro battuto, posta sull'altare della Maddalena. Il crescente pellegrinaggio verso questo luogo, con le numerose donazioni effettuate dai fedeli, permise quindi la costruzione dell'edificio che vediamo ancor oggi.\nIl 21 aprile 1140 venne consacrato il nuovo edificio, ma le spese furono cos\u00ec ingenti che nelle terre controllate dall'abbazia le tasse vennero alzate, provocando una rivolta che culmin\u00f2 nell'uccisione dell'abate. Il flusso dei pellegrini comunque continu\u00f2 senza sosta, divenendo tale che nel 1132 venne inaugurato da papa Innocenzo II un nuovo nartece, costruito per cercare di contenere il crescente numero di persone che raggiungevano V\u00e9zelay.\nNella Pasqua del 1146 san Bernardo di Chiaravalle inizi\u00f2 qui la sua predica in favore della seconda crociata, in presenza del re Luigi VII di Francia. Nel 1166, durante il suo esilio, Thomas Becket scelse l'abbazia di V\u00e9zelay per pronunciare il famoso sermone con il quale scomunicava il re Enrico II d'Inghilterra e i suoi principali sostenitori. Nel 1190 qui si incontrarono Riccardo I d'Inghilterra e Filippo II di Francia, passando 3 mesi all'abbazia prima di partire per la terza crociata.\nL'abbazia di V\u00e9zelay visse un lungo periodo di declino che inizi\u00f2 con la scoperta, molto pubblicizzata, del corpo di Maria Maddalena, avvenuto nel 1279 a Saint-Maximin-la-Sainte-Baume e che ricevette l'appoggio regale di Carlo II d'Angi\u00f2: quando egli eresse un convento domenicano a La Sainte-Baume, la teca venne trovata integra, con un'iscrizione che spiegava la ragione per cui era stata nascosta. Subito i monaci domenicani del luogo iniziarono a compilare un elenco dei miracoli che sarebbero stati provocati da queste reliquie, e la posizione di V\u00e9zelay come luogo simbolo per il culto di Maria Maddalena ricevette un durissimo colpo.\nDopo la Rivoluzione, l'abbazia correva il rischio di crollare. Nel 1834 il nuovo ispettore francese per i monumenti storici, Prosper M\u00e9rim\u00e9e (noto soprattutto per il racconto Carmen da cui fu tratta l'opera di Georges Bizet) diede l'incarico al giovane architetto Eug\u00e8ne Viollet-le-Duc di intraprendere una massiccia opera di restauro, condotto a pi\u00f9 riprese fra il 1840 e il 1861.\nDal 1993 la gestione della basilica, per tutti gli aspetti religiosi e culturali, \u00e8 affidata alle Fraternit\u00e0 monastiche di Gerusalemme. Viene celebrata la liturgia tre volte al giorno e, con particolare solennit\u00e0, le feste dell'anno. I monaci e le monache assicurano le visite alla basilica durante tutto l'anno e vivono del loro lavoro part-time (per preservare la loro vita contemplativa). La basilica di V\u00e9zelay \u00e8 inoltre una parrocchia dell'arcidiocesi di Sens.\nDescrizione.\nEsterno.\nLa facciata della basilica, orientata verso ovest, venne costruita nel XIII secolo ed \u00e8 stata profondamente rimaneggiata nell'ottocento. La sua struttura, che rispecchia quella interna a tre navate, \u00e8 costituita da un corpo centrale stretto fra due torri campanarie laterali, con quella di sinistra rimasta incompleta. Alla base della facciata, si aprono i tre portali, con profonda strombatura. Il portale centrale, bipartito con una colonna con capitello scolpito, \u00e8 sormontato da una lunetta all'interno della quale si trova un bassorilievo raffigurante il \"Giudizio universale\", realizzato nel 1858 su disegno di Eug\u00e8ne Viollet-le-Duc. La composizione vede, al centro, Cristo giudice in trono con le braccia spalancate con, alla destra, i dannati diretti all'Inferno e, alla sinistra, i beati diretti alla Gerusalemme celeste. Nel registro inferiore, si trovano alcune scene della vita di Ges\u00f9, tra le quali la \"Maddalena che lava i piedi a Cristo\", all'estrema destra. Al disopra del portale, in corrispondenza della navata centrale interna, si apre una pentafora costituita da cinque esili monofore ogivali simmetricamente disposte in base alla loro altezza, intervallate da sei sculture di santi che, da sinistra, sono: San Giovanni evangelista, Sant'Andrea apostolo, San Giovanni Battista, San Pietro apostolo, San Paolo apostolo e San Benedetto da Norcia. La parte centrale della navata termina con un timpano avente la forma di arco a sesto acuto con le statue di \"Cristo in trono incoronato da angeli\" (al centro), della \"Madonna\" (a sinistra), della \"Maddalena\" (a destra) e di due angeli. Delle due torri campanarie, quella di sinistra \u00e8 rimasta incompiuta ad eccezione del primo ordine inferiore, mentre quella di destra, detta \"di San Martino\" \u00e8 alta 38 metri.\nInterno.\nAll'interno, la basilica \u00e8 a pianta a croce latina, con piedicroce e nartece tre navate, transetto e coro con deambulatorio e cappelle radiali. Il piedicroce e il nartece sono in stile romanico e furono costruiti tra il 1120 e il 1150, mentre il transetto e il coro, in stile gotico, furono costruiti tra il 1185 e il 1190.\nIl nartece \u00e8 costituito da tre campate e presenta coperture con volta a crociera sia nella navata centrale, sia in quelle laterali; le navate sono divise da archi a sesto acuto poggianti su pilastri polistili. Al di sopra delle navate laterali, si trovano due matronei, che si aprono sulla navata centrale con quadrifore con archetti a tutto sesto poggianti su colonnine. Sulla parete divisoria fra nartece e piedicroce, si aprono tre portali con lunette scolpite: la lunetta del portale centrale (1125-1130) raffigura \"Cristo in trono che trasmette lo Spirito agli Apostoli\"; quella del portale di destra, l\"Annunciazione\", la \"Visitazione\", la \"Nativit\u00e0 di Ges\u00f9\" e l\"Adorazione dei Magi\"; quella del portale di sinistra, l\"Ascensione\" e la \"Cena di Emmaus\".\nIl piedicroce \u00e8 costituito da dieci campate, con tre navate separate da archi a tutto sesto poggianti su pilastri polistili ed illuminate da monofore a tutto sesto; non vi \u00e8 n\u00e9 matroneo, n\u00e9 triforio.\nIl coro gotico \u00e8 circondato da un deambulatorio con nove cappelle radiali, quattro rettangolare e cinque semicircolare, e presenta un triforio composto da bifore ed un cleristorio composto da monofore ogivali.\nOrgano a canne.\nSotto l'ultima arcata tra la navata centrale e la navata laterale di destra, a pavimento, si trova l'organo a canne della basilica, costruito nel 1922 dalla ditta organaria Fr\u00e8res Reygaert.\nLo strumento, a trasmissione meccanica, ha 16 registri su due manuali e pedale. La cassa lignea, di fattura geometrica, presenta una mostra di canne di principale con bocche \"a scudo\" disposte in tre campi."}
{"id": "940010", "revid": "108678", "url": "https://it.wikipedia.org/wiki?curid=940010", "title": "Abbazia di V\u00e9zelay", "text": ""}
{"id": "940013", "revid": "287204", "url": "https://it.wikipedia.org/wiki?curid=940013", "title": "Elezioni regionali in Valle d'Aosta del 1949", "text": "Le elezioni regionali in Valle d'Aosta del 1949 si svolsero il 24 aprile per la scelta dei componenti del Consiglio regionale; si tratt\u00f2 delle prime elezioni regionali.\nIn un'epoca in cui le regioni non erano state ancora effettivamente costituite nel resto d'Italia, la Valle d'Aosta era sostanzialmente vista, a dispetto del nome, ancora come una provincia, seppur autonoma, e fu quindi naturale applicarle il sistema elettorale per le elezioni provinciali entrato in vigore nel 1924 seppur mai utilizzato per l'instaurarsi della dittatura. Si vot\u00f2 con un sistema elettorale maggioritario plurinominale che, assegnando ad ogni elettore ben 28 voti di preferenza, seppur distribuibili a candidati anche di liste contrapposte secondo il cosiddetto \"panachage\" o voto disgiunto, comportava l'assegnazione dell'80% dei 35 seggi alla lista col maggior numero dei voti e il restante 20% alla seconda, con l'esclusione di tutte le altre.\nRisultati.\nPer queste elezioni, svoltesi con il sistema del voto limitato e \"panachage\", ossia senza un univoco voto ad un singolo partito, il dato dei voti validi corrisponde ai \"voti in testa teorici\", ossia alla media dei voti dei candidati di ciascuna lista."}
{"id": "940014", "revid": "436907", "url": "https://it.wikipedia.org/wiki?curid=940014", "title": "Requiem (disambigua)", "text": ""}
{"id": "940035", "revid": "765341", "url": "https://it.wikipedia.org/wiki?curid=940035", "title": "Luisa Maria di Baden", "text": "Principessa di Baden.\nAppartenente al ramo degli Z\u00e4hringen, fu la terzogenita dei sette figli di Carlo Luigi, principe ereditario di Baden, e Amalia d'Assia-Darmstadt. I suoi nonni erano Carlo Federico, margravio di Baden e Luigi IX, landgravio di Hesse-Darmstadt. Alla nascita era cos\u00ec piccola e debole che i medici temettero seriamente per la sua esistenza.\nLa principessa Luisa crebbe in un contesto familiare caldo e affettuoso, tanto che rimase in stretta corrispondenza con la madre, che sopravvisse di alcuni anni alla figlia, fino alla sua morte. Al pari del fratello e delle sorelle, ricevette una buona educazione e divenne fluente nel parlare francese. Oltre che le lingue, la principessa studi\u00f2 la geografia e la storia, i fondamenti della filosofia, la letteratura tedesca e quella mondiale. Dal momento che il nonno, Carlo Federico, non era ricco, la famiglia viveva modestamente. Luisa fin\u00ec per ripercorrere l'esperienza vissuta dalla madre che, insieme alle sorelle Guglielmina e Luisa, aveva visitato nel 1772 la corte russa, quale ipotetica sposa per il granduca Paolo. Difatti, nel 1790, l'imperatrice Caterina II di Russia, desiderosa di trovare una sposa tedesca per il nipote Alessandro, invi\u00f2 a Karlsruhe al fine di valutare una possibile candidata tra Luisa e la sorella Federica, all'epoca rispettivamente di 11 e 9 anni. Oltre che all'aspetto esteriore, l'imperatrice era interessata all'educazione, alla moralit\u00e0 ed alle doti spirituali delle principesse. L'inviato, dopo due anni di attenta, ancorch\u00e9 discreta osservazione, opt\u00f2 per Luisa. L'imperatrice decise allora d'invitare in Russia Luisa e Federica, accompagnate dalla madre. Ma Amelia prefer\u00ec sottrarsi ad eventuali sguardi critici della corte russa ed accamp\u00f2 quale pretesto l'incapacit\u00e0 di lasciare il coniuge. Luisa part\u00ec quindi con la sorella minore Federica alla volta di San Pietroburgo, dove arrivarono nell'autunno del 1792.\nL'imperatrice russa fu deliziata da Luisa, trovando in lei un modello di bellezza, fascino e onest\u00e0. Quest'ultima, d'altro canto, era fortemente attratta da Alessandro, alto e attraente. Inizialmente, tuttavia, il futuro imperatore fu timido con Luisa, tanto che questa interpret\u00f2 il suo comportamento come un giudizio negativo sulla sua persona. Presto tuttavia i due giovani si sentirono fortemente attratti l'uno dall'altra e Alessandro non tard\u00f2, incoraggiato dalla nonna, a dichiararsi. \"Tu mi hai detto che tengo la felicit\u00e0 di una certa persona nelle mie mani\" - gli scrisse Luisa - \"se questo \u00e8 vero, allora la sua felicit\u00e0 gli sar\u00e0 assicurata per sempre... questa persona mi ama teneramente ed \u00e8 da me ricambiata, e sar\u00e0 la mia felicit\u00e0... puoi stare certo che io ti amo pi\u00f9 di quanto riesca a esprimere con le parole.\u201d Si fidanzarono formalmente nel maggio del 1793.\nLa principessa di Baden impar\u00f2 il russo, si convert\u00ec al credo ortodosso e acquis\u00ec il titolo di Granduchessa di Russia. Convertendosi, come era usuale, mut\u00f2 il proprio nome da Luisa Maria ad Elisaveta Alekseevna. Il matrimonio venne celebrato nell'ottobre del 1793. \u201cQuesta \u00e8 stata l'unione tra Psiche e Cupido\u201d, scrisse a proposito di tale evento Caterina al principe di Ligne. Elisabetta aveva solo quattordici anni, il suo consorte quindici.\nGranduchessa di Russia.\nA causa della sua giovinezza e del suo carattere timido e riservato, Elisabetta non era affatto preparata alla sua nuova posizione. Era infatti oppressa dalla magnificenza della Corte russa e terrorizzata dagli spaventosi intrighi che con freddo calcolo venivano organizzati al suo interno. In particolare era scandalizzata dal fatto che le persone pi\u00f9 altolocate giungevano a considerare l'adulterio come una innocente forma di divertimento. La stessa Caterina II, con le sue frequenti avventure amorose, aveva fatto s\u00ec che tali intrighi licenziosi fossero accettati e imitati da gran parte del suo seguito, al punto che il giovane amante dell'imperatrice, il principe Platon Zubov, tent\u00f2 persino di sedurre la stessa Elisabetta.\nLa granduchessa si sentiva sempre pi\u00f9 sola e malinconica, soprattutto dopo il ritorno della sorella Federica a Baden, rinchiusa in un ambiente ostile dove non era libera di essere se stessa neppure davanti ai servitori e alle dame di compagnia. La relazione sentimentale con Alessandro era la sua unica fonte di sollievo: \"Senza mio marito che mi ama e mi rende felice sarei morta\", scrisse alla madre dopo solo cinque mesi dal matrimonio.\nI primi anni di matrimonio furono molto felici, ma senza figli, con grande disappunto dell'anziana Caterina, che mor\u00ec nel novembre del 1796. Al trono sal\u00ec allora Paolo I, durante il cui regno Elisabetta dirad\u00f2 ogni contatto con la cerchia imperiale. In particolare disapprovava l'ottusit\u00e0 del suocero e l'ingiustizia del suo modo di governare.\nNello stesso periodo le prime crepe del matrimonio fra Elisabetta e Alessandro iniziarono a manifestarsi. La natura romantica e sognatrice di Elisabetta non trovava infatti pi\u00f9 sfogo nel consorte, che aveva iniziato a trascurarla, costringendola a cercare sollievo altrove. Trov\u00f2 dapprima un rifugio dalla sua solitudine nell'amicizia con la contessa Golovina e, successivamente, inizi\u00f2 una liaison romantica con il migliore amico del marito, il principe polacco Adam Kazimierz Czartoryski. La loro relazione perdur\u00f2 per tre anni.\nDopo pi\u00f9 di cinque anni di matrimonio, il 18 maggio del 1799, Elisabetta diede alla luce una figlia, Marija Aleksandrovna. A corte molti attribuirono la paternit\u00e0 al principe polacco e persino lo Zar non esit\u00f2, durante il battesimo, a far notare al figlio la stranezza che da due genitori biondi e con gli occhi azzurri fosse nata una bambina con capelli e occhi scuri. Elisabetta perse presto sia l'amante che la figlia. Czartoryski fu infatti inviato in una missione diplomatica all'estero e la piccola mor\u00ec il 27 luglio 1800.\nImperatrice Consorte di Tutte le Russie.\nLa politica e i comportamenti dissennati dello zar Paolo furono i pretesti per un complotto mirante a sostituirlo sul trono di Russia con il figlio Alessandro. Elisabetta pare fosse bene a conoscenza di quel che si stava preparando a Corte, tanto che, la notte dell'assassinio dello zar, era a fianco del marito allo scopo di prestargli tutto il suo appoggio.\nUna volta diventato imperatore, Elisabetta incoraggi\u00f2 Alessandro a lasciarsi alle spalle il trauma causato dalla morte violenta del padre e a dedicare tutte le proprie forze al governo della Russia. Come imperatrice consorte fu gravata da nuovi obblighi nella vita di corte, ma il ruolo femminile pi\u00f9 importante dell'Impero rimase appannaggio della suocera, Maria Fedorovna.\nDopo l'incoronazione i rapporti tra la coppia peggiorarono: Alessandro trattava la moglie in modo indifferente, sforzandosi di essere educato nei suoi confronti durante le cerimonie pubbliche e sopportando con un certo sforzo di condividere la stessa tavola durante i pasti. Elisabetta d'altro canto non fece nulla per riacquistare considerazione agli occhi del marito. Nel 1803 Alessandro inizi\u00f2 una relazione amorosa con la principessa polacca Maria Czetwertynska, moglie del principe Dmitrij Nary\u0161kin, che dur\u00f2 per ben sedici anni. La nuova favorita non fece nulla per nascondere tale \"liaison\", anzi faceva di tutto per poterla ostentare a corte.\nElisabetta riallacci\u00f2 invece la relazione con Adam Czartorysky, che era tornato in Russia dopo l'ascesa al trono del nuovo imperatore. Tale rapporto tuttavia ebbe presto fine, poich\u00e9 Elisabetta scelse come nuovo amante il conte Aleksej Ochotnikov. Tutta la corrispondenza tra l'imperatrice e il suo nuovo compagno (ed alcuni dei suoi diari) fu distrutta dallo zar Nicola I dopo la morte di quest'ultima.\nLa relazione con Ochotnikov ebbe una tragica fine quando, nel 1807, il capitano per\u00ec in un attentato organizzato contro di lui, secondo molti tra i suoi contemporanei, da Alessandro I o dal fratello di quest'ultimo, il granduca Konstantin Pavlovi\u010d Romanov.\nIl 16 novembre 1806 Elisabetta diede alla luce una seconda figlia, la cui paternit\u00e0, secondo le voci che giravano a Corte, avrebbe dovuta essere attribuita a Ochotnikov. Dopo la tragica morte di quest'ultimo la zarina si sent\u00ec oltremodo abbandonata e rivers\u00f2 tutta la propria tenerezza sulla figlia, che aveva chiamato con il suo stesso nome e soprannominato con affetto \u201cLisinka\u201d. Quindici mesi dopo, la piccola granduchessa mor\u00ec improvvisamente per un'infezione dentale mal curata. \u201cAdesso\u201d, scrisse Elisabetta alla madre, \u201cnon sono pi\u00f9 buona per nulla a questo mondo, la mia anima non ha pi\u00f9 la forza di riprendersi da quest'ultimo colpo.\u201d\nLa morte della bambina ebbe tuttavia come effetto il riavvicinamento di marito e moglie. Anche se Elisabetta non era ancora trentenne, n\u00e9 lei n\u00e9 Alessandro volevano pi\u00f9 avere figli.\nDurante le guerre napoleoniche Elisabetta Aleksejevna fu una strenua sostenitrice della politica del marito, come gi\u00e0 lo era stata nelle precedenti crisi personali e politiche di quest'ultimo. Dopo la caduta di Napoleone Bonaparte si rec\u00f2 insieme ad Alessandro al Congresso di Vienna, dove incontr\u00f2 il vecchio amante, Adam Czartorysky. Nonostante lui fosse ancora innamorato e le avesse perdonato l'infedelt\u00e0 con Ochotnikov, il loro rapporto fu di breve durata.\nRaggiunti i quarant'anni, la bellezza di Elisabetta svan\u00ec improvvisamente, cos\u00ec come le sue avventure extraconiugali, fatto che la riavvicin\u00f2 ulteriormente al marito, che in quel periodo viveva numerose crisi spirituali. Nel 1819 Alessandro, infatti, abbandonandosi totalmente a una sorta di misticismo religioso, decise di troncare la propria relazione con Marija Nary\u0161kina. Da allora i due coniugi iniziarono a passare insieme gran parte del loro tempo e, ancora una volta, Elisabetta fu di grande supporto al sovrano quando questi perse la propria figlia naturale, Sophia, concepita in una relazione al di fuori del matrimonio. La riconciliazione fra i due suscit\u00f2 la reazione stupita dell'intera Corte.\nDal 1825 la salute dell'imperatrice peggior\u00f2 e fu colpita con sempre maggiore frequenza da malattie ai nervi e all'apparato respiratorio. I dottori le raccomandarono allora di trasferirsi in un luogo pi\u00f9 caldo e le suggerirono la citt\u00e0 di Taganrog, sul Mar d'Azov. Non trovandosi a disposizione palazzi confortevoli, la coppia imperiale si trasfer\u00ec in una modesta casa di quella citt\u00e0 nell'ottobre dello stesso anno. Il 17 novembre Alessandro torn\u00f2 da una visita in Crimea affetto da tifo esantematico, a causa del quale mor\u00ec in dicembre, tra le braccia della moglie.\nI medici sconsigliarono alla zarina il viaggio a San Pietroburgo per i funerali del marito, poich\u00e9 il dolore per la perdita aveva aggravato il suo stato di salute. Quando Elisabetta inizi\u00f2 il viaggio di ritorno verso la capitale, cadde in un tale stato di prostrazione fisica che fu costretta a fermarsi a Bel\u00ebv, nell'odierno Oblast' di Tula. Alle quattro e mezza del mattino del 16 maggio 1826 la cameriera trov\u00f2 Elisabetta morta nel proprio letto, stroncata da un attacco di cuore.\nTratti fisici e personalit\u00e0.\nLuisa si distingueva per i tratti angelici del suo viso e per la sua voce, calda e melodiosa. Aveva un volto perfettamente ovale e delicato, profilo greco, grandi occhi azzurri e capelli di un color biondo cenere che era solita tenere sciolti sulle spalle. Il suo portamento era elegante e regale.\nEra timida, dolce, gentile e generosa. Di spiccata intelligenza, amava la lettura e le arti. Anche se non mancava di carattere, aveva tuttavia una personalit\u00e0 debole. Con pochi amici, amava la semplicit\u00e0 e la solitudine. Am\u00f2 con fervore il marito e lo assistette durante le crisi personali e politiche; Alessandro tuttavia la trascur\u00f2 presto, tanto che per gran parte della loro unione vissero in armonia intrattenendo di comune accordo relazioni sentimentali esterne.\nIl mistero della morte.\nLa morte di Alessandro fu considerata da alcuni dei suoi contemporanei come una simulazione, allo scopo di sfuggire dalle proprie responsabilit\u00e0 e ritirarsi a vita ascetica. Cos\u00ec alcuni ritennero fermamente che lo zar non fosse affatto morto ma che, assunte le vesti di uno starec, F\u00ebdor Kuzimi\u010d, si fosse ritirato a vita contemplativa presso Tomsk, in Siberia.\nAnaloga leggenda riferisce come anche la morte della zarina fosse solo una messa in scena per coprire il suo slancio mistico, che l'avrebbe portata a ritirarsi nel monastero di Syrkov, situato nei pressi di Novgorod, con il nome di Vera la Taciturna. Tra i sostenitori di questa tesi vi \u00e8 chi fa notare come tra le celle dello stareta di Tomsk e della monaca vi fossero delle somiglianze stupefacenti e che, inoltre, Vera decise di farsi seppellire nei pressi della tomba di Alessandra Sciubina, nobildonna che aveva fatto da madrina a Elisabetta durante la cerimonia di conversione all'ortodossia della futura imperatrice.\nCuriosit\u00e0.\nAttraverso sua sorella Carolina, la zarina Elisabetta \u00e8 la prozia sia di Elisabetta di Baviera, imperatrice d'Austria, meglio nota come Sissi, sia dell'imperatore austriaco Francesco Giuseppe. Sempre attraverso la sorella \u00e8 pro-prozia della regina d'Italia Margherita di Savoia e pro-pro-prozia di un'altra regina d'Italia, Maria Jos\u00e9 del Belgio."}
{"id": "940038", "revid": "287204", "url": "https://it.wikipedia.org/wiki?curid=940038", "title": "Hemist", "text": ""}
{"id": "940040", "revid": "125700688", "url": "https://it.wikipedia.org/wiki?curid=940040", "title": "Repo Man - Il recuperatore", "text": "Repo Man - Il recuperatore (\"Repo Man\") \u00e8 una commedia a tinte fantascientifiche del 1984, diretto da Alex Cox, con Emilio Estevez ed Harry Dean Stanton. Nel 2009 il regista ha realizzato un sequel intitolato \"Repo Chick\".\nTrama.\nOtto Maddox (Emilio Estevez), un giovane punk alienato della Los Angeles della met\u00e0 degli anni ottanta, \u00e8 licenziato dal supermercato dove lavora per aver canzonato alquanto pesantemente il suo capo. Poco dopo, il ragazzo scopre che i suoi genitori, ex hippie e fumatori di cannabis, hanno donato il loro patrimonio a una popolare emittente televangelista. Abbandonata dunque casa, Otto trova quasi per caso lavoro in un'agenzia chiamata \"Helping Hand Acceptance Corporation\", un'agenzia di recupero auto, dove gli fa da mentore Bud (Harry Dean Stanton), un recuperatore navigato che gli insegna tutte le dritte del mestiere.\nBud, Otto e tutti i recuperatori della citt\u00e0 si mettono alla ricerca di una misteriosa Chevrolet Malibu del 1964 proveniente dal Nuovo Messico, stranamente valutata 20.000 dollari; questo veicolo, loro sconosciuto, contiene qualcosa di misterioso e pericolosamente potente nel portabagagli, ricercato anche da una strana donna dell'FBI, l'agente Rogersz e la sua squadra.\nIl film si basa sulle esperienze di Alex Cox, il regista, che aveva lavorato per poco tempo come recuperatore di auto a Los Angeles, ma molto presto cambia direzione, iniziando a parlare degli alieni, della CIA, dei televangelisti, di ladri punk e altri personaggi e situazioni strane, tutte unite da una lunga serie di simpatiche e quasi impossibili coincidenze.\nRiconoscimenti.\nIl film fece aggiudicare il Saturn Award per il miglior attore non protagonista a Tracey Walter e fece ottenere una candidatura al Saturn Award per la miglior sceneggiatura non originale ad Alex Cox.\nColonna sonora.\nLa colonna sonora contiene tracce punk rock ormai diventate dei classici, spaziando dai Black Flag ai Circle Jerks ai Suicidal Tendencies, Iggy Pop e altri. Il produttore Mike Nesmith ha un piccolo cameo nel film: una pubblicit\u00e0 falsa alla TV della sua casa di produzione, la \"Elephant Parts\".\nLa colonna sonora serviva a catturare lo spirito rabbioso del periodo e mostra una collezione di bande punk del tempo.\nTributi.\nLa American Laundromat Records nel 2012 dopo averlo a lungo rimandato ha finalmente pubblicato un CD tributo in cui diversi artisti tra cui Matthew Sweet, Amanda Palmer, Mike Watt e Black Francis reinterpretano le canzoni della colonna sonora originale."}
{"id": "940041", "revid": "84184", "url": "https://it.wikipedia.org/wiki?curid=940041", "title": "Peter Wittgenstein", "text": "Biografia.\nEra discendente da una famiglia nobiliare, il cui territorio era il Berleburg. I suoi genitori erano il conte Cristiano Luigi Casimiro di Sayn-Wittgenstein-Ludwigsburg e la sua prima moglie, contessa Amalie Ludowika Finck von Finckenstein.\nIl 27 giugno 1798, spos\u00f2 la contessa Antonia C\u00e4cilie Snarska, dalla quale ebbe undici figli.\nNel 1805 combatt\u00e9 alla Battaglia di Austerlitz, nel 1806 contro i turchi, nel 1807 contro Napoleone nella Battaglia di Friedland e contro l'impero svedese in Finlandia.\nDurante la Campagna di Russia di Napoleone, comandava l'ala destra dell'esercito russo. Nella campagna del 1813, assunse il comando dell'esercito russo dopo la morte di Kutuzov e comand\u00f2 l'esercito russo alla Battaglia di L\u00fctzen ed alla Battaglia di Bautzen. Ma dopo le sconfitte nelle campagne di primavera, lasci\u00f2 quel comando e fu posto al comando dell'armata che combatt\u00e9 le battaglie di Dresda e Lipsia. Nella battaglia di Bar-sur-Aube, nel 1814, venne ferito in modo grave. Nel 1823 venne promosso feldmaresciallo e nel 1828 fu designato come comandante in capo nella guerra contro i turchi, ma una malattia lo obblig\u00f2 a ritirarsi dall'esercito. Nel 1834, il re di Prussia gli confer\u00ec il titolo di principe di Sayn-Wittgenstein.\nMor\u00ec l'11 giugno 1843, a Lemberg, dove si occupava dei terreni del figlio Lev Petrovi\u010d."}
{"id": "940042", "revid": "117890848", "url": "https://it.wikipedia.org/wiki?curid=940042", "title": "Stefano Bonfanti", "text": "Biografia.\n\u00c8 stato letterato e docente di italiano e latino in licei scientifici e classici: Liceo Morgagni a Forl\u00ec, Liceo Vittorio Veneto e Liceo Donatelli a Milano.\nSi \u00e8 dedicato, in pi\u00f9 di quarant'anni di insegnamento vissuti con grande passione e professionalit\u00e0, al completamento di un lungo studio su Publio Virgilio Marone, sfociato nella magistrale traduzione in endecasillabi sciolti e nell'approfondito commento della sua opera principale Eneide, studio condotto attraverso tutta la sua vita, in un rapporto affettuoso e diretto con i suoi studenti ai quali comunicava giornalmente le sue riflessioni e le sue \"scoperte\".\nLa sua traduzione commentata dell'Eneide, arricchita da una prefazione di Carlo Bo e dalle illustrazioni di Salvatore Fiume, \u00e8 stata pubblicata nel 1992 dalla Casa editrice Del Drago di Milano nella collana \"Gli Immortali\" (sotto la direzione editoriale di Pierantonio Spizzotin).\nAll'iniziativa di alcuni dei suoi pi\u00f9 affezionati studenti si deve la prima pubblicazione, nel 1996, in tiratura limitata e destinata ad amici, di un'originale operetta del XV secolo che Bonfanti scov\u00f2 in una biblioteca, tradusse e pubblic\u00f2 in edizione critica, salvandolo, in tal modo, dall'oblio: Maffeo Vegio, Supplementum Aeneidos (\"Libro XIII dell'Eneide\") con presentazione di Carlo Bo.\nSuccessivamente, nel 1997, le stesse versioni dell'Eneide e del libro XIII dell'Eneide di Maffeo Vegio, con relativi commenti e saggi del Bonfanti e prefazioni di Carlo Bo, sono state pubblicate dalla Edizioni San Paolo."}
{"id": "940043", "revid": "339392", "url": "https://it.wikipedia.org/wiki?curid=940043", "title": "Repo Man - il recuperatore", "text": ""}
{"id": "940044", "revid": "7", "url": "https://it.wikipedia.org/wiki?curid=940044", "title": "Nietzche", "text": ""}
{"id": "940046", "revid": "123528398", "url": "https://it.wikipedia.org/wiki?curid=940046", "title": "Francesco D'Ovidio", "text": "Biografia.\nNato da Pasquale e da Francesca Scaroina, originaria di Trivento, era fratello del matematico e politico Enrico D'Ovidio. Frequent\u00f2 con successo l'Universit\u00e0 di Pisa e la Scuola Normale, dove fu allievo, tra gli altri, di Alessandro D'Ancona, Emilio Teza e Domenico Comparetti. \nSuccessivamente s'interess\u00f2 anche alla glottologia in generale, spintovi da Graziadio Isaia Ascoli, e \u00ab nel 1871 fu chiamato ad insegnare latino e greco al liceo \u201cGalvani\u201d di Bologna, per poi passare nel 1874 al liceo \u201cParini\u201d di Milano, sempre impegnato nei medesimi insegnamenti \u00bb.\nPoi, sempre in giovane et\u00e0, ottenne nel 1876 la cattedra di storia comparata delle lingue neolatine presso l'ateneo napoletano, mantenendola fino agli ultimi mesi della sua vita. Attestati di benemerenza per il lavoro che svolse gli furono attribuiti da Niccol\u00f2 Tommaseo e Benedetto Croce, anche se quest'ultimo - specie per le \u00ab sottili e talvolta eccessivamente minuziose \u00bb indagini dantesche, parl\u00f2 ironicamente di \u00ab questioni (...) d'ovidiane e non dantesche \u00bb. \nSocio di un importante circolo letterario partenopeo, presiedette per un quadriennio l'Accademia dei Lincei, e divenne socio di quella della Crusca, e dell'Arcadia. Nel suo lavoro d'indagine letteraria si interess\u00f2 di Dante Alighieri, Alessandro Manzoni, Torquato Tasso.\nPer quanto riguarda la storia della lingua italiana, \u00ab la posizione di D'Ovidio (di \"pratico buon senso\" come riconobbe Benedetto Croce) fu quella di adottare come norma il fiorentino, come sosteneva l'ammiratissimo Manzoni, ma corretto dalla lingua della tradizione letteraria \u00bb.\nFu candidato al Premio Nobel per la letteratura, e nel 1905 venne nominato senatore.\nFece parte della Massoneria.\nFrancesco D'Ovidio si occup\u00f2 anche degli aspetti connessi al modo di parlare derivanti dal dialetto campobassano, e dedic\u00f2 un suo scritto alla ricorrenza del Primo centenario della Provincia molisana. Il suo slancio fu sempre teso al miglioramento morale e sociale degli abitanti della sua terra natia ed alla manifestazione organizzata in occasione del quarto di secolo dalla sua morte intervenne il Presidente della Repubblica Luigi Einaudi.\nTra i suoi discepoli, anche Manfredi Porena, destinato a diventare suo genero.\nCritica.\nI critici ritengono che, intellettualmente, egli abbia dato il meglio di s\u00e9 durante la giovinezza. Gli viene rimproverata un'attenzione relativamente limitata agli aspetti storici, pur non venendo affatto meno il riconoscimento per la sua puntigliosa metodologia di ricerca.\nOmaggi.\nGli sono state dedicate una via a Roma e una piazza a Napoli, oltre a vie e piazze nei comuni della sua provincia natale e il liceo ginnasio statale di Larino."}
{"id": "940049", "revid": "135224", "url": "https://it.wikipedia.org/wiki?curid=940049", "title": "Pozione", "text": "Una pozione (dal latino \"potio, potionis\", medicina o bevanda) \u00e8 un rimedio terapeutico sotto forma di liquido, o talvolta un veleno. Nell'immaginario collettivo \u00e8 spesso situata all'interno di un matraccio o di un altro contenitore di forma simile.\nSinonimo di pozione \u00e8 anche filtro, cos\u00ec chiamato dal latino \"filtrum\", che indicava un panno od un foglio attraverso cui veniva fatto passare, o appunto \u00abfiltrato\u00bb, un determinato liquido al fine di affinarlo e purificarlo. In alchimia poteva essere utilizzato ad esempio per filtrare le tinture o le acque.\nUna seconda etimologia derivante dal greco \"phil\u00e8o\" (\u00abamare\u00bb) potrebbe alludere alla sua capacit\u00e0 di fare innamorare una persona, quale afrodisiaco.\nMitologia.\nNella mitologia si annoverano numerose pozioni magiche, come il cosiddetto elisir di lunga vita, capace di donare l'immortalit\u00e0 a chiunque lo avesse bevuto, e legato ai miti di Enoch, Thot e Ermete Trismegisto.\nNella mitologia greco-romana funzione magica hanno le acque del Lete, fiume dell'oblio che ritroviamo nella \"Divina Commedia\" dantesca, nel Giardino dell'Eden, il Paradiso terrestre, accanto al fiume Euno\u00e8, il fiume della \"memoria del bene\" (Purgatorio - Canto ventottesimo). \nNell\"'Odissea\" di Omero, invece, si racconta delle pozioni della maga Circe, con le quali tramut\u00f2 gli uomini di Ulisse in maiali ed altri animali. Sua nipote Medea prepar\u00f2 alcune pozioni per proteggere il suo sposo Giasone, capo della spedizione degli Argonauti alla conquista del vello d'oro.\nAppartiene invece alla mitologia dei popoli della Scandinavia l'idromele magico, bevanda prediletta dal dio germanico Odino. Realizzata con miele e sangue, donava grande sapienza a chi la beveva. In ogni epoca poi ci furono filtri d'amore; il pi\u00f9 noto \u00e8 quello che lega, nei poemi cavallereschi, Tristano e Isotta, uniti in una passione proibita.\nNella cultura di massa.\nGeneralmente le pozioni sono abbinate a personaggi negativi e al mondo della magia, in particolare alla realizzazione di incantesimi e sortilegi tramite apposite formule o rituali. Ad esempio nella serie di libri Harry Potter, Severus Piton \u00e8 il professore di \"Pozioni\", mentre nel romanzo \"Lo strano caso del Dr. Jekyll e di Mr. Hyde\", il protagonista, Henry Jekyll, si trasforma in Mr. Hyde mediante una pozione.\nIn molti videogiochi, invece, le pozioni possono essere usate dal protagonista (che rappresenta il bene) per guarirsi dopo aver subito una ferita. Alcune delle serie di videogiochi in cui sono presenti le pozioni sono \"Final Fantasy\" e \"Diablo\". Le pozioni sono inoltre molto frequenti anche in tutti i titoli della serie \"Pok\u00e9mon\".\nLetteratura.\nNella letteratura il motivo della pozione magica \u00e8 ripreso in diverse opere. Per citarne alcune: la mesopotamica \"Epopea di Gilgame\u0161\" (la \"pianta della giovinezza\"); la tragedia \"Medea\" di Euripide; il romanzo \"Le metamorfosi\" o \"L'asino d'oro\" di Apuleio (la pozione magica di rose); la novella \"Jullanar del Mare\" nella raccolta \"Le mille e una notte\" (con la strega - regina Lab). Nell'\"Eneide\" di Virgilio (VI, 420) la Sibilla Cumana getta al mostro infernale Cerbero una focaccia soporifera per addormentarlo e rendere cos\u00ec libero il passaggio a s\u00e9 e a Enea.\nFunzione magica hanno la \u00abfontana dell'odio\u00bb e la \u00abfontana dell'amore\u00bb nell'\"Orlando Innamorato\" di Matteo Maria Boiardo e nell'\"Orlando furioso\" di Ludovico Ariosto, due poemi cavallereschi. Nella tragedia \"Romeo e Giulietta\" di William Shakespeare \u00e8 frate Lorenzo a preparare, per Giulietta, una pozione magica con funzioni narcotiche. La mandragola \u00e8 invece alla base di una pozione magica nella commedia intitolata appunto \"Mandragola\" di Niccol\u00f2 Machiavelli. Frequente \u00e8 poi la presenza della pozione magica nella fiaba, come in \"Biancaneve\" (la mela avvelenata per met\u00e0). Nella storia a fumetti \"Asterix il gallico\" il druido Panoramix prepara una pozione magica."}
{"id": "940052", "revid": "106908", "url": "https://it.wikipedia.org/wiki?curid=940052", "title": "Contea di Mahoning", "text": "Mahoning \u00e8 una contea dell'area nord-orientale dello Stato dell'Ohio negli Stati Uniti.\nGeografia fisica.\nLa contea confina a nord con la contea di Trumbull, ad est con le contee di Mercer e di Lawrence della Pennsylvania, a sud con la contea di Columbiana, a sud-ovest con la contea di Stark e a ovest con la contea di Portage.\nIl territorio \u00e8 prevalentemente pianeggiante. Nell'area settentrionale scorre il fiume Mahoning che bagna Youngstown e riceve da sud il Mill Creek ed il Meander Creek. Presso il confine occidentale sono situati il lago Milton ed il lago Berlin.\nNell'area centro-settentrionale \u00e8 situata la citt\u00e0 di Youngstown, dal ricco passato industriale, che ha le funzioni di capoluogo di contea.\nStoria.\nI primi europei ad arrivare nella regione dell'Ohio furono i francesi con l'esplorazione di Robert de La Salle nel 1669. Nel 1763, al termine della guerra dei sette anni, i francesi cedettero definitivamente la regione agli inglesi. \nL'attuale contea faceva parte del territorio della \"Western Reserve\" assegnato allo Stato del Connecticut. La contea fu istituita nel 1812.\nLa citt\u00e0 di Youngstown fu fondata nel 1796 e divenne capoluogo di contea nel 1876 sostituendo la citt\u00e0 di Canfield. Lo sviluppo industriale di Youngstown fu reso possibile dalla scoperta delle miniere di carbone nell'area, al collegamento alla rete dei canali navigabili ed all'arrivo della ferrovia nel 1856.\nYoungstown \u00e8 stata uno dei maggiori centri dell'industria siderurgica negli Stati Uniti fino alla crisi degli anni 70 del Novecento."}
{"id": "940054", "revid": "287204", "url": "https://it.wikipedia.org/wiki?curid=940054", "title": "Amilina", "text": "L'amilina umana, o Human Islet Amyloid Precursor Polypeptide (hIAPP), \u00e8 una proteina altamente conservata costituita da 37 residui amminoacidici secreta nelle cellule \u03b2 del pancreas insieme all'insulina. Il gene che la codifica \u00e8 situato nel braccio corto del cromosoma 12.\nFunzione.\nL'amilina \u00e8 un ormone cosecreto con l'insulina in risposta alla presenza di alte concentrazioni nutrienti nel sangue ed \u00e8 assente sia nel diabete tipo 1 che in quello tipo 2. L'amilina \u00e8 prodotta insieme all'insulina e la sua glicazione provoca deposito di sostanza amiloide a livello pancreatico. \nEssa svolge numerose funzioni: \nStruttura e patologie associate.\nL'amilina presenta la seguente struttura primaria:KCNTATCATQRLANFLVHSSNNFGAILSSTNVGSNTY. \u00c8 inoltre presente un ponte disolfuro tra i residui di cisteina in posizione 2 e 7. \nL'amilina \u00e8 l'unit\u00e0 monomerica delle fibrille amiloidi presenti nelle isole di Langerhans del pancreas nel 90% dei malati di diabete mellito tipo 2.\nLa struttura di tali fibrille mostra una elevata percentuale di strutture a beta foglietto. In vitro, la formazione di tali fibrille passa attraverso la formazione di oligomeri ricchi di beta foglietti in grado di rendere permeabili membrane artificiali con la formazione di strutture simili a canali ionici. Ulteriori studi hanno permesso di individuare nella regione compresa tra gli amminoacidi 20-29 la zona potenzialmente in grado di permettere la formazione di strutture beta.\nConfrontando la struttura primaria dell'amilina murina o rIAPP con quella umana si nota the l'84% circa della sequenza \u00e8 la stessa: le due strutture differiscono per appena 6 amminoacidi situati nella regione compresa tra i residui 17-29. L'amilina dei roditori non sembra in grado di aggregarsi in strutture amiloidi e infatti i ratti sono mammiferi che non si ammalano di diabete mellito tipo 2. Alcuni studi suggeriscono che le Pro25, Pro28, Pro29, svolgano un ruolo importante nell'impedire tale aggregazione. Inoltre studi condotti su topi transgenici mostrano come la sovraespressione di amilina umana nei roditori induca la comparsa di fibrille amiloidi tipiche del diabete mellito tipo 2."}
{"id": "940056", "revid": "287204", "url": "https://it.wikipedia.org/wiki?curid=940056", "title": "Sparkling Volley Milano", "text": "La Sparkling Volley Milano \u00e8 stata una societ\u00e0 pallavolistica maschile italiana con sede a Milano.\nStoria.\nLa Sparkling Volley Milano viene fondata ufficialmente il 4 giugno 2006, per volere di Claudio Giovanardi: la neonata societ\u00e0 acquista il titolo sportivo dal Volley Arezzo e comincia la propria avventura nella pallavolo professionistica dal campionato di Serie A2: alla sua prima stagione vince sia la Coppa Italia di categoria, che il campionato, ottenendo la promozione in Serie A1.\nNella stagione 2007-08 fa il suo esordio nella massima divisione italiana, con a capo il nuovo presidente Lapo Elkann, conducendo un campionato dignitoso, chiuso poi al nono posto in classifica: al termine del torneo tuttavia la societ\u00e0 cede il titolo sportivo alla Pallavolo Pineto e ritira il club da ogni tipo di competizione."}
{"id": "940068", "revid": "287204", "url": "https://it.wikipedia.org/wiki?curid=940068", "title": "Elezioni regionali in Valle d'Aosta del 1954", "text": "Le elezioni regionali in Valle d'Aosta del 1954 si tennero il 16 novembre per il rinnovo del Consiglio regionale.\nIn questa consultazione elettorale, come in quella precedente, si \u00e8 votato con un sistema elettorale maggioritario, con \"panachage\" o voto disgiunto. L'unico correttivo adottato, dopo le critiche dell'opposizione, riguardava la proporzione del numero dei seggi attribuiti: 25 seggi (invece di 28) alla lista vincente e 10 alla seconda.\nPer effetto del \"panachage\" anche una terza lista, quella dell'Union Vald\u00f4taine, ottenne un seggio, dal significato particolare: venne infatti eletta Marie-C\u00e9leste Perruchon Chanoux, la vedova di \u00c9mile Chanoux, martire della Resistenza.\nRisultati.\nPer queste elezioni, svoltesi con il sistema del voto limitato e \"panachage\", il dato dei voti validi corrisponde ai \"voti in testa teorici\". Questo dato, desunto dagli archivi dell\"Istituto Cattaneo\", differisce leggermente da quello riportato nel sito del \"Consiglio Regionale della Valle d'Aosta\"."}
{"id": "940073", "revid": "287204", "url": "https://it.wikipedia.org/wiki?curid=940073", "title": "Bocca di Forl\u00ec", "text": "La Bocca di Forl\u00ec (o, secondo la grafia utilizzata con continuit\u00e0 storica, \"Bocca di Forli\") \u00e8 un valico (891\u00a0m) dell'Appennino che costituisce secondo alcune fonti il limite fra gli Appennini centrale e meridionale (rispettivamente Appennino abruzzese e Appennino sannita). \nDescrizione.\nSi trova sul confine tra Molise e Abruzzo, tra i comuni di Rionero Sannitico (IS) e Castel di Sangro (AQ). Viene spesso identificata con la \"Sella di Rionero\", o \"Passo di Rionero\", una zona di \"pseudo-sella\" situata poco pi\u00f9 a sud, a 1051\u00a0m s.l.m., nella regione Molise, e attraversata dalla SS17. Essendo una zona di sella, rappresenta localmente lo spartiacque tra la valle del fiume Volturno (che sfocia nel Mar Tirreno) e quella del fiume Sangro (con foce nel Mar Adriatico)."}
{"id": "940074", "revid": "869710", "url": "https://it.wikipedia.org/wiki?curid=940074", "title": "Lista dei risultati del derby di Milano", "text": ""}
{"id": "940076", "revid": "590", "url": "https://it.wikipedia.org/wiki?curid=940076", "title": "Bullwinkle", "text": ""}
{"id": "940079", "revid": "122655516", "url": "https://it.wikipedia.org/wiki?curid=940079", "title": "Body slam", "text": "Nel mondo del wrestling l'espressione body slam indica una mossa tra le pi\u00f9 comunemente utilizzate. In generale, qualunque mossa che porti l'esecutore ad alzare da terra l'avversario per poi buttarlo al suolo \u00e8 un body slam: ne esistono perci\u00f2 molte varianti e tra queste le pi\u00f9 famose sono la Chokeslam e il Pumphandle drop.\nChokeslam.\nNella Chokeslam l'esecutore afferra l'avversario per la gola, spostando il braccio pi\u00f9 vicino a questo sulla propria spalla, per poi sollevarlo da terra e facendolo sbattere al suolo con una spinta.\nFireman's carry takeover.\nIl \"Fireman's carry takeover\" \u00e8 una delle varianti del Body Slam. Per eseguire la mossa, l'esecutore carica il suo avversario sulle spalle e, spingendosi sulle gambe, lo fa cadere al tappeto lateralmente.\nAirplane spin.\nVariante del fireman's carry con la differenza che si compiono dei giri su stesso prima di farlo cadere.\nFireman's carry samoan driver.\nUn incrocio tra una fireman's carry slam e un fireman's carry takeover . Si prende l'avversario in un fireman's carry al contrario poi lo si butta in avanti come un samoan driver.\nFireman's carry takedown.\n\u00c8 un fireman's carry takeover al contrario, ma si effettua da inginocchiati.\nFireman's carry slam.\nL'esecutore carica l'avversario sulle proprie spalle nella posizione per il fireman's carry; getta quindi in avanti l'avversario sopra la propria testa, facendolo cadere di schiena.\nForward fireman's carry slam.\nL'esecutore prende l'avversario in un fireman's carry contrario e poi, invece di gettare l'avversario di lato, lo si butta in avanti.\nRolling fireman's carry slam.\nVariazione che prevede che l'esecutore corra prima di schiacciare l'avversario a terra; il wrestler esegue una capriola che termina con l'avversario a terra coperto dalla schiena dell'esecutore. \nSwinging leg hook fireman's carry slam.\nMossa che prevede di mettere l'avversario in una posizione fireman's carry, senza alzarlo, stando piegato con la propria schiena durante tutta la mossa che prevede un braccio per agganciare una gamba dell'avversario e porre la propria testa sotto l'ascella dell'avversario per poi prendere lo slancio facendo compiere un arco di 180 gradi lateralmente all'avversario portandolo a cadere come in un samoan drop. Esiste una variante dove entrambi i wrestler compiono un giro di 360 gradi lateralmente dalla posizione di partenza.\nOlympic slam.\nL'esecutore, che inizialmente si trova dietro all'avversario, afferra con la mano destra la gamba sinistra del contendente e con la mano sinistra il braccio sinistro, la testa o un'altra qualsiasi parte del corpo che faccia da appiglio; a questo punto l'esecutore carica sulle spalle l'avversario e si lascia cadere all'indietro per sbatterlo violentemente a terra.\nMat slam.\nMossa che consiste nel buttare l'avversario, con violenza, sul tappeto.\nBelly to belly inverted mat slam.\nL'esecutore afferra l'avversario in posizione di Kneeling reverse piledriver, poi gli si intrappolano le braccia con le gambe, e ci si butta a terra, in modo che l'avversario rimanga, con le braccia intrappolate, a pancia in su.\nBelly to back inverted mat slam.\nL'esecutore afferra l'avversario in posizione di Belly to back piledriver, poi gli si intrappolano le braccia con le gambe, e ci si butta a terra, in modo che l'avversario rimanga, con le braccia intrappolate, a pancia in gi\u00f9. Si pu\u00f2 concludere la mossa girandosi, trovandosi cos\u00ec in posizione di schienamento.\nGorilla press slam.\nSi afferra l'avversario, con una mano sul petto e una sul bacino, sollevandolo fin sopra la testa, per poi lasciarlo andare all'indietro e farlo cadere sulla pancia. Il nome deriva dal suo ideatore, Gorilla Monsoon.\nMilitary press slam.\nVariante della Gorilla press slam, vede l'esecutore lanciare in avanti l'avversario."}
{"id": "940089", "revid": "123340130", "url": "https://it.wikipedia.org/wiki?curid=940089", "title": "Mario Pescante", "text": "Biografia.\nLaureato in Giurisprudenza. \u00c8 padre del telecronista RAI Riccardo Pescante, di Gianluca Pescante e di Maria Cristina. In giovent\u00f9 \u00e8 stato atleta praticante e, come tale, si \u00e8 distinto nelle gare di atletica leggera, specialmente in quelle di mezzofondo.\nHa iniziato la sua carriera di dirigente sportivo gi\u00e0 a livello universitario ed \u00e8 stato nominato Segretario generale del CONI nel 1973. Capo missione della squadra italiana a sette edizioni dei Giochi olimpici estivi e a cinque dei Giochi olimpici invernali, \u00e8 stato eletto Presidente del CONI nel 1993, rimanendo in tale incarico fino alle dimissioni avvenute il 13 ottobre 1998 a s\u00e9guito dello scandalo che travolse il laboratorio antidoping dell'Acqua Acetosa.\nFondatore dell'Accademia Nazionale Olimpica, \u00e8 membro del CIO dal 1994 ed \u00e8 stato presidente dei Comitati Olimpici Europei (COE) dal 2001 al 2006. Autore di pubblicazioni su olimpismo, legislazione sportiva, legislazione regionale, sport nella scuola. Insegna Diritto sportivo presso l'Universit\u00e0 LUISS di Roma ed \u00e8 professore straordinario di diritto privato presso la Link Campus University.\nIn quanto membro del Comitato Olimpico Internazionale, il 13 luglio 2001 \u00e8 stato tra i 56 elettori della candidatura di Pechino ad ospitare i Giochi Olimpici 2008.\nEletto nel 2001 deputato alla Camera nella XIV Legislatura per Forza Italia. Ha ricoperto l'incarico di sottosegretario ai beni culturali con delega allo sport nei governi Berlusconi II e Berlusconi III, dal 2001 al 2006. \u00c8 stato confermato deputato alle elezioni politiche del 2006.\nNel 2006 \u00e8 stato commissario straordinario per i XX Giochi olimpici invernali di Torino ed ha ricoperto la stessa carica per i Giochi del Mediterraneo di Pescara del 2009.\nRieletto alla Camera per il PdL nel 2008, in quella legislatura ha ricoperto la carica di presidente della commissione politiche dell'unione europea della Camera. Nel 2011 \u00e8 stato relatore della Legge Comunitaria 2010.\nNel 2006 entra a far parte dell'esecutivo del CIO, il Comitato olimpico internazionale, mentre il 9 ottobre 2009 \u00e8 stato eletto Vice Presidente Vicario, primo italiano a ricoprire tale incarico. Nell'ottobre 2010 ha firmato il Bollettino Ufficiale per la presentazione del francobollo commemorativo di Mario Mazzuca, gi\u00e0 organizzatore delle Olimpiadi di Roma, con cui ha collaborato a lungo nel CONI.\nPresidente del comitato promotore di \"Roma 2020\", dopo la rinuncia da parte del governo italiano, il 21 febbraio 2012 si dimette da Vice Presidente Vicario del Comitato olimpico internazionale (CIO)."}
{"id": "940096", "revid": "287204", "url": "https://it.wikipedia.org/wiki?curid=940096", "title": "Arrigo Gattai", "text": "Era padre dello sciatore alpino e giornalista sportivo Bruno.\nBiografia.\nAvvocato tifoso dell'Inter, squadra di calcio milanese, nel 1955 conobbe di persona Angelo Moratti che lo volle nel consiglio d'amministrazione della societ\u00e0 nerazzurra. Gli rimase a fianco come consigliere sino al 1967 nel periodo che fu contraddistinto dalla Grande Inter di Helenio Herrera e che culmin\u00f2 con il successo di due Coppe dei Campioni e di altrettante Coppe Intercontinentali.\nEbbe simpatie di destra e nel 1964 si candid\u00f2 alle elezioni amministrative a Milano nelle liste del Movimento Sociale Italiano, per poi avvicinarsi al Partito Socialista Italiano e in particolare a Bettino Craxi.\nDal 1967 al 1970 fu membro della Commissione inchieste della Federcalcio, per passare quindi alla Federazione Italiana Sport Invernali: prima come presidente della Commissione regolamenti e reclami e commissario tecnico per lo sci alpino del Comitato Alpi Centrali, poi (dal 1972) come vicepresidente e infine (dal 1976) come presidente al posto di Omero Vaghi.\nNel 1987 Gattai fu eletto alla presidenza del Comitato olimpico nazionale italiano (del quale era vicepresidente dal 1978) in sostituzione di Franco Carraro. Con l'andar del tempo per\u00f2 la sua gestione incominci\u00f2 a ricevere numerose critiche , soprattutto in considerazione dell'andamento non soddisfacente delle spedizioni azzurre alle Olimpiadi di Seul e di Barcellona.\nMor\u00ec nel 2012 all'et\u00e0 di 84 anni."}
{"id": "940098", "revid": "2009834", "url": "https://it.wikipedia.org/wiki?curid=940098", "title": "Leone Cimpellin", "text": "Noto al pubblico per essere stato la matita di Jonny Logan, Cimpellin \u00e8 stato uno dei pi\u00f9 prolifici disegnatori di fumetti italiani, in attivit\u00e0 dalla fine degli anni '40.\nCarriera.\nFin da piccolissimo ama il disegno e, ancora adolescente, si trasferisce con la famiglia a Milano dove trova un terreno fertile per la sua passione, dimostrando di essere un disegnatore molto versatile. La sua prima storia \u00e8 \"Le avventure di Petto di Pollo\", a quattro mani con Lina Buffolente, ma gli anni successivi lo portano verso il fumetto d'avventura e poliziesco.\nSu storia di Gian Luigi Bonelli disegna \"Red Carson\" e, usando lo pseudonimo di Alex Lyon, l'eroe mascherato \"Plutos\". Disegna poi \"Il Tamburino del Re\" e \"Camicia Rossa\" per le Edizioni Alpe e, qualche anno dopo, \"Don Cicciotte\". Seguono \"Sten il giramondo\" per le Edizioni Beretta e \"Indian Sarge\", \"Il Sgt. McKarty\" e \"Celestino il Tigre Marino\" per gli albi Oscar Fasani.\nInizia poi una prestigiosa collaborazione con la Mondadori, dove entra nel team di \"Oklahoma\" e \"Pecos Bill\", serie western per gli Albi d'Oro create da Guido Martina, e dove disegna alcuni episodi di \"Nembo Kid\" (Superman). In seguito, illustra fatti di cronaca per \"La Domenica del Corriere\" e collabora con la testata \"Amica\".\nNello stesso periodo, entra nel team del Corriere dei Piccoli, ed in collaborazione con Zucconi e Triberti d\u00e0 vita a numerosi personaggi umoristici, come lo spericolato autista \"Carletto Sprint\", il giornalista \"Gigi Bizz\", il centurione romano \"Tribunzio\" di Vezio Melegari, il tranquillo funzionario ministeriale eroe suo malgrado nello spazio e del suo automa \"Gianni &amp; Rob8\", \"Papero grosso e Fiorello\", \"Gelsomino\", \"Codinzolo\", \"Gibernetta\", \"Tam Tam\", \"Nero Fumo\"...\nPer le Edizioni Ariete disegna alcuni episodi della serie Collana Ariete Grandi Avventure; per la testata Girandola TV, di Torelli, disegna il personaggio \"Svanitella\".\nAlla fine degli anni '60 fa il suo ingresso nel fumetto erotico e per la EdiPeriodici disegna la serie di \"Belfagor\", per la \"Edifumetto\" qualche episodio della serie \"Fiabe Proibite\" e per le Ed. Lo Squalo \"Top\".\nAnche le aziende si accorgono della sua bravura, e su incarico della Esso crea la mascotte \"Un Tigre nel Motore\" pubblicato in albi distribuiti gratuitamente nei distributori di benzina.\nLa sua collaborazione \u00e8 richiesta anche all'estero; disegna racconti western per la tedesca Bastei, per le Editions Lug di Lione, per le Editions Aventures et Voyages, per la Thompson e Fleetway di Londra. I suoi personaggi pubblicati sul Corriere dei Piccoli vengono ristampati in Spagna, Argentina, Turchia, Cile.\nAll'inizio degli anni '70, si dedica prima a \"Diabolik\", poi sotto lo pseudonimo di Gilbert in coppia con Romano Garofalo d\u00e0 corpo al personaggio di Alem (ispirato al francese Asterix) e sempre con lo pseudonimo Ghilbert disegna l'antieroe \"Jonny Logan\", in storie di feroce satira sociale.\nNel 1973 inizia una breve collaborazione con la \"Geis\" e disegna la storia \"Il flauto magico\", albo 2 della serie \"Sexy favole\", e le copertine degli albi 1 e 3).\nSempre in quegli anni inizia a lavorare con La Gazzetta del Popolo, dove illustra le vicende sportive. Promuove lo Studio Cimpellin dove si sono formati molti grandi autori di oggi: Tognietti, Carlo Ambrosini, Enea Riboldi, Giampiero Casertano, Nicola Mari e tanti altri.\nPer la rivista \"Il Mago\" disegna \"Il Barone Von Strip\", realizza storie Horror e pubblica \"Kid Barboun\" sul mensile \"Eureka\".\nIn occasione degli Europei di calcio 1980 disegna le carte da gioco della Domenica del Corriere con le caricature di alcuni giocatori partecipanti.\nNegli anni '80 con lo sceneggiatore Max Bunker esegue le matite di \"Maxmagnus\"; i personaggi di \"Tom Tom\" - \"Tappo e Balestra\" - \"El Cico Mas\" - \"Mister T\" per la testata Pi\u00f9, \"Falco il superbolide\" - \"Ryu\" per \"TV Junior\" e collabora al SuperGulp.\nProsegue la collaborazione con Il Corrierino trasponendo diverse serie a cartoni giapponesi come \u201cChobin\" e \"Flo\u201d, \u201cGalaxy Express 999\u201d, \"Lady Oscar\", \"Daltanious\", \"Ninja Turtles\", \"Il Tulipano Nero\", \"La piccola Robinson\" e, recentemente, \"I Tre Moschettieri\", \"Mac Fargo\", \"Ninja\".\nAlla fine degli anni '80 collabora per la Sergio Bonelli Editore disegnando storie di \"Martin Myst\u00e8re\" e \"Nathan Never\".\nAll'inizio degli anni '90 si cimenta nelle matite di \"Gordon Link\" di Gianfranco Manfredi per le nuove Edizioni Dardo, oltre a disegnare alcune storie per Tiramolla.\nNel 2003 disegna i personaggi e progetta le tavole di \"Zoollywood\" di Davide Barzi, realizzati in collaborazione con Oscar Scalco (Oskar).\nPer \"Il Giornalino\", sui testi di Carlo Pedrocchi, crea una trasposizione della vita di oggi nella Roma antica, dal titolo S.P.Q.R., con protagonista \"Duralex\"; sempre per Il Giornalino, nel 1996, su testi di Toni Pagot crea il personaggio di \"Cichillo\" il ragazzo bionico.\nNel 2006, in occasione dei festeggiamenti per il quarantennale del Comandante Mark della Essegesse, illustra il racconto \"Avventura ai Caraibi\" pubblicato su Mark numero 45 edito da IF Edizioni.\nIl suo percorso artistico \u00e8 ampiamente narrato nel libro di Davide Barzi \"Leo Cimpellin/Leo Ortolani\" (edizioni if, 2002), in cui l'autore si racconta attraverso una lunga chiacchierata con il creatore di Rat-Man.\nCritica.\nIn Francia una rivista specializzata di fumetti ha paragonato il suo stile a quello di Albert Uderzo.\nHugo Pratt ebbe modo di dire di lui \"Cimpellin \u00e8 bravo. \u00c8 un veneto solare, ha una bella natura\"."}
{"id": "940100", "revid": "1005847", "url": "https://it.wikipedia.org/wiki?curid=940100", "title": "Dante Gorreri", "text": "Biografia.\nLa prima attivit\u00e0 politica e sindacale.\nMandato al fronte nella prima guerra mondiale, al ritorno entra nella Giovent\u00f9 Socialista e nel 1921 passa immediatamente nel Partito Comunista d'Italia, fra i dirigenti del settore giovanile. Esercita il mestiere di idraulico o meglio lattoniere, come si dice ancora adesso in gergo e/o dialetto. Come sindacalista Gorreri \u00e8 attivo nella UIL, in cui c'\u00e8 una forte componente sindacalista rivoluzionaria.\nFu collaboratore di Guido Picelli e, nel 1922, durante l'assalto di Parma degli squadristi di Italo Balbo, guida la difesa della barricate in via Massimo D'Azeglio, nello storico quartiere operaio di Oltretorrente, in qualit\u00e0 di capo squadra degli Arditi del Popolo.\nL'antifascismo e la Resistenza.\nA fascismo affermato, Gorreri viene ripetutamente arrestato e poi spedito per 5 anni al confino a Favignana e Lipari; la condanna viene prolungata per altri quattro anni che sconta prima a Ponza, poi nel seguito in diversi luoghi e nuovamente a Ponza, fino al 1937.\nNel 1942, in qualit\u00e0 di segretario federale del Partito Comunista Italiano, rientra in clandestinit\u00e0 a Parma; ivi, dopo l'8 settembre 1943 \u00e8 organizzatore della Resistenza poi, nel maggio del 1944, viene inviato a Como a dirigere la federazione locale del PCI.\nIl 21 gennaio 1945 viene catturato da un reparto delle Brigate Nere. Le accuse sono grandi e inconfutabili, essendo Gorreri segretario del PCI comasco, ma il 1\u00ba febbraio viene lasciato fuggire in Svizzera, in seguito ad un accordo con il capo banda Emilio Poggi che avrebbe dovuto fucilarlo e ad una messa in scena di fucilazione sul monte Bisbino.\nRientra il 28 aprile, a liberazione avvenuta, riprendendo il suo incarico.\nLa vicenda dell'oro di Dongo e degli omicidi di partigiani nel comasco.\nIn questo periodo si svolge la vicenda legata all'oro di Dongo, che genera forti tensioni fra Gorreri ed altri riconosciuti dirigenti comunisti della Resistenza locale.\nPer \"oro di Dongo\" si intendono comunemente tutti i beni sequestrati dalla 52\u00aa Brigata Garibaldi \"Luigi Clerici\", tra quelli in possesso di Mussolini e i gerarchi al momento della cattura. Tali beni sono stati parzialmente inventariati il 28 aprile 1945 nel Municipio di Dongo, dalla partigiana Giuseppina Tuissi \"Gianna\" e dall'impiegata comunale Bianca Bosisio. Nel tardo pomeriggio del medesimo giorno, il capo di stato maggiore della brigata, Luigi Canali, nome di battaglia \"\u201cCapitano Neri\u201d\", firma un ordine di consegna temporaneo di tutti i beni recuperati ed inventariati dalla Tuissi, alla federazione comunista di Como, di cui Gorreri \u00e8 responsabile. L'utilizzazione fatta di tali valori, \u00e8 tuttora oggetto di congetture.\nIl 7 maggio 1945 il \"\u201cCapitano Neri\u201d\" scompare misteriosamente e il suo corpo non sar\u00e0 pi\u00f9 ritrovato. Il 22 giugno successivo, la \"Gianna\", dopo essere stata diffidata dall'intraprendere ricerche sulla fine dell'ex-comandante, nonch\u00e9 minacciata da Dante Gorreri e da Pietro Vergani, comandante delle formazioni garibaldine della Lombardia, \u00e8 uccisa e gettata nel Lago di Como nei pressi di Cernobbio. Anche il suo corpo non sar\u00e0 pi\u00f9 ritrovato. Il 5 luglio riemerge invece dal lago il corpo di Anna Maria Bianchi, amica e confidente della Tuissi, annegata dopo essere stata torturata e ferita con due colpi di rivoltella.\nNel giugno 1946 Gorreri \u00e8 eletto con il PCI deputato all'Assemblea Costituente, sui cui banchi sieder\u00e0 sino al 1948. Dal 1947 al 1949 fu segretario della Camera del lavoro di Modena.\nIl 12 dicembre 1949 \u00e8 rinviato a giudizio in qualit\u00e0 di mandante dell'omicidio del \"\u201cCapitano Neri\u201d\" e con l'accusa di peculato per aver preso in consegna il cosiddetto \u201coro di Dongo\u201d e averlo successivamente fatto sparire; insieme a lui sono incriminati: Pietro Vergani, per aver organizzato l'uccisione del Canali, e in qualit\u00e0 di mandante degli omicidi della Tuissi e della Bianchi; Domenico Gambaruto quale esecutore materiale dell'uccisione del \"\u201cCapitano Neri\u201d\"; Maurizio Bernasconi \"Mirko\", per l'uccisione della \"Gianna\"; Natale Negri ed Ennio Pasquali per quello della Bianchi. L'accusa di omicidio non \u00e8 supportata dal ritrovamento del cadavere, n\u00e9 dall'eventuale arma del delitto e si basa su un movente costruito a tavolino. Gorreri, tuttavia, \u00e8 arrestato e resta in carcere quattro anni; nel 1953 \u00e8 eletto deputato nelle liste del PCI e, avvalendosi dell'immunit\u00e0 parlamentare viene liberato.\nIl 29 aprile 1957, presso la Corte d'Assise di Padova si apre il processo per la sparizione dell'\"oro di Dongo\" e i collegati delitti sopra riportati. In tale sede \u00e8 ascoltato Enrico Mattei, responsabile amministrativo di tutte le formazioni partigiane durante la Resistenza, il quale testimonia che \"il bottino delle azioni di guerra apparteneva alle formazioni che lo catturavano, e poteva essere messo a disposizione dei comandi\". \u00c8 sentito anche Luigi Longo, vicesegretario del PCI e, all'epoca, vicecomandante del Corpo volontari della libert\u00e0. L'esponente comunista afferma di non ritenere \"esatto che al partito comunista siano arrivati dei valori; essi giunsero invece a un comando garibaldino autorizzato a disporre per i suoi reparti delle prede belliche\". Il documento di consegna alla federazione del partito, firmato da Canali e controfirmato anche dai partigiani Michele Moretti e Urbano Lazzaro, tuttavia, recita diversamente.\nIl 24 luglio successivo, uno dei giurati \u00e8 ricoverato in ospedale e il processo \u00e8 rinviato al 5 agosto. Tra le due date, il giurato ricoverato si suicida in ospedale e il processo \u00e8 rinviato a nuovo ruolo. Non verr\u00e0 ripreso sino alla decorrenza del meccanismo della prescrizione, che ne sancisce l'archiviazione. \nAnni dopo, Massimo Caprara, per anni segretario personale di Palmiro Togliatti, sostenne che la parte del tesoro preso in consegna da Dante Gorreri fu da quest'ultimo fatto pervenire a Renato Cigarini, responsabile dell'approvvigionamento delle risorse economiche del partito. L'ammontare complessivo dei valori acquisiti da Cigarini sarebbe stato calcolato in 189,657 miliardi di lire del 1949. Cigarini avrebbe personalmente depositato i valori ricevuti in alcune banche svizzere, in conti protetti e riservati del PCI. Successivamente, il tesoro sarebbe stato utilizzato per acquistare, dalla famiglia di costruttori romani Marchini, il palazzo di Via delle Botteghe Oscure, in Roma \u2013 che poi sarebbe divenuta la sede nazionale del partito \u2013 e per l'acquisto di macchine tipografiche per \"L\u2019Unit\u00e0\" di Milano. Ci\u00f2 significa che Dante Gorreri avrebbe scontato quattro anni di carcere per coprire, con il suo silenzio, gli interessi economici del partito.\nGorreri e il carteggio Churchill-Mussolini.\nIl 4 maggio 1945 era pervenuto sul tavolo di Gorreri tutto il materiale cartaceo contenuto in due borse in possesso di Mussolini e requisito dai partigiani della 52\u00aa Brigata Garibaldi al momento della sua cattura, a cui erano stati uniti altri documenti di Mussolini provenienti da una terza borsa sequestrata a Marcello Petacci, temporaneamente trattenuti da Aldo Lampredi. Al comando comasco, il materiale \u00e8 esaminato da una commissione formata, oltre che da Gorreri, anche dal nuovo prefetto di Como, Virginio Bertinelli, che verificano trattarsi di un carteggio comprendente 62 lettere, di cui 31 a firma del Primo ministro britannico Winston Churchill e 31 a firma Mussolini. Dopo la visione degli stessi, si decide di commissionare la fotoriproduzione di tutti i documenti alla Fototecnica Ballarate di Como. Ne sono effettuate alcune copie, di cui l'originale rimane in possesso di Dante Gorreri, e una copia viene consegnata a Bertinelli, che la nasconder\u00e0 all'interno di un \"cavallo con maniglie\" di una palestra di Como; un'altra copia \u00e8 riposta da Gorreri nella cassaforte della federazione.\nIl 2 settembre 1945, a pochi mesi dalla conclusione della guerra in Europa, dopo aver perso le elezioni politiche e non pi\u00f9 Primo ministro, Winston Churchill si reca sul lago di Como, a trascorrere una breve vacanza dietro il falso nome di \"colonnello Waltham\" e fa contattare Dante Gorreri dal capitano dei servizi segreti britannici Malcolm Smith. Il 15 settembre 1945, nella trattoria \"La pergola\" di Como, Dante Gorreri consegna gli originali delle 62 lettere del carteggio Churchill-Mussolini al capitano Smith, in cambio della somma di due milioni e mezzo di lire in contanti. Le copie del carteggio in possesso del prefetto Virginio Bertinelli erano gi\u00e0 state recuperate dal capitano inglese, il precedente 22 maggio.\nLa copia del carteggio riposta da Gorreri nella cassaforte della federazione comunista sar\u00e0 trafugata nel 1946 da Luigi Carissimi Priori, ex capo dell'ufficio politico della questura di Como. In un'intervista rilasciata nel 1998 al giornalista Roberto Festorazzi, Carissimi Priori dichiarer\u00e0 di aver consegnato il plico contenente le 62 lettere al presidente del Consiglio Alcide De Gasperi, resistendo ad un'offerta di 100.000 sterline di alcuni agenti segreti inglesi.\nGli ultimi anni.\nGorreri nel 1958 \u00e8 rieletto alla Camera per il PCI nella circoscrizione di Parma e Modena, e riconfermato nel 1963 e nel 1968. Rest\u00f2 a Montecitorio fino al 1972.."}
{"id": "940102", "revid": "149485", "url": "https://it.wikipedia.org/wiki?curid=940102", "title": "Bruno Grandi", "text": "Biografia.\n\u00c8 stato per 23 anni presidente della Federazione Ginnastica d'Italia, fino al 2000. Fra il 1998 ed il 1999 ha ricoperto il delicato incarico di presidente reggente del CONI, durante la fase di transizione dalla presidenza Pescante a quella Petrucci. \u00c8 stato membro italiano del CIO dal 2000 al 2004.\nDal 1996 al 2016 ha ricoperto l'incarico di presidente della Federazione Internazionale di Ginnastica.\nNel 2001 \u00e8 stato inserito nell'International Gymnastics Hall of Fame.\n\u00c8 morto il 13 settembre 2019, all'et\u00e0 di 85 anni."}
{"id": "940106", "revid": "198277", "url": "https://it.wikipedia.org/wiki?curid=940106", "title": "Gianni Petrucci", "text": "\u00c8 stato presidente del CONI per quattro mandati consecutivi, dal 28 gennaio 1999 al 14 gennaio 2013. Dal 12 gennaio 2013 \u00e8 Presidente della Federazione Italiana Pallacanestro, incarico gi\u00e0 ricoperto dal 14 marzo 1992 al 27 gennaio 1999.\n\u00c8 stato inoltre sindaco del comune di San Felice Circeo dal 6 maggio 2012 al 12 giugno 2017. Ha conseguito la laurea in Scienze Politiche.\nCarriera.\nLa sua carriera si \u00e8 svolta principalmente tra la Federazione Italiana Giuoco Calcio e la Federazione Italiana Pallacanestro (FIP). Infatti dal 1977 al 1985 ha ricoperto l'incarico di segretario generale della FIP e successivamente \u00e8 stato Segretario Generale anche della FIGC. All'interno della Federcalcio ha avuto anche l'incarico di commissario straordinario dell'Associazione Italiana Arbitri.\nNel 1991 ha lasciato la Federcalcio per rivestire per sei mesi la carica di vicepresidente esecutivo dell'AS Roma.\nIl 21 novembre 1992 venne eletto presidente della Federazione italiana Pallacanestro e successivamente rieletto il 29 giugno 1996.\nIl 29 gennaio 1999 \u00e8 stato eletto per la prima volta presidente del CONI.\nNel periodo 2000-2001 \u00e8 stato commissario straordinario della FIGC.\nIl 6 maggio 2009 \u00e8 stato rieletto per il suo quarto mandato consecutivo: ha ricevuto 55 voti contro i 24 dello sfidante, Franco Chimenti, presidente della Federgolf.Si \u00e8 dimesso nel gennaio 2013, subito dopo l'elezione a presidente della Federazione Italiana Pallacanestro.\nAlle elezioni amministrative del 6 e 7 maggio 2012 \u00e8 stato eletto sindaco di San Felice Circeo, alla guida di una lista civica di centrosinistra.\nIl 17 dicembre 2016 viene confermato presidente della FIP con il 92,05% dei voti.\nControversie.\nIl 19 maggio 2010 \u00e8 stato duramente criticato dal presidente della regione Veneto Luca Zaia, dall'allora sindaco di Venezia Giorgio Orsoni e da altri politici veneti, in seguito alla decisione di candidare Roma ad ospitare i giochi olimpici del 2020.\nOnorificenze.\n \"Stella d'oro al Merito Sportivo\" 1993;"}
{"id": "940107", "revid": "59645", "url": "https://it.wikipedia.org/wiki?curid=940107", "title": "Levin August, Conte von Bennigsen", "text": ""}
{"id": "940108", "revid": "110157", "url": "https://it.wikipedia.org/wiki?curid=940108", "title": "Clorina", "text": "La clorina \u00e8 un eterociclo macrociclico aromatico consistente in un insieme di quattro anelli pirrolici, di cui uno \u00e8 in forma ridotta, legati assieme da quattro legami metinici (=CH-). \u00c8 un analogo strutturale della porfirina, ma al contrario di questa possiede una subunit\u00e0 non aromatica.\nLa clorina, tramite i suoi atomi di azoto, \u00e8 capace di legare un atomo metallico quale il magnesio, tali clorine sono presenti nella clorofilla e costituiscono il pigmento fotosensibile presente nei cloroplasti. I batteri fotosintetici possiedono invece un sistema porfirinico simile alla clorina ma contenente due anelli pirrolici ridotti. Tale composto assume il nome di batterioclorina.\nClorina e cloro.\nPu\u00f2 succedere che il termine \"clorina\" compaia erroneamente in articoli di stampa dedicati alla guerra chimica. In realt\u00e0 si tratta dell'errata traduzione del termine inglese \"chlorine\", che indica il cloro, gas tossico che trova utilizzo anche in ambito bellico.\nLa clorina, bench\u00e9 il nome possa far pensare diversamente, non contiene atomi di cloro."}
{"id": "940113", "revid": "125352487", "url": "https://it.wikipedia.org/wiki?curid=940113", "title": "Giovanni Battista Scalabrini", "text": "Biografia.\n\u00c8 nato a Fino Mornasco l'8 luglio 1839 da Luigi e Colomba, terzo di otto figli, \u00e8 stato battezzato lo stesso giorno.\nMinistero sacerdotale.\nEntra in seminario nel 1857. Ha ricevuto l'ordinazione diaconale il 20 settembre 1862 e successivamente quella sacerdotale il 30 maggio 1863. Ha insegnato nel seminario minore di Como gi\u00e0 dall'ordinazione sacerdotale e successivamente \u00e8 diventato rettore dello stesso dal 1868 fino al 1870, quando \u00e8 stato nominato parroco della parrocchia di san Bartolomeo a Como. \u00c8 stato un attento studioso della catechesi cattolica, che proprio nella seconda met\u00e0 del XIX secolo cercava di adattare i testi storici alla mentalit\u00e0 contemporanea. Quando era ancora parroco, ha elaborato ed ha fatto pubblicare \"Il catechismo cattolico\" ed il \"Piccolo catechismo per gli asili d'infanzia\" (1875).\nMinistero episcopale.\n\"\"Segnalato a Pio IX, di s.m., da san Giovanni Bosco per lo zelo pastorale e per il devoto attaccamento alla Sede apostolica, dimostrato nelle Conferenze sul Concilio Vaticano, pubblicate nel 1873, fu eletto Vescovo di Piacenza all'et\u00e0 di 36 anni e consacrato a Roma il 30 gennaio 1876\".\nPapa Pio IX lo ha eletto vescovo di Piacenza il 13 dicembre 1875. \u00c8 stato consacrato vescovo il 30 gennaio 1876 per imposizione delle mani del cardinale Alessandro Franchi, prefetto della congregazione di \"Propaganda Fide\". Il successivo 13 febbraio ha preso possesso della diocesi.\nIl 5 luglio 1876 fonda la prima rivista catechistica in Italia: \u201cIl Catechista Cattolico\u201d e sempre nello stesso anno, il 4 novembre: indice la prima visita pastorale. Nel 1878 promuove a Roma la riapertura del seminario lombardo; nel 1879 indice il primo sinodo diocesano; nello stesso anno fonda a Piacenza L'Istituto per le sordomute. Nel 1880 fonda il giornale diocesano \u201cLa Verit\u00e0\u201d ed \u00e8 tra i promotori della rivista teologica \u201cDivus Thomas\u201d. Nel 1881 inaugura l'Opera dei Congressi e promulga il nuovo catechismo diocesano. Si interessa anche al canto liturgico e, per riformarlo, nel 1884 istituisce la Commissione di Santa Cecilia.\nIn quegli anni \u00e8 molto viva la tensione relativa alla Questione romana e Scalabrini sar\u00e0 uno dei sostenitori della conciliazione tra le due parti in causa. In accordo con papa Leone XIII un opuscolo anonimo dal titolo \"Intransigenti e transigenti - Considerazioni di un Vescovo italiano\". Il libro venne fortemente osteggiato da ampie parti della Chiesa cattolica il che port\u00f2 il Papa a proseguire ferma opposizione al Regno d'Italia, mantenendo il Non expedit e impedendo dunque la partecipazione dei cattolici italiani alle elezioni e, in generale, alla vita politica dello Stato.\nLa genesi della sua attenzione ai fenomeni migratori, \u00e8 cos\u00ec raccontata dallo stesso Scalabrini: \"In Milano, parecchi anni or sono, fui spettatore di una scena che mi lasci\u00f2 nell'animo un'impressione di tristezza profonda.\" \"Di passaggio alla stazione vidi la vasta sala, i portici laterali e la piazza adiacente invasi da tre o quattro centinaia di individui poveramente vestiti, divisi in gruppi diversi. Sulle loro facce abbronzate dal sole, solcate dalle rughe precoci che suole imprimervi la privazione, traspariva il tumulto degli affetti che agitavano in quel momento il loro cuore. Erano vecchi curvati dall'et\u00e0 e dalle fatiche, uomini nel fiore della virilit\u00e0, donne che si traevano dietro o portavano in collo i loro bambini, fanciulli e giovanette tutti affratellati da un solo pensiero, tutti indirizzati ad una meta comune. Erano emigranti\"\"\nSi rende conto dei grandi interessi economici ci siano dietro le migrazioni di interi popoli e non esita a definire \"mercanti di carne umana\" chi specula su quelle disperazioni.\nLa considerazione che anche la sua Diocesi si sta spopolando per il grave fenomeno migratorio, gli fa istituire il 9 luglio 1887 un comitato per la protezione dei migranti che prender\u00e0 il nome di \"Societ\u00e0 San Raffaele\". Nel corso degli anni si recher\u00e0 in molte citt\u00e0 a tenere conferenze sulla situazione degli italiani in America ed istituir\u00e0 dei comitati locali della \u201cSan Raffaele\u201d per la protezione degli emigrati a Roma, Genova, Firenze, Torino e Milano.\nLa sua attenzione alla catechesi, far\u00e0 nascere a Piacenza un gruppo di studiosi di metodologia catechistica e didattica e che porter\u00e0 alla scelta di quella citt\u00e0 come sede del primo congresso catechistico italiano il 24 settembre 1889.\nNel 1887 ha fondato la congregazione dei missionari di san Carlo Borromeo, conosciuti come scalabriniani, per la cura degli emigrati italiani, cura nella quale riesce a coinvolgere anche le apostole del Sacro Cuore di Ges\u00f9, fondate dalla forlivese Clelia Merloni. Grazie alla sua iniziativa \u00e8 nata nel 1891 a New York la Italian St. Raphael Society, la prima e principale organizzazione cattolica per gli immigranti italiani negli Stati Uniti. L'organizzazione \u00e8 restata operante fino al 1923, svolgendo un ruolo fondamentale di accoglienza e tutela sotto la guida dei padri Pietro Bandini, Giacomo Gambera, Gaspare Moretto e Riccardo Secchia.\nL'impegno di Scalabrini a tutela degli emigranti \u00e8 divenuto famoso gi\u00e0 a quel tempo anche al di fuori del regno d'Italia. Ne \u00e8 dimostrazione il fatto che anche in Trentino don Lorenzo Guetti, il padre fondatore della cooperazione trentina, cerc\u00f2 di fondare un'associazione trentina di patronato sul modello di quella scalabriniana, mettendosi direttamente in contatto epistolare con il vescovo di Piacenza.\nIl 19 marzo 1889 consegna il crocifisso a madre Francesca Saverio Cabrini che, con le sue Missionarie del Sacro Cuore di Ges\u00f9, si reca negli Stati Uniti ad assistere gli emigrati italiani. Nel 1892 erige l'Opera di Sant'Opilio per i chierici poveri e nel 1894 apre sottoscrizioni per i restauri del Duomo di Piacenza.\nIl 25 ottobre 1895, dopo il ramo maschile, fonda la congregazione delle Suore missionarie di San Carlo Borromeo per l'assistenza agli emigrati; cinque anni dopo, nel 1900 accoglie in diocesi ed approva le costituzioni delle Suore Apostole del Sacro Cuore di Ges\u00f9, fondate da Clelia Merloni, e da loro l'incarico di affiancare i missionari Scalabriniani nell'assistenza ai migranti.\nCome vescovo sente la necessit\u00e0 di restare unito ai suoi missionari: il 18 luglio 1901 part\u00ec da Genova per quella che fu la sua prima visita pastorale oltreoceano ai migranti italiani negli Stati Uniti d'America. Durante il suo viaggio negli USA per sensibilizzare l'opinione pubblica alla causa degli immigrati italiani, fu colto di sorpresa dalla notizia dell'assassinio del presidente McKinley. Ben consapevole del potere che gi\u00e0 all'epoca aveva la stampa, Scalabrini annull\u00f2 ogni cerimonia celebrativa in tutte le comunit\u00e0 italiane cattoliche e invit\u00f2 la comunit\u00e0 italiana a non unirsi a chi predicava il rifiuto dell'autorit\u00e0. Desiderava in questo modo modificare l'immagine di gente violenta che veniva attribuita agli Italiani, presentandoli invece come pacifici e patriottici, uniti nel dolore degli statunitensi. Il 10 ottobre venne ricevuto dal presidente statunitense Theodore Roosevelt.\nNel 1902 appoggia la pubblicazione del settimanale \u201cIl Lavoro\u201d e nel 1903, cosciente della terribile situazione di queste ragazze, fonda a Piacenza l'Opera \u201cPro Mondariso\u201d.\nIl 13 giugno 1904, parte per la seconda visita pastorale nelle Americhe visitando i missionari e le comunit\u00e0 italiane del Brasile.\nNel 1905, a pochi mesi dalla morte, propone alla Santa Sede la costituzione di una Commissione centrale per tutti gli emigrati cattolici che pu\u00f2 essere considerato il precursore dell'attuale Pontificio consiglio della pastorale per i migranti e gli itineranti.\nDurante il suo episcopato ha compiuto cinque visite pastorali in tutte le 365 parrocchie della diocesi, ha indetto tre sinodi diocesani, ha inviato settantadue lettere pastorali e ha consacrato duecento chiese.\n\u00c8 morto il 1\u00ba giugno 1905, solennit\u00e0 dell'Ascensione, a Piacenza.\nCulto.\n\u00c8 stato proclamato beato da papa Giovanni Paolo II durante una cerimonia svoltasi sul sagrato della basilica di San Pietro in Vaticano (piazza San Pietro) il 9 novembre 1997. Durante la stessa sono stati proclamati beati anche Vilmos Apor (vescovo e martire) e Maria Vincenza di Santa Dorotea (religiosa fondatrice della congregazione delle serve della Santissima Trinit\u00e0 e dei poveri). Concelebrava l'allora Vescovo di Piacenza Luciano Monari e il superiore generale dei Missionari Scalabriniani.\nIl 13 aprile 2013, l'urna contenente le sue spoglie \u00e8 stata profanata, essendo stati asportati un anello, un calice, una corona d\u2019oro e una croce pettorale. Il 2 maggio seguente il vescovo Gianni Ambrosio ha presieduto una veglia riparatrice e il 1\u00ba giugno successivo ha celebrato la santa Messa in occasione del ricollocamento dell'urna nella cattedrale di Piacenza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "940121", "revid": "767487", "url": "https://it.wikipedia.org/wiki?curid=940121", "title": "Petr Eben", "text": "\u00c8 molto noto per la sua estesa produzione organistica.\nBiografia.\nNato a Zamberk, crebbe a Cesky Krumlov, dove impar\u00f2 a suonare il pianoforte e l'organo. Dopo la prigionia a Buchenwald e terminata la Seconda guerra mondiale, si iscrisse all'Accademia di Praga: qui intraprese gli studi pianistici \n(Franti\u0161ek Rauch) e di composizione (con Pavel Bo\u0159kovec). Dal 1955 insegna al Dipartimento di Teoria Musicale all'Universit\u00e0 di Praga e dal 1990 insegna all'Accademia Musicale ed \u00e8 stato nominato, nello stesso anno, presidente del Festival della Primavera\ndi Praga.\nHa ricevuto importanti riconoscimenti, non solo per la sua attivit\u00e0 di compositore, ma anche per il suo sommo magistero organistico:\n\u00e8 stato premiato con l'Honorary Fellowship del Royal College of Organists di Londra.\nNella sua carriera, Eben ha toccato i pi\u00f9 diversi generi, con una particolare predilezione per l'organo e la musica corale."}
{"id": "940125", "revid": "124961798", "url": "https://it.wikipedia.org/wiki?curid=940125", "title": "Carlo Carfagna", "text": "Biografia.\nIntrapresi gli studi classici contemporaneamente a quelli musicali, si laurea in Storia della Musica alla Sapienza - Universit\u00e0 di Roma con Luigi Ronga e Natalino Sapegno. La sua formazione musicale avviene presso i Conservatori di Roma e Napoli, sotto la guida di Mario Gangi, di cui, successivamente, sar\u00e0 per lunghi anni collega di cattedra a Santa Cecilia originando la cosiddetta Scuola Romana.\nCarriera.\nL'attivit\u00e0 concertistica lo porta, tra gli anni sessanta e ottanta, ad esibirsi nelle maggiori citt\u00e0 italiane, europee ed extraeuropee (Londra, Parigi, Vienna, Bruxelles, Bucarest, Budapest, Amburgo, Copenaghen, Oslo, Il Cairo, Casablanca, Rabat, Tangeri, Tunisi, Addis Abeba, Nairobi, Istanbul, Ankara, Malta, Francoforte, Lubecca, Liegi, Marsiglia, Bordeaux, Avignone, Alessandria d'Egitto, Mekn\u00e8s, Salonicco e molte altre). L'ambito d'elezione nel quale emergono le sue doti artistiche \u00e8 la musica da camera: sono gli anni dei duo con il flautista Leonardo Angeloni, i violinisti Rodolfo Bonucci e Marcello Canci, l'attrice Ileana Ghione, del \"Trio di Roma con chitarra\" insieme a Camillo Grasso, (poi Pietro Romano), Giovanni Antonioni e principalmente del duo con il chitarrista Pasqualino Garzia. In ciascuna di queste formazioni Carfagna si dimostra interlocutore fecondo e stilisticamente coerente, e soprattutto ha il merito di proporre al pubblico \"un'immagine della chitarra non limitata al solismo\", all'epoca preponderante, ma viva e organicamente inserita nella pratica musicale.\nNel 1991 viene nominato membro dell\"'Istituto Italiano di Cultura Scienze ed Arti e\" segnalato per meriti eccezionali dal Senato della Repubblica Italiana (al tempo presieduto da Giovanni Spadolini).\nOrganologo, \u00e8 un riconosciuto esperto di strumenti ad arco a livello internazionale, collezionista e perito del Tribunale e della Camera di Commercio di Roma.\nHa fatto parte delle pi\u00f9 prestigiose giurie di concorsi chitarristici nazionali (Roma, Ancona, Castellammare di Stabia, Milano, Parma ecc.), ed internazionali (Parigi, Benicasim, Madrid, Belgrado ed altri).\n\u00c8 stato direttore artistico dell'Accademia Nazionale di Musica Contemporanea. \nHa tenuto numerosi corsi e masterclass in Italia e all'Estero.\nDidattica.\nDopo aver insegnato, ventiquattrenne, Lettere nelle Scuole Medie e negli Istituti Superiori, inizia nel 1970 la sua docenza nei Conservatori di Matera e Perugia, con una breve parentesi da professore all'Universit\u00e0 La Sapienza di Roma. Dal 1975 diviene titolare della cattedra di Chitarra al Conservatorio di \"Santa Cecilia\" a Roma e, sotto la sua guida, si formano almeno tre generazioni di professionisti. Si attiv\u00f2 particolarmente per il riconoscimento del diploma di Chitarra nei Conservatori di Musica italiani.\nNel corso degli anni \u00e8 venuto in contatto con compositori come Valentino Bucchi (del quale \u00e8 stato insegnante di chitarra), Raffaele Gervasio, Nino Rota, Barbara Giuranna, Mario Zafred, Goffredo Petrassi, Irma Ravinale, Luciano Berio, Roman Vlad e molti altri della generazione successiva.\nDal 1975 e fino al 1990 (anno del pensionamento di Mario Gangi) si venne a creare nel Conservatorio di Roma una situazione particolarmente felice: entrambe le cattedre di Chitarra, infatti, erano affidate a musicisti artisticamente contigui e di grande esperienza didattica. Si configur\u00f2 cos\u00ec la nascita di una vera e propria \"scuola chitarristica\", detta \"Scuola Romana di Santa Cecilia\".\nPubblicazioni.\nTrascrizioni e revisioni.\nIl \"corpus\" della produzione di Carfagna come revisore \u00e8 di gran mole e si dipana lungo tutta la sua carriera; un'elencazione analitica \u00e8 pertanto disagevole. Ci si limita di seguito a citare i lavori principali.\nI suoi editori sono stati: B\u00e8rben (Ancona), Ricordi (Milano), Music Inc. (Dallas), Nicolai (Roma), Fratelli Palombi (Roma), Domani Musica (Roma), Erom (Roma), Carisch (Milano), Ut Orpheus (Bologna), Edizioni musicali Curci, (Milano)\nComposizioni.\nAltre musiche per, con o senza chitarra sono inedite o di prossima pubblicazione."}
{"id": "940126", "revid": "80598", "url": "https://it.wikipedia.org/wiki?curid=940126", "title": "Casa mia (Nuova Equipe 84)", "text": "Casa mia \u00e8 il quinto album del complesso musicale italiano Equipe 84.\nIl disco.\nIl disco, in realt\u00e0, esce con la denominazione \"Nuova Equipe 84\", l'anno precedente, infatti, il batterista del gruppo Alfio Cantarella era stato trovato in possesso di qualche grammo di hashish, ed era stato arrestato: la RAI decise quindi di escludere il gruppo dai suoi programmi.\nC'era per\u00f2 in ballo la sigla televisiva del programma \"Il sapone, la pistola, la chitarra e altre meraviglie\" (la canzone omonima scritta da Vito Pallavicini e Paolo Conte), e la Ricordi riusc\u00ec ad ottenere un accordo, per cui Alfio non appar\u00ec pi\u00f9 in televisione, e il gruppo cambi\u00f2 il nome, cos\u00ec il 45 giri venne inciso con Mike Shepstone dei Rokes alla batteria, e mentre nell'estate 1970 Franco Ceccarelli abbandon\u00f2 il gruppo (e tent\u00f2 con Ricky Gianco di formare una nuova versione dell'Equipe 84 che dur\u00f2 pochissimo e non incise dischi).\nVandelli e Sogliani decisero di farsi aiutare in sala d'incisione per l'incisione del progettato LP \"ID\" dal tastierista dei Dik Dik Mario Totaro, dal cantante Donatello alla chitarra e dal batterista de I Quelli (diventati in quel periodo \"Krel\") Franz Di Cioccio; il disco era fortemente influenzato dal genere progressive, ma un po' per il boicottaggio operato dalla rai, un po' per il mutamento di genere, pass\u00f2 inosservato (diventando una vera e propria rarit\u00e0 discografica).\nVandelli tenta di darsi alla carriera solista, pubblicando l'album \"L'altra faccia di Maurizio Vandelli\", decide poi con Sogliani di proseguire con il gruppo come \"Nuova Equipe 84\".\nCon Franz Di Cioccio alla batteria e Dario Baldan Bembo alle tastiere, al Festival di Sanremo 1971 la nuova formazione si classific\u00f2 terza in coppia con Lucio Dalla cantando la sua canzone \"4 marzo 1943\", subito dopo venne pubblicato l'album \"Casa mia\", con la canzone omonima che quello stesso anno partecip\u00f2 ad Un disco per l'estate e riscosse un buon successo.\nL'album, in realt\u00e0, raccoglieva i due brani incisi con Mike Shepstone, una canzone con Alfio Cantarella (\"Cominciava cos\u00ec\", r\u00e9tro di \"Tutta mia la citt\u00e0\", del 1969), tutti brani quindi antecedenti all'LP \"ID\", le canzoni pubblicate su 45 giri con la nuova formazione, ed alcuni inediti.\nLe canzoni.\nDa citare tra i brani lo strumentale \"Buffa\" (dedicato a quella che all'epoca era la moglie di Vandelli, cio\u00e8 Patrizia Buffa), \"Quel giorno\" (testo sulla prostituzione scritto da Paola Pallottino, che il gruppo conobbe grazie a Dalla), \"Devo andare\" (scritto da Mario Totaro, tastierista dei Dik Dik, e cantato da Sogliani), l'acustica \"Io ero l\u00e0\", ed ancora \"Nessuno\" (cantata da Franz Di Cioccio) e \"Paranoia\", canzone che musicalmente strizza l'occhio al rock d'oltreoceano, staccandosi dallo stile classico dell'Equipe.\nL'orchestra \u00e8 arrangiata da Natale Massara, mentre la produzione \u00e8 curata dallo stesso Vandelli, la copertina \u00e8 invece opera di Caesar Monti, pseudonimo di Cesare Montalbetti (fratello di Pietruccio dei Dik Dik), e raffigura una fotografia in bianco e nero con quattro finestre, a ognuna delle quali si affaccia un membro dell'Equipe.\nIl disco, molto lungo per gli standard dell'epoca, \u00e8 stato ristampato in CD nel 2001 senza alcuna \"bonus track\"."}
{"id": "940128", "revid": "71433", "url": "https://it.wikipedia.org/wiki?curid=940128", "title": "Black Christmas", "text": ""}
{"id": "940130", "revid": "27853", "url": "https://it.wikipedia.org/wiki?curid=940130", "title": "Orbita Clarke", "text": ""}
{"id": "940131", "revid": "1971044", "url": "https://it.wikipedia.org/wiki?curid=940131", "title": "Storia di Sant'Eufemia Lamezia", "text": "Sant'Eufemia ha una storia antichissima, documentata dai tempi dei Normanni, che concessero grandi privilegi al baliaggio di Sant'Eufemia, infatti secondo la tradizione la prima moglie di Ruggero d'Altavilla era Eremburga, sorella dell'abate di Sant'Eufemia. Ancora oggi \u00e8 possibile visitare i ruderi dell'Abbazia benedettina di Sant'Eufemia.\nIl baliaggio fu assegnato all'ordine cenobitico militare degli Ospedalieri Gerosolimitani, oggi noto come Sovrano Militare Ordine di Malta. L'ordine possedeva oltre al baliaggio di Sant'Eufemia, anche i feudi limitrofi di Nocera e Izzaria (oggi Gizzeria). Tutti e tre i centri conservano ancora oggi come patrono San Giovanni Battista, protettore dell'ordine dei Cavalieri di Malta. Ai Cavalieri di Malta si attribuisce la costruzione del Bastione di Malta.\nIn seguito al disastroso terremoto del 1638, che aveva visto la citt\u00e0 come suo epicentro, un nuovo centro, quello di \"Sant'Eufemia del Golfo\" (oggi \"Sant'Eufemia Vetere\"), venne fondato in una zona collinare poco distante.\nIl baliaggio dur\u00f2 fino agli inizi del XIX secolo, quando i terreni del feudo furono ceduti alle famiglie nobili e alla nuova borghesia territoriale che si andava formando.\nCon la fine del baliaggio il territorio di Sant'Eufemia entr\u00f2 a far parte del comune di Gizzeria, il quartiere odierno fu costruito invece durante il periodo fascista, in seguito alla bonifica dell'intera zona, divenendo comune autonomo nel 1935 per poi unirsi con Nicastro e Sambiase nel comune di Lamezia Terme nel 1968."}
{"id": "940134", "revid": "287204", "url": "https://it.wikipedia.org/wiki?curid=940134", "title": "Elezioni regionali in Friuli-Venezia Giulia del 1978", "text": "Le elezioni regionali in Friuli Venezia Giulia del 1978 si sono svolte il 25 e 26 giugno 1978\n. Sono state le quarte nella storia della regione.\nIl regime elettorale previsto \u00e8 un sistema proporzionale, senza elezione diretta del Presidente della Giunta. La legge determina il numero dei consiglieri regionali in ragione di uno ogni 20.000 abitanti, o frazione superiore ai 10.000. Anche per tali elezioni il numero di consiglieri da eleggere \u00e8 cos\u00ec fissato in 61.\nIl primo partito \u00e8 risultata la Democrazia Cristiana, col 39,6% dei voti, seguita dal Partito Comunista Italiano col 21,8% e dal Partito Socialista Italiano, col 9,5% dei suffragi. Il Consiglio regionale ha eletto, il 21 settembre 1978 la Giunta Regionale e rieletto Antonio Comelli, della DC, come presidente della Regione. Il 2 aprile 1980 \u00e8 stata eletta una nuova giunta, sempre a guida Comelli. Infine il 22 settembre 1982 \u00e8 stata eletta la terza giunta della legislatura, ancora guidata da Comelli.\nGli elettori chiamati al voto sono stati 966.923. Si sono recati al voto 875.582 cittadini, con un'affluenza pari al 90,56%.\nContemporaneamente all'elezione del Consiglio regionale sono state rinnovate le assemblee della provincia di Gorizia, e di trenta comuni, tra cui Trieste. Ci\u00f2 \u00e8 avvenuto grazie alla modifica alla normativa elettorale, avvenuta con legge regionale 8 aprile 1978, n. 22, che ha consentito questo abbinamento.\nSistema elettorale.\nNatura del sistema.\nIl sistema elettorale \u00e8 stato in parte modificato con la legge regionale 8 aprile 1978, nr. 28, che per\u00f2 non ha effettuato cambiamenti in merito all'attribuzione dei seggi fra le liste.\nSecondo l'art.1 della legge elettorale l'assegnazione dei seggi tra le liste concorrenti \u00e8 effettuata in ragione proporzionale, mediante riparto nelle singole circoscrizioni in cui \u00e8 diviso il territorio regionale, con recupero dei voti residui in sede regionale. Ogni elettore dispone di un voto di lista e pu\u00f2 attribuire delle preferenze, due, se i Consiglieri regionali da eleggere sono fino a sei; di tre se i Consiglieri regionali da eleggere sono in numero da sette a quattordici; di quattro se i Consiglieri regionali da eleggere sono in numero da quindici in poi.\nViene applicato, in via generale, quanto disposto dal testo unico delle leggi per l'elezione della Camera dei deputati, approvato con decreto del Presidente della Repubblica 30 marzo 1957, n. 361.\nSecondo l'art. 15 dello Statuto sono elettori del consiglio gli iscritti nelle liste elettorali dei Comuni della Regione (ovvero, da questa elezione, a seguito della legge n. 39 dell'8 marzo 1975, tutti i cittadini che abbiano compiuto 18 anni alla data delle elezioni), mentre sono eleggibili al consiglio regionale gli elettori che abbiano compiuto il 25\u00ba anno di et\u00e0 il giorno delle elezioni. L'ufficio di consigliere regionale \u00e8 incompatibile con quello di membro di una delle Camere, di un altro Consiglio regionale, di un Consiglio provinciale, o di sindaco di un Comune con popolazione superiore a 10.000 abitanti. La legge prevede inoltre altri casi di inelegibilit\u00e0 e incadidabilit\u00e0.\nGli artt. 38 e seguenti della legge elettorale stabiliscono le operazioni per la determinazione della ripartizione dei seggi fra le liste e fra i candidati. L'ufficio centrale circoscrizionale, dopo il controllo delle schede e la raccolta dei dati, procede a determinare la cifra elettorale di ogni lista. Divide il totale delle cifre elettorali di tutte le liste per il numero dei seggi assegnati alla circoscrizione pi\u00f9 uno, ottenendo cos\u00ec il quoziente elettorale circoscrizionale: nell'effettuare la divisione, trascura l'eventuale parte frazionaria del quoziente. Attribuisce, quindi, ad ogni lista tanti seggi quante volte il quoziente elettorale risulti contenuto nella rispettiva cifra elettorale. I seggi che rimangono non assegnati vengono attribuiti al Collegio unico regionale. Se, con il quoziente calcolato come sopra, il numero dei seggi da attribuire alle varie liste superi quello dei seggi assegnati alla circoscrizione, le operazioni si ripetono con un nuovo quoziente ottenuto diminuendo di una unit\u00e0 il divisore. I seggi che rimangono non assegnati, vengono attribuiti al Collegio unico regionale. Tale Ufficio, inoltre, determina la cifra individuale di ogni candidato.\nSuccessivamente l'Ufficio centrale regionale determina il numero dei seggi non attribuiti nelle circoscrizioni e, per ciascuna lista, il numero dei voti residuati. Successivamente procede alla somma dei predetti voti per tutte le liste aventi lo stesso contrassegno, che siano state presentate in almeno due circoscrizioni e che abbiano ottenuto non meno di 5.000 voti validi complessivi.\nDivide la somma dei voti residuati di tutti i gruppi di liste per il numero dei seggi da attribuire; nell'effettuare la divisione, trascura l'eventuale parte frazionaria del quoziente. Il risultato costituisce il quoziente elettorale regionale. Divide, poi, la somma dei voti residuati di ogni gruppo di liste per tale quoziente; il risultato rappresenta il numero dei seggi da assegnare a ciascun gruppo. I seggi che rimangono ancora da attribuire sono rispettivamente assegnati ai gruppi per i quali queste ultime divisioni hanno dato maggiori resti e, in caso di parit\u00e0 di resti, a quei gruppi che abbiano avuto maggiori voti residuati; a parit\u00e0 di questi ultimi si procede a sorteggio. I seggi spettanti a ciascun gruppo di liste vengono attribuiti alle rispettive liste nelle singole circoscrizioni, seguendo la graduatoria decrescente dei voti residuati espressi in percentuale del relativo quoziente circoscrizionale. A tal fine si moltiplica per cento il numero dei voti residuati di ciascuna lista e si divide il prodotto per il quoziente circoscrizionale. Qualora in una circoscrizione fosse assegnato un seggio ad una lista i cui candidati fossero stati gi\u00e0 tutti proclamati eletti dall'Ufficio centrale circoscrizionale, l'Ufficio centrale regionale attribuisce il seggio alla lista di un'altra circoscrizione proseguendo nella graduatoria anzidetta.\nRipartizione in circoscrizioni.\nIl territorio della Regione \u00e8 ripartito in circoscrizioni elettorali corrispondenti ai circondari soggetti alla giurisdizione dei tribunali. Le circoscrizioni di Trieste, Gorizia e Pordenone corrispondono al territorio delle relative provincie, mentre la provincia di Udine \u00e8 ripartita in due circoscrizioni: Udine e Tolmezzo.\nComposizione degli schieramenti.\nRispetto alle elezioni del 1973 la novit\u00e0 \u00e8 stata rappresentata, tra i movimenti di estrazione regionale, dalla Lista per Trieste, movimento autonomista sorto in opposizione al Trattato di Osimo, che chiudeva le pendenze tra l'Italia e la Jugoslavia.\nA sinistra le elezioni hanno visto la partecipazione di due nuovi movimenti: il Partito di Unit\u00e0 Proletaria per il Comunismo, sorto nel 1976, e Democrazia Proletaria, cartello elettorale trasformatosi in partito nel 1978 (e in cui era confluita un'ala minoritaria dello stesso PdUP). Alle elezioni ha partecipato per la prima volta anche il Partito Radicale. Non ha preso parte alla contesa invece il Partito Comunista Marxista-Leninista, presente nel 1973.\nA destra il Movimento Sociale Italiano ha subito la scissione di Democrazia Nazionale, movimento nato nel 1977.\nListe ammesse al voto.\nLe seguenti liste sono ammesse alla competizione elettorale:\nNumeri e costi delle elezioni.\nAffluenza.\nGli elettori chiamati al voto sono 966.923. Si sono recati al voto 875.582 elettori, con un'affluenza del 90,55% contro il 89,67% delle regionali del 1973.\nSchede bianche e nulle.\nLe schede bianche sono state 16.363 (pari al 1,87% dei voti espressi), le schede nulle sono state 19.093 (pari al 2,18%).\nRisultati.\nI risultati in merito ai voti alle liste e la distribuzione dei seggi sono indicati nella seguente tabella:\nAnalisi del voto.\nTrend di voto.\nLa Democrazia Cristiana ha confermato i voti del 1973. I due partiti di ispirazione socialista hanno entrambi visto decrescere le loro preferenze: il Partito Socialista Italiano ha perso il 2,8% mentre il Partito Socialista Democratico Italiano oltre il 3%, con una diminuzione, in termini di seggi, per i due partiti, di 4 unit\u00e0. In generale vi \u00e8 stato un incremento per i partiti di sinistra con il Partito Comunista Italiano che guadagna lo 0,85%, e Partito di Unit\u00e0 Proletaria per il Comunismo e Democrazia Proletaria che ottengono, assieme, oltre il 2,7%. A ci\u00f2 si accompagna un buon risultato delle liste regionaliste con la Lista per Trieste oltre il 6,5%, il Movimento Friuli che guadagna quasi l'1,6%.\nA destra, calo consistente del Partito Liberale Italiano e del Movimento Sociale Italiano, che perdono in globale tre seggi.\nEsito delle elezioni.\nIl 17 luglio 1978 il Consiglio ha rieletto alla Presidenza dell'assemblea il socialista Arnaldo Pittoni.\nA seguito di quanto previsto dagli art. 35 e 36 dello Statuto il Consiglio regionale ha eletto, il 21 settembre 1978 la Giunta Regionale e rieletto Antonio Comelli, della DC, come presidente della Regione. La giunta era composta da soli membri della DC, ma \u00e8 nata con l'astensione di tutti i partiti dell'arco costituzionale, compreso il Partito Comunista Italiano. Il 1\u00ba dicembre 1978 il comunista Mario Colli ha sostituito Pittoni come Presidente del Consiglio Regionale. \u00c8 stato il primo esponente del suo partito a ottenere tale incarico.\nIl 2 aprile 1980 \u00e8 stata eletta una nuova giunta, sempre a guida Comelli, ma con la partecipazione di assessori anche del PSI e del PRI, ma senza l'appoggio esterno del PCI. Infine il 22 settembre 1982 \u00e8 stata eletta la terza giunta della legislatura, ancora guidata da Comelli ma, in questo caso, con assessori DC, PSI, PSDI, PRI e PLI.\nTabella riepilogativa.\nPartiti:\nComposizione di Governo:"}
{"id": "940135", "revid": "30445", "url": "https://it.wikipedia.org/wiki?curid=940135", "title": "Val Tiberina", "text": ""}
{"id": "940137", "revid": "1318658", "url": "https://it.wikipedia.org/wiki?curid=940137", "title": "Abbazia di Fontenay", "text": "L'Abbazia di Fontenay \u00e8 un'antica abbazia cistercense situata nel comune di Marmagne, vicino a Montbard, nel dipartimento della C\u00f4te-d'Or in Francia. Fu fondata da San Bernardo di Clairvaux nel 1118 e costruita in stile romanico. \u00c8 una delle abbazie cistercensi pi\u00f9 antiche e complete d'Europa, ed \u00e8 diventata patrimonio mondiale dell'UNESCO nel 1981. Del complesso originale comprendente chiesa, dormitorio, chiostro, sala capitolare, calidarium, refettorio, colombaia e fucina, rimangono tutti intatti tranne il refettorio e sono ben tenuti. L'Abbazia di Fontenay, insieme ad altre abbazie cistercensi, costituisce un anello di congiunzione tra l'architettura romanica e quella gotica.\nStoria.\nL'edificio venne fondato nel 1118 da Bernardo di Chiaravalle, pochissimi anni dopo che egli era uscito dall'abbazia di C\u00eeteaux per fondare l'abbazia primigenia di Clairvaux, della quale Fontenay fu una filiazione diretta. Situata in una piccola e boscosa valle a 60 chilometri a nordovest di Digione, l'abbazia di Fontenay raggiunse un alto stato di prosperit\u00e0 nel corso del XII e del XIII secolo. Essa godette della protezione dei re di Francia, ma nonostante questo venne saccheggiata durante la guerra dei cent'anni e durante le cosiddette guerre di religione del XVI secolo.\nPi\u00f9 tardi la sua fortuna declin\u00f2, fino a che nel 1745 il refettorio venne abbattuto da parte dei monaci. Durante la Rivoluzione francese l'abbazia venne chiusa, per poi divenire una cartiera fino al 1902, posseduta per la maggior parte di questo periodo dalla famiglia Montgolfier.\nNel 1905 l'abbazia venne acquistata e successivamente restaurata da \u00c9douard Aynard. Tranne che per il refettorio, demolito nel corso del XVIII secolo, essa mantiene gran parte del suo aspetto originario, tra cui la chiesa, il dormitorio, il chiostro e la sala capitolare, tutti costruiti in stile romanico; pi\u00f9 tardi vennero aggiunti la sala dell'abate e un'infermeria. L'abbazia di Fontenay \u00e8 una delle pi\u00f9 antiche abbazie cistercensi d'Europa, oltre ad essere una delle meglio conservate; per questa ragione nel 1981 \u00e8 stata inserita nell'elenco dei patrimoni dell'umanit\u00e0 dell'UNESCO.\nLa chiesa dell'abbazia venne costruita fra il 1139 e il 1147, anno in cui venne consacrata da papa Eugenio III. Essa ha una pianta a croce latina, costituita da una navata centrale lunga 66 metri e larga 8 e due navate laterali e da un transetto lungo 19 metri. Il chiostro \u00e8 lungo 36 metri e largo 38. La sala capitolare ha un soffitto a volta, con grossi costoloni. Il grande dormitorio ha un soffitto del XV secolo costruito in legno di castagno.\nArchitettura.\nTutte le chiese cistercensi hanno lo stesso modello e sono estremamente simili tra loro; per esempio, l'abbazia di Graiguenamanagh costruita in Irlanda nel 1204 ha una pianta molto simile a quella dell'Abbazia di Fontenay. Lo spirito dell'architettura cistercense \u00e8 semplice, conservatore, utilitaristico e autosufficiente. L'Abbazia di Fontenay \u00e8 un tipico monastero cistercense costruito su queste caratteristiche fondamentali. \nI monasteri cistercensi tra cui l'Abbazia di Fontenay sono identificati come una propaggine dell'arte romanica e una germinazione dell'arte gotica. Le chiese dei monasteri sono costituite da importanti caratteristiche dell'architettura romanica, tra cui pianta simmetrica, qualit\u00e0 massiccia, muri spessi, pilastri robusti, volte a crociera, archi a tutto sesto e alta navata centrale. D'altra parte, le architetture gotiche che si evolvono dalle architetture romaniche furono promosse dai cistercensi e influenzate dai monasteri cistercensi.\nEdifici.\nL'Abbazia \u00e8 stata costruita principalmente utilizzando pietre provenienti da aree locali. La chiesa dell'abbazia \u00e8 di tipica architettura cistercense, costruita in stile romanico. \u00c8 a croce latina, con una navata lunga 66 metri e larga 8 metri, due navate laterali e un transetto di 19 metri. Contrariamente alle chiese precedenti, la chiesa dell'abbazia ha un'abside appiattita e due cappelle rettangolari (anzich\u00e9 semicircolari) su ciascun lato del transetto. Il chiostro misura 36 metri per 38. La sala capitolare \u00e8 a volta, con pesanti costole. C'\u00e8 un grande dormitorio che \u00e8 stato rifatto nel XV secolo con un tetto a volta in legno di castagno.\nFatta eccezione per il refettorio demolito, l'abbazia conserva quasi tutti i suoi edifici originali: chiesa, dormitorio, chiostro, sala capitolare, calidarium o \"stanza del riscaldamento\", colombaia e fucina, tutti costruiti in stile romanico. Gli alloggi e l'infermeria dell'abate furono costruiti in un secondo momento. Oggi gli edifici dell'abbazia sono inseriti in moderni e curati parterre di prato e ghiaia.\nLa chiesa e il chiostro, centro della vita dei monaci, furono costruiti in spazi logicamente distribuiti. In previsione della futura espansione del monastero, invece di creare una struttura chiusa, la chiesa e il chiostro furono creati paralleli o perpendicolari tra loro con estremit\u00e0 aperte. In questo modo, durante l'ampliamento, il chiostro e la chiesa esistenti non sarebbero stati influenzati.\nSet cinematografico.\nL'abbazia \u00e8 stata pi\u00f9 volte utilizzata come set cinematografico. I numerosi film girati tra le sue mura sono: \"I tre moschettieri\" (1961), \"La vendetta dei moschettieri\" (1961), \"Angelica\" (1964), \"Angelica alla corte del re\" (1966), il cortometraggio \"Pierres de Dieu\" (1970), \"Cyrano di Bergerac\" (1990) e i film televisivi \"La marquise des ombres\" (2010) e \"La Femme aux cheveux rouges\" (2016)."}
{"id": "940139", "revid": "81195", "url": "https://it.wikipedia.org/wiki?curid=940139", "title": "Clorine", "text": ""}
{"id": "940140", "revid": "83531", "url": "https://it.wikipedia.org/wiki?curid=940140", "title": "Batterioclorofilla", "text": "Le batterioclorofille sono pigmenti fotosintetici presenti in vari batteri fototrofi. Hanno struttura simile alle clorofille, che sono i pigmenti primari presenti in piante, alghe e cianobatteri. \nLe batterioclorofille sono sfruttate per la fotosintesi, ma non producono ossigeno. Questi sistemi porfirinici utilizzano luce di lunghezza d'onda non assorbita dalle piante. Esistono sei differenti tipi di batterioclorofille, in relazione al tipo di batteri. Sono denominate batterioclorofilla a, b, c, d, e, g. Le batterioclorofille c e d sono clorine e possiedono un anello pirrolico ridotto, le altre sono batterioclorine a due anelli pirrolici ridotti."}
{"id": "940142", "revid": "81195", "url": "https://it.wikipedia.org/wiki?curid=940142", "title": "Batterioclorina", "text": ""}
{"id": "940144", "revid": "767487", "url": "https://it.wikipedia.org/wiki?curid=940144", "title": "Villa Saluzzo Bombrini", "text": "Villa Saluzzo Bombrini, detta \"il Paradiso\" \u00e8 una storica dimora nobiliare nel quartiere genovese di Albaro, alla confluenza delle vie Albaro e Francesco Pozzo.\nEdificata per i marchesi Saluzzo da Andrea Ceresola, detto il \"Vannone\", \u00e8 un tipico esempio di architettura tardo manierista.\nNei pressi sono presenti altre due ville appartenute alla famiglia Saluzzo, la villa Saluzzo Mongiardino, dove dimor\u00f2 per alcuni mesi tra il 1822 e il 1823 il poeta George Byron, e la villa Saluzzo Carrega Parodi, sede dal 1967 al 1993 della Societ\u00e0 Ligure di Storia Patria, entrambe di pi\u00f9 recente costruzione ma egualmente imponenti.\nStoria.\nCostruita dal Vannone nell'ultimo decennio del XVI secolo su committenza di Giacomo Saluzzo come residenza di villeggiatura della famiglia, nel 1837 la villa, al cui acquisto era interessato anche il celebre violinista Niccol\u00f2 Paganini, divenne propriet\u00e0 del marchese Henri de Podenas; nel 1886 fu venduta dagli eredi del nobile francese alla famiglia Bombrini, nelle cui mani \u00e8 rimasta fino agli anni duemila quando \u00e8 stata acquisita (2005) da una societ\u00e0 immobiliare che intendeva farne un albergo di lusso; venuta meno questa ipotesi per il diniego opposto dalla Sovrintendenza per i Beni architettonici della Liguria, poich\u00e9 questa soluzione avrebbe comportato uno stravolgimento dell'edificio originario, la villa \u00e8 stata acquistata nel 2007 da privati per destinarla ad abitazioni e uffici.\nIn tempi recenti fu suddivisa in tre appartamenti, uno dei quali, con annesso un seminterrato, fu abitato dal 1959 al 1995 dalla famiglia del cantautore Fabrizio De Andr\u00e9 che qui compose i suoi primi lavori.\nAttualmente la villa, essendo di propriet\u00e0 privata, non \u00e8 visitabile; eccezionalmente \u00e8 stata aperta al pubblico in occasione della XV edizione delle \"Giornate FAI di Primavera\" del 2007 organizzate il 24 e 25 marzo 2007 dal Fondo per l'Ambiente Italiano, sotto la cui egida l'edificio \u00e8 posto.\nDescrizione.\nVilla Saluzzo Bombrini, posta pi\u00f9 in alto rispetto alle altre ville di Albaro, \u00e8 circondata da un ampio parco con retrostante bosco ricco particolarmente di pini marittimi mentre di fronte al prospetto principale, in posizione leggermente digradante, si trova un elegante giardino all'italiana ornato da una fontana con grandi rane in bronzo.\nEsterno.\nIl Vannone volle distaccarsi dallo stile alessiano in voga in quel tempo a Genova, caratterizzato da una struttura cubica, tripartita da lesene, e con tetto piramidale: l'architetto lombardo realizz\u00f2 invece un corpo architettonico di impianto rettangolare, privilegiando la forma allungata rispetto all'altezza, con una doppia loggia angolare aperta sul paesaggio circostante (quella di ponente, unico caso nelle ville genovesi, si estende per l'intera profondit\u00e0 dell'edificio, offrendo un'ampia vista sulla citt\u00e0).\nInterno.\nGli interni, articolati su un piano terra, un piano nobile e un mezzanino, sono impreziositi da affreschi e decorazioni di Giovanni Andrea Ansaldo nell'atrio, di Lazzaro Tavarone nel salone centrale (\"Genovesi alla presa d'Anversa\", 1622) e nella loggia di levante e Bernardo Castello nella loggia di ponente e in una delle stanze.\nGiardino.\nIl giardino \u00e8 collegato al piazzale superiore attraverso rampe di scale e vialetti. L'asse di ingresso che conduce alla villa, congiunto da una stretta salita, \u00e8 leggermente sfalsato rispetto al portone principale che porge sull'atrio principale.\nIl giardino, che ha sostanzialmente conservato l'aspetto originario, \u00e8 stato identificato con quello raffigurato nel dipinto di Alessandro Magnasco \"Trattenimento in un giardino di Albaro\" (1735), conservato a Palazzo Bianco; il pittore ci ha lasciato un'istantanea della vita e dell'ambiente in cui la societ\u00e0 ricca trascorreva la sua villeggiatura nella prima met\u00e0 del XVIII secolo. Nel dipinto si vedono piccoli gruppi di persone nel giardino della villa intente a conversazioni, danze e giochi di carte, sullo sfondo della piana del Bisagno, nella zona di San Fruttuoso, ancora tutta coltivata a orti.\nVilla Paradisetto.\n La villa ha sul retro un edificio simile conosciuto come \"il Paradisetto\", edificato alla fine dell'Ottocento per un erede dei Bombrini e ristrutturato nel 1935 da Robaldo Morozzo della Rocca. Anche questa costruzione \u00e8 stata abitata, in tempi recenti, da un esponente della scuola genovese dei cantautori, Gino Paoli."}
{"id": "940145", "revid": "81195", "url": "https://it.wikipedia.org/wiki?curid=940145", "title": "Batterioclorofille", "text": ""}
{"id": "940146", "revid": "1543377", "url": "https://it.wikipedia.org/wiki?curid=940146", "title": "Monte San Cristoforo", "text": "Il Monte San Cristoforo \u00e8 un monte della Repubblica di San Marino che si trova tra i castelli di Fiorentino e Montegiardino.\nSul monte si trovava il castello o torre di Torricella, costruito prima del 1140 e abbattuto, si ritiene, nel 1465."}
{"id": "940148", "revid": "1494169", "url": "https://it.wikipedia.org/wiki?curid=940148", "title": "Villa Bombrini", "text": ""}
{"id": "940156", "revid": "729019", "url": "https://it.wikipedia.org/wiki?curid=940156", "title": "Castello normanno (Patern\u00f2)", "text": "Per Castello normanno di Patern\u00f2 si intende la torre principale costituita da un dongione di un complesso fortilizio che essa dominava.\nLa Storia.\nAssurta a simbolo della citt\u00e0, la torre faceva parte di un castello fatto edificare nel 1072 dal Gran Conte Ruggero per garantire la protezione della valle del Simeto dalle incursioni islamiche. Ruggero, avendo gi\u00e0 assediato Catania (1071) e pensando di conquistare Centuripe, provvide nell'arco di pochi mesi alla costruzione del Castello per servirsene come difesa e come posizione tattica per l'eventuale resistenza araba. Alcuni studiosi, come Giuseppe Agnello, sostengono invece che il castello risale ad epoca successiva a quella normanna e precisamente verso la met\u00e0 del XIII secolo, ad opera di Federico di Svevia. \u00c8 certo, comunque, che il castello di Patern\u00f2 faceva parte del \"complesso sistema di difesa su cui si fondava la sicurezza del regno di Sicilia\". Il castello fu assegnato alla figlia di Ruggero, Flandrina, sposa dell'aleramico Enrico di Lombardia. Attorno al castello e al piccolo borgo la popolazione inizi\u00f2 a crescere grazie ai numerosi mercenari al seguito dei conquistatori normanni e all'arrivo di coloni provenienti dall'Italia settentrionale attirati dai privilegi a loro concessi. Il primo nucleo del maniero fu ben presto ampliato e dalle primigenie funzioni prettamente militari fu utilizzato per usi civili, divenendo la sede signorile della Contea di Patern\u00f2 che Enrico VI di Svevia assegn\u00f2 nel 1195 al nobile di origine normanna Bartolomeo de Luci consanguineo del sovrano svevo. Il Castello negli anni seguenti ospit\u00f2 re e regine, tra i quali Federico II di Svevia, la regina Eleonora d'Angi\u00f2 e la regina Bianca di Navarra. E per concessione di Federico II pass\u00f2 a Galvano Lancia.\nIl castello di Patern\u00f2 e i territori sottoposti, infatti, furono inseriti nella cosiddetta Camera Reginale che venne costituita da Federico III d'Aragona come dono di nozze alla consorte Eleonora d'Angi\u00f2 e che poi venne ereditata dalle Regine che si susseguirono, sino alla sua abolizione.\nDopo il 1431 appartenne alla famiglia Speciale e dal 1456 fino alla fine del feudalesimo fu propriet\u00e0 della famiglia vicereale dei Moncada. Utilizzato come carcere nel XVIII secolo inizi\u00f2 il processo di degrado e abbandono, ma dalla fine dell'Ottocento ha visto diverse campagne di restauro che gli hanno restituito l'antica possenza.\nL'edificio.\nL'edificio \u00e8 a pianta rettangolare su quattro livelli e raggiunge un'altezza di 34 m. I muri hanno uno spessore di 2,60 metri, lo stesso che si riscontra in molte altre costruzioni dell'epoca, come il Castello Ursino di Catania. Nella struttura muraria sono state ricavate le scale di accesso ai piani superiori. Dall'epoca sveva il maniero era coronato da una merlatura ghibellina (come si osserva nel seicentesco Disegno della veduta di Patern\u00f2 nel \"manoscritto Giordano\") di cui allo stato attuale resistono solo dei monconi. Particolarmente interessante e gradevole l'effetto di bicromatismo che si crea tra il colore scuro delle murature e le cornici delle aperture in calcare bianco.\nIl pianoterreno, al quale si accede attraverso un portale ad arco acuto, \u00e8 frazionato da due muri divisori che si intersecano a croce e formano quattro ambienti. Entrando, a sinistra vi \u00e8 la piccola cappella di S. Giovanni, le cui pareti sono rivestite di affreschi. Sempre a sinistra vi \u00e8 la stanza destinata al corpo di guardia ed adiacente ad essa il vano delle prigioni. Una scala conduce al vestibolo del primo piano e sbocca nel salone delle armi illuminato da quattro bifore. Dalla sala si raggiungono i tre ambienti limitrofi. Nel secondo piano vi \u00e8 un'immensa sala con due grandi bifore dalle quali si ammira da una parte l'Etna e dall'altra la valle del Simeto. Era questa la sala di rappresentanza e di soggiorno della corte. Ai ,lati si aprono quattro ambienti destinati all'abitazione dei reali. Dalla sala, una scala conduce al terrazzo, cinto da muretti originariamente merlati. da qui, lo sguardo spazia sull'intera citt\u00e0 e sulla piana di Catania."}
{"id": "940157", "revid": "1543377", "url": "https://it.wikipedia.org/wiki?curid=940157", "title": "Fiumicello (fiume)", "text": "Il Fiumicello \u00e8 un fiume che nasce nella Repubblica di San Marino e scorre anche in territorio italiano prima di gettarsi nel Marano nei pressi del lago di Faetano e del confine con l'Italia.\nLa distanza dal fiume nel territorio di Faetano ai Molini dei Frati di Acquaviva \u00e8 la larghezza massima del territorio di San Marino."}
{"id": "940164", "revid": "7681934", "url": "https://it.wikipedia.org/wiki?curid=940164", "title": "Mary Petruolo", "text": ""}
{"id": "940166", "revid": "110157", "url": "https://it.wikipedia.org/wiki?curid=940166", "title": "Tj\u00f6rn (comune)", "text": "Tj\u00f6rn \u00e8 un comune svedese di 14.962 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina di Sk\u00e4rhamn.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "940168", "revid": "671029", "url": "https://it.wikipedia.org/wiki?curid=940168", "title": "Cando (fiume)", "text": "Il Cando o Rio Cando \u00e8 un piccolo torrente della Repubblica di San Marino.\nPercorso.\nNasce alle pendici del Monte San Cristoforo nel territorio di San Marino; scorre nella parte orientale del Paese, prima di sfociare nel Marano nei pressi dell'abitato di Faetano.\nNei pressi del Cando si svolse nel 1944 la Battaglia di Monte Pulito."}
{"id": "940171", "revid": "277947", "url": "https://it.wikipedia.org/wiki?curid=940171", "title": "Anna Maria Bottini", "text": "Biografia.\nFrequent\u00f2 la Scuola di recitazione dell'Accademia dei filodrammatici di Milano, sotto la direzione di Ettore Berti ed Emilia Varini, dove si diplom\u00f2 nel 1936. Cominci\u00f2 a lavorare per il cinema al termine del secondo conflitto mondiale, anche se, nonostante le indubbie capacit\u00e0 d'interprete, la Bottini non fu mai scritturata per ruoli da protagonista. Ottima e frizzante attrice caratterista, dalle battute mordaci e gustose e dal piglio aggressivo, lavor\u00f2 in decine di pellicole, collaborando anche con registi di notevole importanza, come Luchino Visconti, per il quale recit\u00f2 ne \"Il Gattopardo\" (1963), nella parte della governante francese mrs. Dombreuil. Fu molto attiva anche in televisione, apparendo tra l'altro nello sceneggiato \"Il triangolo rosso\" (1967), diretto da Piero Nelli. Abbandon\u00f2 l'attivit\u00e0 cinematografica all'inizio degli anni ottanta, dedicandosi in seguito esclusivamente al teatro. Il marito era l'attore Tino Bianchi."}
{"id": "940183", "revid": "1543377", "url": "https://it.wikipedia.org/wiki?curid=940183", "title": "Chiesa di Santa Maria dell'Alto", "text": "La Chiesa di Santa Maria dell'Alto, detta anche Chiesa Matrice o la Matrice, \u00e8 un luogo di culto cattolico sito in Patern\u00f2, in provincia di Catania. \u00c8 suffraganea alla Chiesa della Santissima Annunziata.\nStoria.\nLa fondazione della chiesa, sull'antico abitato di Patern\u00f2 concentrato sul colle, risale al 1072, in epoca normanna, e molto probabilmente fu costruita su una chiesa in rovina risalente all'epoca bizantina. Fonti storiche affermano che sul medesimo sito, in et\u00e0 antica sorgeva un tempio pagano dedicato alla dea Ibla.\nLa chiesa fu fondata per opera del Gran conte Ruggero I di Sicilia, con il titolo di \"Santa Maria del Signore\", divenuta patrona di Patern\u00f2, che con diploma del 30 settembre 1114 concesso da Angerio da Sant'Eufemia, vescovo di Catania, fu esentata dalla giurisdizione della Chiesa catanese. Il re Ruggero II di Sicilia, figlio del predetto Gran conte, con diploma dato il 15 gennaio 1130, elev\u00f2 il tempio a basilica e \"Chiesa Regia\". Gi\u00e0 dopo la morte del Gran conte Ruggero, avvenuta nel 1101, la chiesa assieme ad altri beni, fu donata all'Ordine di Santa Maria di Valle Josaphat, e con ci\u00f2 resa suffraganea dell'omonima chiesa sorta a ridosso del colle per volont\u00e0 della consorte, la contessa Adelasia del Vasto. L'atto di donazione venne ratificato con bolla emanata da papa Innocenzo II il 18 maggio 1140, con la quale il pontefice confermava la prioria alla chiesa della Valle di Josaphat. Un successivo diploma venne dato nel 1205 dal vescovo Ruggero Orbus, col quale riconosceva all'arcidiacono di Patern\u00f2 diritto di sacra visita nei confronti delle comunit\u00e0 religiose del territorio.\nIn epoca aragonese, la regina Eleonora d'Angi\u00f2 confer\u00ec al tempio il beneficio dell'extraterritorialit\u00e0, che garantiva diritto d'asilo ai rei che l'avessero invocato, e nel 1342, ad opera dell'arciprete Michele Caropepe, godette di vari interventi e, come sembra, di nuove fabbriche, attestate da un'epigrafe che si conserva murata sull'alto della porta di accesso all'antica canonica: \"\u00abJ[esu] D.[omini] A.[nno] MCCCXXXXII hoc opus fare fecit Michaeli di Carupipi\u00bb\". Pi\u00f9 vasti interventi seguirono nel XV secolo, con l'esecuzione di varie opere di rifacimento e del riattamento delle strutture deteriorate dal tempo e bisognevoli di restauri, oltre che della decorazione interna.\nUna transazione del 1508, in forza della quale l'arciprete Bernardo de Capo concedeva in enfiteusi un appezzamento di terreno di propriet\u00e0 della chiesa e una fitta serie di atti soggiogatori e bollatici dei secoli successivi, attestano inoltre che la parrocchia era dotata di un ricco patrimonio immobiliare. Il 24 novembre 1559, il vescovo di Catania, Nicola Maria Caracciolo elesse la chiesa a collegiata, e con breve del 16 luglio 1564 il pontefice Pio IV approv\u00f2 la costituzione del collegio. Questo collegio, con privilegio del 23 aprile 1635 dato dal vescovo Flaminio Patern\u00f2, fu composto da sedici parroci, e il 3 maggio 1670, il vescovo Michelangelo Bonadies istituiva il capitolo della collegiata, con tre dignit\u00e0 - prevosto, cantore e tesoriere - dodici canonici e sei mansionari. Una bolla del 21 marzo 1688 del papa Innocenzo XI, resa esecutiva il 31 ottobre 1689, annesse la cura delle anime alle Tre Dignit\u00e0 della Matrice di Patern\u00f2.\nNel XVIII secolo, l'edificio sub\u00ec nuove trasformazioni, tra cui il cambio di orientamento, per avere il nuovo accesso rivolto verso la citt\u00e0, il cui abitato si era spostato nella parte orientale sulla pianura sottostante. Infatti il tempio in origine aveva le absidi rivolte verso la citt\u00e0 e la facciata principale era rivolta verso la valle del Simeto, dove si sviluppava il borgo antico. I lavori per l'inversione dell'orientamento della chiesa, furono effettuati con molta probabilit\u00e0 nel 1690, anno impresso nell'architrave di una delle finestre laterali del tempio. Dopo il terremoto del 1693, il bene fu ricostruito interamente in stile barocco, e i lavori per il rifacimento della facciata risalgono probabilmente all'ultimo ventennio del XVIII secolo. Alla stessa epoca risalgono i lavori degli interni, che videro la sostituzione della primitiva copertura in capriate lignee con una volta a botte e la realizzazione degli archi della navata centrale in ordine tuscanico, che poi in epoca recente furono disintonacati perch\u00e9 erroneamente ritenuti di epoca medievale. L'orientamento dell'ingresso segn\u00f2 una svolta molto importante, infatti verso il 1782 venne costruita la monumentale scalinata, che dai piedi della rocca sale fino al sagrato della chiesa, creando un bellissimo insieme monumentale.\nA partire dal 1715, la Collegiata paternese era retta da quattro dignit\u00e0 (prevosto, cantore, tesoriere e decano) e da dodici canonici. Nella seconda met\u00e0 del predetto secolo, la Chiesa Matrice di Patern\u00f2, proprietaria di numerosi beni, dovette affrontare cause giudiziarie contro il Demanio e contro l'Arcidiocesi di Catania, con quest'ultima, a quel tempo retta dal cardinale Giuseppe Benedetto Dusmet, che ne reclamava il possesso.\nIl 3 febbraio 1915, la basilica di Santa Maria dell'Alto, fu aggregata sotto un'unica parrocchia alla Chiesa della Santissima Annunziata dalla Curia catanese, e perse il titolo di Chiesa madre in favore di quest'ultima. Nella chiesa della Santissima Annunziata, furono trasferiti i quadri ospitati alla Matrice, e a partire da quella data inizi\u00f2 il declino dell'antica fabbrica che culmin\u00f2 nel lungo periodo di chiusura. Chiusa agli inizi degli anni cinquanta del XX secolo, fu sottoposta a interventi di restauro nei decenni successivi, e riaperta al pubblico nel 1992.\nDescrizione.\nLa chiesa \u00e8 a pianta basilicale con tre navate, divise da due lunghe file di possenti pilastri realizzati con conci in pietra lavica a vista, su cui si impostano archi a tutto sesto sempre in pietra lavica, sormontati da un cornicione tuscanico. L'originale copertura del tempio era costituita da capriate lignee intagliate, sostituite nel Settecento da una lunga volta in muratura. Alcune di queste capriate sono esposte nel corridoio adiacente alla sacrestia.\nLe diverse epoche, e i tempi di costruzione e rifacimento, hanno conferito alla chiesa diversi stili: dalla nuda pietra lavica del colonnato si passa al barocco e al neoclassico. Molti altari trovano posto nelle navate laterali, e sono completati da grandi tele, alcune delle quali sono state trafugate. Le tele esposte sono: \"La Madonna con le anime purganti\", Santa Barbara con le Sante Lucia ed Agata, il martirio di San Vincenzo e il Martirio di Santo Stefano; nella navata di destra, conclusa dalla cappella del Crocifisso, scultura lignea secentesca contornata da un grandioso reliquiario barocco. In questa navata fa mostra di s\u00e9 un antico pulpito in stile barocco; tutto il legno intagliato, di color bianco e oro.\nLa navata di sinistra ospita le tele della Madonna del Riparo, di San Pietro in Cattedra e dell'Angelo Custode. La cappella in fondo \u00e8 dedicata al Sacramento ed \u00e8 arricchita da un altare in marmi intarsiati, sormontato da un tabernacolo intarsiato. Una statua di San Vincenzo martire \u00e8 esposta in chiesa, e risale al 1500.\nMolto interessante \u00e8 il pavimento di queste due navate laterali, tutto in cotto ceramicato, dai colori policromi.\nL'altare maggiore che si eleva sopra una scalinata in pietra lavica accoglie la tavola bizantina della Madonna Nera con il Bambino in braccio, chiusa dentro una cornice lignea intagliata e indorata. Il coro ligneo barocco del 1650 circa completa l'arredo del presbiterio.\nDa una porta laterale si accede alla sacrestia. Un tempo aula capitolare, circondata da un mobilio ligneo del Settecento, dove prendevano posto i numerosi canonici della Matrice, ovvero i preti che facevano parte del Capitolo collegiale.\nLa grandiosa e alta facciata fu realizzata nel tardo XVIII secolo in stile neoclassico. \u00c8 costituita da un portale principale d'ingresso, affiancato ai due lati da due finestre quadrate, sormontato da una finestra rettangolare, a sua volta affiancata ai due lati da due celle campanarie per lato. Nella parte posteriore dell'edificio, verso il cimitero, sono, invece, ancora percepibili i resti dell'antico prospetto medievale."}
{"id": "940184", "revid": "1013865", "url": "https://it.wikipedia.org/wiki?curid=940184", "title": "Al-Zarqa", "text": "al-Zarq\u0101\u02be (; pronunciato localmente \"ez-Zerg\u0101\" o \"ez-Zer'a\") \u00e8 una citt\u00e0 della Giordania, situata a nord-est di Amman, ed \u00e8 capoluogo dell'omonimo governatorato (\"Muh\u0101fazat al-Zarq\u0101\u02be\"). La popolazione \u00e8 di 635.160 abitanti (2015), formando il 6,1% del totale nazionale; il suo nome significa \"l'Azzurra\".\nCentro industriale giordano, ospita il 50% delle industrie della Giordania: ci\u00f2 dipende dallo sviluppo del settore edile e dalla vicinanza alla popolosa capitale di Amman. La popolazione vi si trasfer\u00ec da ogni parte del regno fin dagli anni quaranta. Inoltre, pi\u00f9 del 50% degli abitanti \u00e8 giunto dalla Cisgiordania a seguito della Guerra dei sei giorni.\nNella citt\u00e0 ha sede l'Universit\u00e0 Hascemita. \u00c8 inoltre sede di un'importante raffineria petrolifera. Attiva nella citt\u00e0 risulta anche l'industria estrattiva, in particolare di fosfati e di ocra rossa.\nIl clima \u00e8 tipicamente desertico. Alla periferia della citt\u00e0 sorge la collina naturale di Khirbet al-Batrawy, dove recenti indagini hanno rivelato un insediamento di cultura mesopotamica che risale all'et\u00e0 del bronzo antico."}
{"id": "940188", "revid": "110157", "url": "https://it.wikipedia.org/wiki?curid=940188", "title": "Chiesa di Cristo al Monte", "text": "La Chiesa di Cristo al Monte \u00e8 un luogo di culto cattolico sito in Patern\u00f2, in provincia di Catania. Situata sul colle, \u00e8 sede della locale Arciconfraternita dei Bianchi, che ne \u00e8 proprietaria.\nStoria.\nLa costruzione dell'edificio viene attribuita alla seconda met\u00e0 del XVI secolo, e fu promossa dalla Compagnia dei Bianchi, che a Patern\u00f2 era stata fondata dal principe Cesare Moncada, sull'esempio di quella di Palermo. Il Principe di Patern\u00f2, con privilegio del 9 aprile 1568, in notaio Antonino de Michele, dot\u00f2 la chiesa di un censo di venti onze annuali. La Compagnia dei Bianchi, i cui membri appartenevano alla nobilt\u00e0 cittadina, fece erigere la chiesa con l'intento di assistere i prigionieri condannati a morte.\nLa chiesa sarebbe stata edificata sui resti di un'altra risalente al XIV secolo. Sub\u00ec interventi di restauro tra il 1742 e il 1747, nel corso dei quali furono realizzati gli interni con altari, affreschi e decori.\nLa Compagnia dei Bianchi di Patern\u00f2 fu ufficialmente riconosciuta con decreto del vicer\u00e9 Domenico Caracciolo, marchese di Villamaina del 28 luglio 1783.\nImportanti lavori di ristrutturazione e restauro della chiesa, in modo particolare degli interni, sono stati effettuati sul finire del XX secolo, in cui sono stati scoperti dei locali sotterranei ed un'arcata risalente forse all'epoca romana, davanti al cancello del cortile.\nDescrizione.\nLa Chiesa di Cristo al Monte sorge nella parte centrale del Colle di Patern\u00f2, in uno spiazzo prospiciente la Chiesa di Santa Maria dell'Alto e il secondo ingresso del cimitero monumentale. Appartiene alla locale Arciconfraternita dei Bianchi.\nL'edificio, a forma parallelepipeda, presenta una facciata molto semplice, racchiusa da un timpano, che comprende un portale d'ingresso in stile gotico-catalano, costituito da un arco a tutto sesto la cui chiave \u00e8 un riccio decorato da motivi floreali. Il portale \u00e8 sovrastato l'emblema della Compagnia dei Bianchi, al di sopra del quale vi \u00e8 una finestra rettangolare con i bordi in pietra lavica. Le due facciate laterali presentano due finestre rettangolari ciascuna, che come quella della facciata centrale hanno i bordi in pietra lavica, ma con base pi\u00f9 stretta. Accanto alla costruzione, nel lato sinistro, vi \u00e8 un piccolo cimitero, la cui sepoltura era riservata ai nobili che appartenevano alla Confraternita.\nL'interno \u00e8 ricco di statue, decorazioni pittoriche e fregi di pregevole fattura, che contrasta la semplicit\u00e0 dell'esterno e accentua la diversa datazione della sua realizzazione risalente al XVIII secolo. Presenta un'unica navata pavimentata con maioliche policrome settecentesche, e fastosamente arricchita dalla presenza dei quattro altari laterali barocchi delimitati da snelle colonne tortili di color verde con capitelli indorati, sostengono la ricchissima trabeazione recante angeli e stemmi sacri. Ogni altare \u00e8 munito di altrettante tele sei-settecentesche alcune gravemente danneggiate dall'opera di ignari ladri; le grandi tele rappresentano San Luigi Gonzaga e la Madonna del Soccorso nella parete sinistra, nella destra l'Assunzione di Maria Vergine e la Deposizione dalla Croce.\nL'imponente macchina dell'altare maggiore comunque, resta l'opera pi\u00f9 grandiosa e imponente della chiesa. Sei colonne tortili sostengono la capricciosa e ricchissima trabeazione che sostiene un timpano spazzato culminante nella gloria di Dio tra angeli nuvole e festoni. Al centro dell'altare c'\u00e8 una grande nicchia-cameretta interamente istoriata a rombi in oro zecchino, che accoglieva la venerata statua del Cristo alla Colonna, pregevole opera lignea del Seicento, ora custodita alla Chiesa della Santissima Annunziata. A sinistra del presbiterio si accede all'antica sacrestia da dove si entra in antiche carceri di epoca medievale."}
{"id": "940192", "revid": "33689", "url": "https://it.wikipedia.org/wiki?curid=940192", "title": "Scrolling shooter", "text": ""}
{"id": "940196", "revid": "12582", "url": "https://it.wikipedia.org/wiki?curid=940196", "title": "Lingua paleosarda", "text": ""}
{"id": "940197", "revid": "12582", "url": "https://it.wikipedia.org/wiki?curid=940197", "title": "Lingua sardiana", "text": ""}
{"id": "940203", "revid": "12582", "url": "https://it.wikipedia.org/wiki?curid=940203", "title": "Sardiano", "text": ""}
{"id": "940222", "revid": "118834", "url": "https://it.wikipedia.org/wiki?curid=940222", "title": "Moralit\u00e0 (teatro)", "text": ""}
{"id": "940226", "revid": "1318658", "url": "https://it.wikipedia.org/wiki?curid=940226", "title": "Saline Reali di Arc-et-Senans", "text": "Le Saline Reali (in francese: \"Saline royale\") di Arc-et-Senans sono una costruzione architettonica del periodo illuminista, progettata per razionalizzare un edificio ed il processo produttivo ad esso connesso secondo le istanze della neonata comunit\u00e0 industriale. Esse si trovano nella foresta di La Chaux, presso Besan\u00e7on, in Francia.\nStoria.\nNel 1771 Claude-Nicolas Ledoux, sotto il regno di Luigi XVI, viene nominato sovraintendente delle Saline Reali per le quali l'architetto immagina un complesso inizialmente quadrato, poi dopo un sopralluogo lo riprogetta circolare, che trova il suo archetipo classico nell'idea vitruviana del teatro romano, in cui agli ambienti adibiti alla lavorazione del sale fossero connessi in un'unica struttura alle abitazioni dei lavoratori. Il complesso doveva essere il nucleo centrale di una vera e propria nuova citt\u00e0 che non fu mai realizzata a causa dell'imminente scoppio della Rivoluzione francese, come il resto dell'altra met\u00e0 della circonferenza.\nLa costruzione riflette la divisione gerarchica del lavoro nella nuova comunit\u00e0 industriale.\nLa sua grandiosit\u00e0 mostra la straordinaria importanza del monopolio del sale allora detenuto dal Regno. La gabella imposta a tutti i cittadini di et\u00e0 superiore agli 8 anni per l'acquisto di una certa quantit\u00e0 di sale era una tassa molto impopolare all'epoca e viene ritenuta una delle ragioni per lo scoppio della Rivoluzione francese.\nDichiarate monumento storico di Francia con due decreti, il primo del 1926 e il secondo del 1940, nel 1982 le Saline Reali di Arc-et-Senans sono state inserite nell'elenco dei Patrimoni dell'umanit\u00e0 dell'UNESCO, e nel 2009 al patrimonio sono state aggiunte le saline di Salins-les-Bains.\nLa struttura.\nAll'interno del perimetro semicircolare il complesso \u00e8 organizzato secondo due assialit\u00e0 principali: quella fra l'ingresso e la casa del direttore e quella segnata dai complessi di lavorazione del sale.\nL'ingresso \u00e8 individuato da un grande porticato con un ordine dorico completo di trabeazione ed affiancato da volumi semplici. L'entrata \u00e8 scavata su una muratura bugnata ed inquadrata in una grande nicchia rivestita di pietra che richiama l'archetipo primordiale della caverna, mentre una serie di decorazioni che richiamano il sale denunciano immediatamente l'uso dell'edificio.\nAl centro della struttura \u00e8 la casa del direttore, in asse con l'entrata ed affiancata dai padiglioni di lavorazione del sale, caratterizzata in facciata da colonne, costituite da rocchi ed elementi a forma di parallelepipedo, che reggono il timpano classicheggiante."}
{"id": "940231", "revid": "1573940", "url": "https://it.wikipedia.org/wiki?curid=940231", "title": "Complesso di San Francesco alla Collina", "text": "Il complesso di San Francesco alla Collina \u00e8 un ex monastero francescano, che si trova a Patern\u00f2, in provincia di Catania.\nStoria.\nLe origini del convento risalgono al 1086, quando il gran conte Ruggero fece erigere sulla collina di Patern\u00f2 una chiesa in onore di san Giorgio. \nLa costruzione, probabilmente di modeste dimensioni, nel 1114 fu eretta in regia cappella da Ruggero II; nel 1196 fu ceduta ai monaci benedettini. \nDopo la morte di Federico III di Aragona, il complesso rimase propriet\u00e0 della regina Eleonora d'Angi\u00f2 che alla sua morte nel 1343, lo don\u00f2 ai francescani, i quali, concessa l'autorizzazione nel 1346 dal pontefice Clemente VI, demolirono le vecchie case per l'edificazione del nuovo complesso conventuale.\nPer molti anni il convento prosper\u00f2 grazie ai Moncada, ma a causa del terremoto del 1693 sub\u00ec gravi danni, tra cui il crollo dell'ala est, e venne abbandonato. L'ala sud seppur danneggiata, conserv\u00f2 la copertura fino al 1915, mentre il tetto a capanna della chiesa croll\u00f2 nel 1904 a causa del degrado dei materiali.\nNel 1906 il complesso fu venduto al barone Cara Zuccaro, che con i contributi della soprintendenza inizi\u00f2 i lavori di ricostruzione del complesso per adibire la chiesa a cappella di famiglia; pensando che si trattasse del palazzo dei re aragonesi furono eseguiti in tale occasione interventi che alterarono l'aspetto originario. \nDopo un periodo di abbandono, negli anni venti, il Ministero della Pubblica Istruzione si occup\u00f2 della tutela dell'intero complesso e tra gli anni quaranta e novanta furono eseguiti interventi di restauro che hanno permesso la salvaguardia della chiesa e di una parte delle murature del convento.\nLa chiesa, restaurata, \u00e8 utilizzata saltuariamente come sala conferenze e di esposizione mentre i resti del monastero sono chiusi al pubblico. Nel 2009 sono stati avviati altri lavori di restauro dell'ala principale del convento per poterla utilizzare per mostre e convegni."}
{"id": "940282", "revid": "254401", "url": "https://it.wikipedia.org/wiki?curid=940282", "title": "Lido d'Albaro", "text": ""}
{"id": "940293", "revid": "3115", "url": "https://it.wikipedia.org/wiki?curid=940293", "title": "Elezioni regionali in Friuli-Venezia Giulia del 1973", "text": "Le elezioni regionali in Friuli Venezia Giulia del 1973 si sono svolte il 17 e 18 giugno 1973. Sono state le terze nella storia della regione. La durata della legislatura regionale era stata portata da 4 a 5 anni con l'art. 2 della legge costituzionale 23 febbraio 1972 nr 1. L'art. 4 prorogava il consiglio eletto nel 1968 per un anno oltre la sua iniziale scadenza.\nIl regime elettorale previsto \u00e8 un sistema proporzionale, senza elezione diretta del Presidente della Giunta. La legge determina il numero dei consiglieri regionali in ragione di uno ogni 20.000 abitanti, o frazione superiore ai 10.000. Anche per tali elezioni il numero di consiglieri da eleggere \u00e8 cos\u00ec fissato in 61.\nIl primo partito \u00e8 risultata la Democrazia Cristiana, col 39,7% dei voti, seguita dal Partito Comunista Italiano col 20,9% e dal Partito Socialista Italiano, col 12,3% dei suffragi. Il Consiglio regionale ha eletto, il 7 luglio 1973 la Giunta Regionale e Antonio Comelli, della DC, come presidente della Regione.\nIl 22 novembre 1974, dopo una crisi di giunta di due mesi, \u00e8 stato eletto un nuovo governo regionale, sempre con a capo Antonio Comelli. Infine il 23 dicembre 1975 \u00e8 nata la terza giunta della legislatura, sempre guidata da Comelli.\nGli elettori chiamati al voto sono stati 919.799. Si sono recati al voto 824.753 cittadini, con un'affluenza pari all'89,67%.\nSistema elettorale.\nNatura del sistema.\nIl sistema elettorale \u00e8 stato in parte modificato con la legge regionale 17 aprile 1973, nr. 27, che per\u00f2 non ha effettuato cambiamenti in merito all'attribuzione dei seggi fra le liste.\nSecondo l'art.1 della legge elettorale l'assegnazione dei seggi tra le liste concorrenti \u00e8 effettuata in ragione proporzionale, mediante riparto nelle singole circoscrizioni in cui \u00e8 diviso il territorio regionale, con recupero dei voti residui in sede regionale. Ogni elettore dispone di un voto di lista e pu\u00f2 attribuire delle preferenze, due, se i Consiglieri regionali da eleggere sono fino a sei; di tre se i Consiglieri regionali da eleggere sono in numero da sette a quattordici; di quattro se i Consiglieri regionali da eleggere sono in numero da quindici in poi.\nViene applicato, in via generale, quanto disposto dal testo unico delle leggi per l'elezione della Camera dei deputati, approvato con decreto del Presidente della Repubblica 30 marzo 1957, n. 361.\nSecondo l'art. 15 dello Statuto sono elettori del consiglio gli iscritti nelle liste elettorali dei Comuni della Regione (ovvero tutti i cittadini che abbiano compiuto 21 anni alla data delle elezioni), mentre sono eleggibili al consiglio regionale gli elettori che abbiano compiuto il 25\u00ba anno di et\u00e0 il giorno delle elezioni. L'ufficio di consigliere regionale \u00e8 incompatibile con quello di membro di una delle Camere, di un altro Consiglio regionale, di un Consiglio provinciale, o di sindaco di un Comune con popolazione superiore a 10.000 abitanti. La legge prevede inoltre altri casi di inelegibilit\u00e0 e incadidabilit\u00e0.\nGli artt. 38 e seguenti della legge elettorale stabiliscono le operazioni per la determinazione della ripartizione dei seggi fra le liste e fra i candidati. L'ufficio centrale circoscrizionale, dopo il controllo delle schede e la raccolta dei dati, procede a determinare la cifra elettorale di ogni lista. Divide il totale delle cifre elettorali di tutte le liste per il numero dei seggi assegnati alla circoscrizione pi\u00f9 uno, ottenendo cos\u00ec il quoziente elettorale circoscrizionale: nell'effettuare la divisione, trascura l'eventuale parte frazionaria del quoziente. Attribuisce, quindi, ad ogni lista tanti seggi quante volte il quoziente elettorale risulti contenuto nella rispettiva cifra elettorale. I seggi che rimangono non assegnati vengono attribuiti al Collegio unico regionale. Se, con il quoziente calcolato come sopra, il numero dei seggi da attribuire alle varie liste superi quello dei seggi assegnati alla circoscrizione, le operazioni si ripetono con un nuovo quoziente ottenuto diminuendo di una unit\u00e0 il divisore. I seggi che rimangono non assegnati, vengono attribuiti al Collegio unico regionale. Tale Ufficio, inoltre, determina la cifra individuale di ogni candidato.\nSuccessivamente l'Ufficio centrale regionale determina il numero dei seggi non attribuiti nelle circoscrizioni e, per ciascuna lista, il numero dei voti residuati. Successivamente procede alla somma dei predetti voti per tutte le liste aventi lo stesso contrassegno, che siano state presentate in almeno due circoscrizioni e che abbiano ottenuto non meno di 5.000 voti validi complessivi.\nDivide la somma dei voti residuati di tutti i gruppi di liste per il numero dei seggi da attribuire; nell'effettuare la divisione, trascura l'eventuale parte frazionaria del quoziente. Il risultato costituisce il quoziente elettorale regionale. Divide, poi, la somma dei voti residuati di ogni gruppo di liste per tale quoziente; il risultato rappresenta il numero dei seggi da assegnare a ciascun gruppo. I seggi che rimangono ancora da attribuire sono rispettivamente assegnati ai gruppi per i quali queste ultime divisioni hanno dato maggiori resti e, in caso di parit\u00e0 di resti, a quei gruppi che abbiano avuto maggiori voti residuati; a parit\u00e0 di questi ultimi si procede a sorteggio. I seggi spettanti a ciascun gruppo di liste vengono attribuiti alle rispettive liste nelle singole circoscrizioni, seguendo la graduatoria decrescente dei voti residuati espressi in percentuale del relativo quoziente circoscrizionale. A tal fine si moltiplica per cento il numero dei voti residuati di ciascuna lista e si divide il prodotto per il quoziente circoscrizionale. Qualora in una circoscrizione fosse assegnato un seggio ad una lista i cui candidati fossero stati gi\u00e0 tutti proclamati eletti dall'Ufficio centrale circoscrizionale, l'Ufficio centrale regionale attribuisce il seggio alla lista di un'altra circoscrizione proseguendo nella graduatoria anzidetta.\nRipartizione in circoscrizioni.\nIl territorio della Regione \u00e8 ripartito in circoscrizioni elettorali corrispondenti ai circondari soggetti alla giurisdizione dei tribunali. Le circoscrizioni di Trieste, Gorizia e Pordenone corrispondono al territorio delle relative provincie, mentre la provincia di Udine \u00e8 ripartita in due circoscrizioni: Udine e Tolmezzo.\nComposizione degli schieramenti.\nRispetto alle elezioni del 1968 il Partito Socialista Italiano e il Partito Socialdemocratico Italiano hanno ripreso la loro autonomia, abbandonando il progetto di aggregazione che aveva condotto alla nascita del Partito Socialista Unificato; nella circostanza, i socialdemocratici hanno acquisito il nome di \"Partito Socialista Unitario\", assumendo l'originaria denominazione (PSDI) nel 1971.\nSempre nell'ala sinistra dello schieramento politico il Partito Socialista Italiano di Unit\u00e0 Proletaria nel luglio del 1972 \u00e8 confluito, nella sua parte maggioritaria, nel Partito Comunista Italiano. Alle elezioni regionali del 1973 si \u00e8 presentato anche un altro movimento d'ispirazione comunista, il Partito Comunista d'Italia (marxista-leninista). Rispetto alle elezioni del 1968 il Partito Repubblicano Italiano ha riassorbito la scissione dell'Unione Democratica per la Nuova Repubblica, mentre non \u00e8 presente il Partito Democratico Italiano di Unit\u00e0 Monarchica, che si \u00e8 sciolto nel Movimento Sociale Italiano, nel luglio del 1972.\nTra i partiti regionalisti \u00e8 stata confermata la corsa di Movimento Friuli, della Slovenska Skupnost e del Movimento Indipendentista Triestino, che in questa occasione si \u00e8 presentato in tutte le circoscrizioni, dopo l'accordo con un gruppo di indipendentisti friulani.\nListe ammesse al voto.\nLe seguenti liste sono ammesse alla competizione elettorale:\nNumeri e costi delle elezioni.\nAffluenza.\nGli elettori chiamati al voto sono 919.799. Si sono recati al voto 824.753 elettori, con un'affluenza dell'89,67% contro il 87,92% delle regionali del 1968.\nSchede bianche e nulle.\nLe schede bianche sono state 14.179 (pari al 1,72% dei voti espressi), le schede nulle sono state 16.781 (pari al 2,03%).\nRisultati.\nI risultati in merito ai voti alle liste e la distribuzione dei seggi sono indicati nella seguente tabella:\nAnalisi del voto.\nTrend di voto.\nLa Democrazia Cristiana ha perso oltre il 5%, cedendo anche tre seggi. Nell'area di governo questo arretramento \u00e8 stato pi\u00f9 che assorbito dal Partito Socialista Italiano e dal Partito Socialista Democratico Italiano che, rispetto al dato del Partito Socialista Unificato del 1968, hanno recuperato oltre 10 punti percentuali, tornando su livelli non lontani da quelli del 1964.\nVi \u00e8 stato un leggero aumento per il Partito Comunista Italiano, che gode anche dell'assenza del Partito Socialista Italiano di Unit\u00e0 Proletaria. A destra al calo consistente del Partito Liberale Italiano fa da controaltare l'aumento del Movimento Sociale Italiano (pi\u00f9 2,4% e un seggio in pi\u00f9). Tra i partiti autonomisti leggero arretramento per Slovenska Skupnost e indipendentisti triestini, mentre il Movimento Friuli vede quasi dimezzati i voti.\nAnalisi territoriale del voto.\nLa Democrazia Cristiana si \u00e8 confermata forte nelle tradizionali aree di Udine (44,2%), Pordenone (43%) e Tolmezzo, pur in arretramento rispetto al 1968. Il Partito Comunista Italiano ha mantenuto i risultati migliori a Trieste (24,5%) e Gorizia (27,6%).\nLa circoscrizione di Trieste ha confermato la forza del Movimento Sociale Italiano (quasi 13% contro il circa 6% delle altre zone), cos\u00ec come per il Partito Liberale Italiano (6,7%). Il Partito Socialista Italiano e il Partito Socialista Democratico Italiano hanno raggiunto i migliori risultati a Pordenone (15,3% e quasi 10% rispettivamente) a Tolmezzo col 17,2% per il PSI e oltre il 13% per il PSDI. Il Partito Repubblicano Italiano ha superato il 5% nella zona di Trieste.\nEsito delle elezioni.\nA seguito di quanto previsto dagli art. 35 e 36 dello Statuto il Consiglio regionale ha eletto, il 7 luglio 1973 la Giunta Regionale e Antonio Comelli, della DC, come presidente della Regione, in sostituzione di Alfredo Berzanti, presidente della Giunta dal 1964. Berzanti \u00e8 stato eletto Presidente del Consiglio regionale.\nIl 22 novembre 1974, dopo una crisi di giunta di due mesi, \u00e8 stato eletto un nuovo governo regionale, sempre con a capo Antonio Comelli, ancora sostenuto da DC, PSI, PSDI e PRI. Il 4 dicembre 1974 il socialista Arnaldo Pittoni, primo non democristiano della storia della Regione, \u00e8 eletto alla Presidenza del Consiglio, in sostituzione di Berzanti. Infine il 23 dicembre 1975 \u00e8 nata la terza giunta della legislatura, sempre guidata da Comelli, ma composta solo da DC, PSDI e PRI.\nTabella riepilogativa.\nPartiti:\nComposizione di Governo:"}
{"id": "940310", "revid": "1543377", "url": "https://it.wikipedia.org/wiki?curid=940310", "title": "Chiesa di Santa Maria della Valle di Josaphat", "text": "La Chiesa di Santa Maria della Valle di Josaphat, detta anche Chiesa della Gancia, \u00e8 un luogo di culto cattolico sito in Patern\u00f2, in provincia di Catania. \u00c9 sussidiaria alla Chiesa di Santa Maria dell'Alto.\nStoria.\nLa costruzione della chiesa fu avviata nel 1092, su commissione della contessa aleramica Adelasia del Vasto, terza moglie del normanno Gran conte Ruggero. I Normanni, giunti in Sicilia su sollecito del papa Niccol\u00f2 II nel 1059, per cacciare gli Arabi che occupavano l'isola da due secoli, avevano come principale obiettivo della propria strategia politica la diffusione del rito latino. Essi favorirono perci\u00f2 la nascita di monasteri secondo la regola benedettina ed emarginarono i centri monastici basiliani, che l'ortodossia greca rendeva sospetti di atteggiamenti favorevoli al regime bizantino, e pertanto la chiesa edificata a Patern\u00f2, come molte altre sorte nell'isola in epoca normanna, fu donata all'Ordine di Santa Maria di Valle Josaphat, da cui trae origine il nome.\nOltre che come luogo di culto, la chiesa ebbe anche la funzione di fortezza militare, poich\u00e9 la sua fondazione avveniva successivamente alla rivolta del 1085 di Catania capeggiata dall'arabo Benavert. Il Vescovo di Catania, il bretone Ansgerio, agli inizi del XII secolo, elev\u00f2 la chiesa a priorato dell'Ordine, e successive donazioni di beni e terreni compiute tra il 1113 e il 1222 da Adelasia e dal fratello Enrico, divenuto Conte di Patern\u00f2, accrebbero la sua importanza e il suo patrimonio. Il 30 settembre 1114, Ansgerio concedette alla chiesa l'esenzione dalla giurisdizione vescovile e numerose prerogative ecclesiastiche, e la elevava a parrocchia e a cimitero; il successore di Ansgerio alla diocesi catanese, Maurizio, con privilegio del 14 luglio 1124, confermava le donazioni del Conte Enrico; il papa Innocenzo II con bolla del 18 maggio 1140, confermava all'abate di Valle Josaphat i privilegi concessi dai vescovi Ansgerio e Maurizio. Successive conferme di privilegi e donazioni sono contenute in vari diplomi dei Re di Sicilia, Guglielmo I (1154, 1166), di Guglielmo II (14 luglio 1172, gennaio 1188), di Enrico (1194), di Costanza (13 gennaio 1196) e di Federico II (giugno 1221), che documentano non solo la ricchezza dell'Abbazia, ma anche la floridezza della sua attivit\u00e0 commerciale, che la vide persino esportatrice nei mercati d'Oriente dal porto di Messina di merci con diritto franco fino alla concorrenza di centoventi tar\u00ec d'oro annuali di imposte (diploma di Guglielmo II del 2 aprile 1185: \"\u00abres quoque sua de Paternione libere deferebant et vendebant\u00bb\"). La chiesa fu ufficialmente consacrata nel 1123, e i monaci benedettini dell'Ordine di Josaphat vi edificarono l'annesso monastero.\nDal 1197, l'abbazia benedettina paternese divenne suffraganea del Monastero di Santa Maddalena di Messina. Prosper\u00f2 per quasi quattro secoli, finch\u00e9 non and\u00f2 in declino, e nel 1445, a seguito di bolla emanata dal papa Eugenio IV,venne aggregata al Monastero di San Nicol\u00f2 l'Arena di Catania, confermata da una successiva bolla del 2 luglio 1457 di papa Callisto III. Da quel momento la grangia di Santa Maria della Valle di Josaphat, cess\u00f2 di esistere come autonomo centro di vita monastica e le sue vicende seguivano quelle del monastero di San Nicol\u00f2 l'Arena, dove pure venne trasferito l'antico fondo archivistico; nei locali del convento annesso alla chiesa, restaurati e ampliati con l'aggiunta di un nuovo corpo di fabbrica, venne trasferito dopo il 1866 l'antico ospedale Santissimo Salvatore.\nDal 1951, la chiesa \u00e8 dedicata al culto mariano dell'Assunzione di Maria. Nel periodo compreso tra la fine del XX secolo e l'inizio del XXI, l'immobile \u00e8 stato sottoposto a interventi di restauro.\nDescrizione.\nLa Chiesa di Santa Maria della Valle di Josaphat sorge nella parte settentrionale e orientale del colle di Patern\u00f2, e si trova poco distante dal castello normanno. \u00c9 sussidiaria alla Chiesa di Santa Maria dell'Alto (anch'essa sul colle), ed \u00e8 nota anche come \"Chiesa della Gancia\", in quanto il termine \"gancia\" rappresenta la forma corrotta di grangia, poich\u00e9 il complesso ospitava al suo interno le derrate provenienti dai cospicui possedimenti del monastero per essere poi ridistribuite agli altri conventi dell'Ordine o inviati in Terra Santa, dove l'ordine militare della Valle di Josaphat si trovava impegnato nelle Crociate. Il quartiere in cui la chiesa \u00e8 situata \u00e8 perci\u00f2 denominato \"Gancia\".\nL'edificio risulta molto semplice nelle forme, ma la sua possente mole testimonia l'originaria coesistenza delle funzioni militari con quelle religiose, come nella gran parte delle architetture civili fondate dai Normanni dopo la conquista dell'Isola. Lo stile architettonico \u00e8 quello gotico chiaramontano, dovuto a interventi effettuati nel XIV secolo. L'impianto planimetrico \u00e8 rettangolare, a vi si innesta, con una leggera rotazione degli assi simmetrici, il corpo di fabbrica dell'antico monastero; il prospetto presenta il portale con arco a sesto acuto, sormontato da una finestra rettangolare, un campanile annesso nella parte sinistra, e, a testimonianza del carattere militare che la chiesa ha avuto, la merlatura che lo sovrasta. Nella facciata laterale, \u00e8 presente un portale secondario murato.\nL'interno, ad un'unica navata e perfettamente rettangolare, presenta un soffitto ligneo, le cui capriate, sostituite nel tempo, rispettano comunque la sua conformazione originaria. Il presbiterio - evidenziato all'esterno dal torrione merlato che conclude la costruzione - \u00e8 coperto da una volta a crociera, ed \u00e8 a forma rettangolare. All'ingresso del tempio, la cantoria \u00e8 sostenuta da un architrave ligneo retto da due mensoloni, che accoglieva i fedeli fino alla fine degli anni ottanta; sulla destra, si trovavano un'acquasantiera in alabastro scolpito, con medaglione di vescovo benedicente, d'impronta quattrocentesca, a sinistra, la porta della canonica in legno con trafori a due battenti, riferibile al periodo aragonese: l'una e l'altra vennero trafugate dai ladri.\nScarso il patrimonio artistico conservato all'interno del monumento: restano le seicentesche tele d'altare raffiguranti l'Apoteosi di San Benedetto - quest\u2019ultima decurtata -, il Martirio di Santa Barbara, l'Assunta e San Giovanni Battista. Custoditi inoltre un crocifisso ligneo del tardo Cinquecento e il bassorilievo del 1400 raffigurante l'insegna dell'Abate di San Nicol\u00f2 l'Arena."}
{"id": "940313", "revid": "339392", "url": "https://it.wikipedia.org/wiki?curid=940313", "title": "Alessio I Conmeno", "text": ""}
{"id": "940322", "revid": "298229", "url": "https://it.wikipedia.org/wiki?curid=940322", "title": "Steve Cram", "text": "Sulla distanza dei 1500 metri piani \u00e8 stato campione mondiale a , medaglia d'argento olimpica ai Giochi di e due volte campione europeo ( e ).\n\u00c8 stato il primo uomo a scendere sotto il tempo di 3 minuti e 30 secondi nei 1500 m piani, in occasione del meeting di Nizza dove resistette al ritorno di Sa\u00efd Aouita. Stabil\u00ec i record mondiali nei 1500 m piani, 2000 m piani e nel miglio nell'arco di 19 giorni durante la stagione 1985, il suo anno migliore. Il tempo fatto registrare sul miglio di 3'46\"32 resistette per 8 anni ed \u00e8 tuttora il primato europeo.\nBiografia.\nDopo una comparsa ai Giochi olimpici di , dove raggiunse la finale piazzandosi ottavo, capitalizz\u00f2 l'esperienza e divenne campione europeo e del Commonwealth nel 1982 nei 1500 m piani. Nel 1984 ai Giochi olimpici di Los Angeles, sulla medesima distanza, arriv\u00f2 secondo dietro al connazionale Sebastian Coe.\nNel 1983 fu il primo campione mondiale dei 1500 m ad Helsinki, precedendo lo statunitense Steve Scott e il marocchino Sa\u00efd Aouita. Nel 1986 riusc\u00ec a bissare il successo sui 1500 m ai campionati europei, e si piazz\u00f2 terzo negli 800 m, vinti dal rivale di sempre Sebastian Coe.\nEra tra i favoriti per la conquista della medaglia d'oro ai Giochi olimpici di , ma a causa di un infortunio patito prima dell'inizio dei Giochi arriv\u00f2 all'appuntamento non al massimo della condizione fisica e fin\u00ec quarto. Nel 1990 tent\u00f2 la conquista del terzo titolo europeo consecutivo sui 1500 m, impresa mai riuscita a nessuno, ma gli infortuni e il logorio di una lunga carriera lo portarono a piazzarsi nelle posizioni di rincalzo.\nSi ritir\u00f2 dall'atletica nel 1994. Attualmente lavora come presentatore in televisione e commentatore delle gare di atletica, principalmente per la BBC.\nLo zio Bobby Cram \u00e8 stato un calciatore professionista in Inghilterra, Canada e Stati Uniti d'America."}
{"id": "940348", "revid": "1272592", "url": "https://it.wikipedia.org/wiki?curid=940348", "title": "Ippolito Salviani", "text": "Insegn\u00f2 all'Universit\u00e0 di Roma fino al 1568 seguendo da archiatra la salute dei papi Giulio III, Marcello II, Paolo IV.\nRest\u00f2 famoso per la pubblicazione dell'opera di zoologia pi\u00f9 famosa del Rinascimento, \"Aquatilium animalium historia\", dove venivano illustrati centinaia di pesci mediterranei, rendendo il \"Salviani\" uno dei padri dell'ittiologia.\nScrisse opere di medicina ed un'opera teatrale, particolarmente diffusa in quell'epoca: \"La ruffiana\"."}
{"id": "940353", "revid": "239497", "url": "https://it.wikipedia.org/wiki?curid=940353", "title": "Lingua protosarda", "text": "Per lingua protosarda, detta anche paleosarda, nuragica, (ed erroneamente sardiana o sardiano), si intende la lingua o il gruppo di parlate presenti in Sardegna durante il periodo nuragico, prima della latinizzazione degli antichi Sardi.\nL'assenza di attestazioni certe e il problema della ricostruzione.\nNon essendo mai stato identificato con certezza alcun reperto mostrante iscrizioni riconducibili a una qualche lingua nuragica, la maggior parte degli studiosi tende a credere che gli antichi popoli nuragici non conoscessero l'uso della scrittura. Il fatto che l'antica lingua protosarda (o l'insieme di lingue) parlata durante l'et\u00e0 nuragica sia stata soppiantata da millenni dal latino ha reso ancora pi\u00f9 difficile la ricostruzione dell'antico idioma. In mancanza di dati certi, vari studiosi e ricercatori hanno formulato negli anni, sulla base dei relitti di tale lingua, una serie di ipotesi esposte di seguito.\nIpotesi preindoeuropee.\nPartono dal presupposto che i nuragici fossero prevalentemente un'evoluzione di un'originaria popolazione autoctona stanziata sull'isola almeno dal neolitico.\nBenvenuto Terracini, nella sua opera \"Osservazioni sugli strati pi\u00f9 antichi della toponomastica sarda\", del 1927, illustr\u00f2 la sua teoria secondo la quale la Sardegna antica fosse suddivisa in due aree linguistiche, una meridionale afro-iberica e una settentrionale reto-ligure. Suffissi di tipo afro-iberico (riscontrabili sia fra le lingue berbere che fra quelle basco-iberiche) sarebbero i suffissi -\"itan\", \"-'ir\", \"-'il\", \"-\u00e0r\", \"-'ar\" e \"-'in\". Voci quali \"pala\", \"bruncu\", \"mara\" legherebbero invece la Sardegna alle terre dell'Italia settentrionale e della Gallia.\nUno dei pi\u00f9 importanti studiosi della lingua sarda, il linguista tedesco Max Leopold Wagner (1880-1962), concluse, sulla base di studi incentrati soprattutto sui toponimi e sui fitonomi sardi pre-latini, che il protosardo doveva essere una lingua mediterranea preindoeuropea, affine alle lingue iberiche e berbere ed altre di matrice incerta; lo stesso Wagner individu\u00f2 al tempo stesso alcuni elementi di correlazione con le lingue paleobalcaniche.\nLo svizzero Johannes Hubschmid (1916-1995), il pi\u00f9 noto studioso degli elementi di sostrato, si espresse per sei stratificazioni; la sua analisi \u00e8 stata ripresa nel saggio introduttivo di Giulio Paulis.\nJ\u00fcrgen Heinz Wolf (1936-2016), un altro ricercatore tedesco, \u00e8 giunto alla conclusione che, dall'analisi della ricorrenza di determinati suffissi e in virt\u00f9 di una particolare struttura sillabica, la lingua paleosarda doveva essere di tipo non-indouropeo e di origine sconosciuta. \nSecondo il linguista catalano Eduardo Blasco Ferrer (1956-2017), i primi Sardi sarebbero giunti in epoca preistorica dall'area iberica e sarebbero stati successivamente raggiunti, nel tardo calcolitico, da deboli influssi indoeuropei pervenuti attraverso l'area ligure, che lasciarono alcune tracce nel protosardo (es: la radice *\"ausa\" ~ \"\u014dsa\" e il lessema \"debel(is)\"). Blasco Ferrer conclude che \"i risultati cos\u00ec ottenuti hanno gettato luce sulla vera natura del sostrato paleosardo, ossia di una lingua di tipo agglutinante, che mostra palesi corrispondenze strutturali con le lingue paleoispaniche, in particolare col paleobasco ricostruito e con l'iberico\"; i nomi delle trib\u00f9 nuragiche dei Balari e degli Iliensi rievocherebbero inoltre quelli di alcune trib\u00f9 iberiche. Una proposta simile \u00e8 stata avanzata dallo studioso basco Juan Martin Elexpuru Arregi\nA parere dell'archeologo Giovanni Lilliu (1914-2012) gli idiomi di tipo \"basco-caucasico\" andarono a sostituire i linguaggi precedenti, di tipo pan-mediterraneo.\nMassimo Pallottino (1909-1995), rifacendosi a diversi autori quali Bertoldi, Terracini e lo stesso Wagner, mise in evidenza le seguenti similitudini fra il sardo, il basco e l'iberico:\nPallottino fa inoltre notare che il termine \"m\u00f2goro\" si ritrova con lo stesso significato anche nell'area balcanico-danubiana e costituisce un relitto pre-indoeuropeo di tale area:\nEmidio De Felice evidenzi\u00f2 alcune caratteristiche simili tra il paleosardo e il ligure antico, lingua di classificazione incerta, pre-indoeuropea o indoeuropea.\nConvivenza di pi\u00f9 lingue in et\u00e0 nuragica.\nA giudizio dell'archeologo Giovanni Ugas, nell'isola non sarebbe stata presente una lingua unitaria ma almeno tre lingue corrispondenti al numero delle principali etnie nuragiche, vale a dire:\nA detta di Ugas, le divisioni etnico-linguistiche nuragiche sarebbero in qualche modo alla base delle odierne differenziazioni linguistiche dell'isola nei ceppi sardo logudorese e campidanese, oltre che gallurese. Lo studio in questione tuttavia apporta pochi elementi di tipo linguistico su cui basare tale divisione originaria. In generale, lo scenario proposto da Ugas non si discosta pi\u00f9 di tanto da quello descritto dal Terracini; la differenza di rilievo fra le due teorie \u00e8 rappresentata dall'aggiunta da parte di Ugas di una terza area linguistica \"balarica\", forse indoeuropea, nella Sardegna nord-occidentale.\nUgas, sulla base di alcuni segni scoperti su resti di ceramiche, pietre e metallo, ha proposto che le popolazioni nuragiche o parte di esse adottarono a partire dalla prima et\u00e0 del ferro un alfabeto simile a quello utilizzato in Beozia detto \"occidentale rosso\".\nIpotesi indoeuropee balcanoegeiche.\nSi basano sul presupposto che la civilt\u00e0 e la lingua nuragica fosse prevalentemente frutto dell'evoluzione della cultura di una popolazione alloctona pervenuta in Sardegna dal bacino dell'Egeo.\nIpotesi sardo-etrusca.\nIl linguista Massimo Pittau sostiene che la lingua protosarda o \"sardiana\" e quella etrusca fossero strettamente legate, essendo entrambe emanazioni del ramo anatolico dell'indoeuropeo. Secondo l'autore i \"nuragici\" erano una popolazione lidica che import\u00f2 sull'isola la propria lingua di tipo indoeuropeo la quale si and\u00f2 a sovrapporre su una lingua preesistente di tipo pre-indoeuropeo parlata dalle popolazioni pre-nuragiche; le concordanze rilevate dal Pittau investono in realt\u00e0 un quadro pi\u00f9 ampio della stessa area lidica, dato che si estendono, in modo non dirimente, pi\u00f9 spesso a tutta l'area egeo-anatolica. Appellattivi nuragici/sardiani di matrice indoeuropea sarebbero ad esempio:"}
{"id": "940356", "revid": "339392", "url": "https://it.wikipedia.org/wiki?curid=940356", "title": "T\u00f2poi", "text": ""}
{"id": "940357", "revid": "113025368", "url": "https://it.wikipedia.org/wiki?curid=940357", "title": "Nicolae Grigorescu", "text": "Biografia.\nFiglio di Ion e Ruxandra , alla morte del padre, nel 1843 si trasferisce nella casa della zia, a Bucarest. Qui comincia col fare pratica dipingendo icone nello studio del pittore ceco Anton Chladek. Nell'anno 1850 finisce l'apprendistato e comincia a dipingere in proprio le icone che lui stesso comincia a vendere, oppure ad eseguire degli affreschi nelle chiese di C\u0103daru\u0219ari, Zamfira, Agapia.\nNel 1861, grazie all'aiuto di Mihail Kog\u0103lniceanu, politico e uomo di cultura, riesce a ottenere una borsa di studio e parte per Parigi. Frequenta l'Accademia delle Belle Arti assieme a Jean-Baptiste Renoir. \nPassa l'estate a Barbizon \u2013 una piccola localit\u00e0 nella foresta di Fontainebleau. Visita assiduamente i musei del Louvre e del Luxembourg, a Parigi, facendo copie dei maestri Rembrandt, Rubens, Salvator Rosa.\nNel 1864 va in Romania per un breve periodo, viaggiando per raccogliere il materiale di cui aveva bisogno per eseguire dei dipinti d'ispirazione rumena in vista della Mostra Internazionale, che avr\u00e0 luogo a Parigi nel 1867. Al suo ritorno in Francia, abbandona gli studi classici e aderisce alla Scuola di Barbizon che esalta la filosofia dell'\"en plein air\", ovvero la pittura all'aria aperta. Comincia a fare allora i suoi primi passi verso la pittura impressionista.\nNel periodo 1877-1878, mandato sul fronte della guerra d'Indipendenza della Romania dalla Turchia, con i suoi abbozzi riesce a immortalare i momenti pi\u00f9 significativi.Nel 1885 finisce il quadro \"di guerra\" pi\u00f9 importante nella storia pittorica rumena: \"Atacul de la Sm\u00e2rdan\" (L'attacco di Sm\u00e2rdan \u2013 localit\u00e0 nell'est della Romania, nel distretto di Gala\u021bi), quadro commissionatogli dalle istituzioni di Bucarest.\nNegli anni 1873 \u2013 1874 viaggia in Italia a Roma, Napoli, Pompei, in Grecia e a Vienna.\nEspone spesso in Francia e in Romania - all'Intim Club, pi\u00f9 volte all'Ateneo Rumeno inaugurato da poco, alle mostre organizzate dalla societ\u00e0 \"Ileana\". Come protesta contro \"l'arte ufficiale\", per un'arte non sottomessa al potere, partecipa nel 1896 alla \"Mostra degli artisti indipendenti\".\nNel 1899 \u00e8 il primo artista a far parte dei membri dell'Accademia Rumena.\nMuore nel luglio del 1907 a C\u00e2mpina, una citt\u00e0 del sud-est della Romania, nel distretto di Prahova, dove si era trasferito nel 1890."}
{"id": "940358", "revid": "1543377", "url": "https://it.wikipedia.org/wiki?curid=940358", "title": "Guerra del Peloponneso (Tucidide)", "text": "La Guerra del Peloponneso () \u00e8 un'opera di Tucidide sulla guerra del Peloponneso, scritta dallo storico greco nel periodo di permanenza ad Atene.\nIl titolo dell'opera e la divisione in otto libri, realizzati dai bibliotecari alessandrini, sono entrambi posteriori. Infatti all'opera viene attribuito anche il titolo di Storie, come quelle di Erodoto.\nDescrizione.\nL'opera \u00e8 un profondo e analitico resoconto cronologico del conflitto che oppose fra il 431 a.C. e il 404 a.C. Sparta ed Atene per il predominio sulla Grecia.\nI libri comprendono tre fasi precise del conflitto (e il I libro comprende un \"excursus\" sul cinquantennio di pace -Pentecontaetia- che precedette il conflitto diretto): lo scontro tra i due colossi Atene e Sparta dal 431 a.C. al 421 a.C. (anno della pace stipulata dall'uomo politico e generale ateniese Nicia); la sventurata spedizione ateniese in Sicilia iniziata nel 415 a.C. e conclusa nel 413 a.C. con la distruzione della flotta nel porto di Siracusa da parte delle truppe del comandante spartano Gilippo; ed infine la prosecuzione del conflitto fino al 411 a.C.\nNelle intenzioni di Tucidide la narrazione sarebbe dovuta proseguire fino alla fine della guerra (404 a.C.).\nContenuto in breve.\nLibro I.\nTucidide esordisce con un breve \"prologo\", in cui racconta la storia della Grecia dall'invasione dei Dori alle guerre persiane, dall'avvento della democrazia di Pericle, fino all'attuale inizio della guerra del Peloponneso, specificandone le cause. Il libro dunque inizia, e si concentra particolarmente sulla presa di Sesto nel 478 a.C., e l'inizio della guerra vera e propria nel 431 a.C.. La parte finale del libro, dopo la presentazione dei fatti precedenti alla guerra, riguarda le nuove modifiche di governo della Lega peloponnesiaca (Sparta), e della situazione di travaglio ad Atene, dove Pericle dichiara guerra a Sparta. Le ultime parti riguardano alcuni punti oscuri della storia greca, come la morte di Temistocle, generale dell'armata greca contro la Persia, e di Pausania, re spartano.\nLibro II.\nLe prime operazioni di guerra, descritte nel libro, prevedono l'attacco a Platea da parte di Tebe, dacch\u00e9 la citt\u00e0 \u00e8 in accordo con gli ateniesi. Anche Sparta mobilita le forze alleate, ma Atene le respinge sulle coste del Peloponneso. I soldati ateniesi dunque si ritirano nella roccaforte, e Pericle celebra i caduti con un insolito discorso, elogiando e celebrando la superpotenza di Atene, dichiarando che la citt\u00e0 \u00e8 l'esempio stesso della perfezione sotto cui tutta la Grecia ed i suoi nemici devono sottostare. Il politico dunque esorta i combattenti ateniesi a sconfiggere Sparta, mentre prepara un nuovo attacco, ma improvvisamente scoppia un'epidemia di peste che decima la popolazione e le truppe della citt\u00e0, uccidendo Pericle stesso.\nSuccessivamente Atene decide di rimandare lo scontro con Sparta, andando a ricacciare i ribelli nella Tracia e nella Macedonia.\nLibro III.\nIl territorio ateniese dell'Attica viene nel frattempo invaso dagli alleati \"Peloponnesiaci\", sebbene nell'alleata Mitilene scoppi una rivolta, sedata subito da Atene. Il politico anziano Cleone vorrebbe che Atene desse una punizione esemplare, radendo al suolo la citt\u00e0, scontrandosi con l'opposizione di Diodoto. Atene punisce ugualmente gli abitanti di Mitile, e Sparta risponde attaccando Platea. Atene allora decide di riunire i politici nell'isola di Corcira, sia della citt\u00e0 che della nemica Sparta. Il dibattito acceso mette a nudo l'impossibilit\u00e0 di collaborazione dei democratici e degli oligarchici.\nLibri IV-V.\nSparta tenta un nuovo assalto nell'Attica, venendo fermato da Demostene a Pilo: infatti un contingente spartano viene catturato dagli ateniesi per ricevere informazioni, tuttavia presso Calcidica il capitano spartano Brasida sconfigge in un duro scontro gli ateniesi, costretti a ripiegare. Nel libro V, Tucidide narra la disfatta di Anfipoli, nella Calcidica, dove muoiono entrambi i generali delle due armate nemiche. L'anno \u00e8 il 421 a.C., e cos\u00ec Atene e Sparta, stremate, decidono di stabilire una tregua: la pace di Nicia. Nel frattempo gli ambasciatori ateniesi si recano nell'isola di Melo, assai vicina strategicamente alle isole del Dodecaneso, sebbene sia stata fondata da Sparta. Il celebre dialogo tra i Meli e gli Ateniesi mostra, dal punto di vista di Tucidide, la spregiudicatezza e la spocchia di questi ultimi, che con la giustificazione di valori della democrazia, tentano di assoggettare tra i loro alleati gli abitanti dell'isola, impedendo a questi di opporsi o di discutere. In questo dialogo Tucidide evidenzia l'ipocrisia e l'ideale di imperialismo presente nella mentalit\u00e0 democratica ateniese.\nQuesta sorta di dialogo tra gli ambasciatori Ateniesi e le due citt\u00e0 era probabilmente un'opera a s\u00e9, scritta dallo stesso Tucidide ed inserita successivamente. Indizi di ci\u00f2 sarebbero le nette differenze con il resto dell'opera e il cambio di registro da narrazione di eventi a dialogo vero e proprio.\nLa vicenda di Melo \u00e8 descritta in modo fazioso da Tucidide che vuole dipingere l'evento come \"exemplum\" del dispotismo ateniese sugli alleati. Ci\u00f2 \u00e8 indubbiamente vero ma l'autore si cura di omettere il particolare che fu Alcibiade stesso, l'erede politico di Pericle (che era visto in una luce positiva da Tucidide in quanto ideologicamente affini), a fare pressione affinch\u00e9 si applicasse la repressione totale nella piccola isola egea.\nInoltre l'autore distorce la realt\u00e0 dei fatti affermando che l'attacco all'isola fu ingiustificato mentre in realt\u00e0 sappiamo da fonti successive quali Isocrate che il conflitto era iniziato durante la guerra del Peloponneso quando Melo si era staccata dall'alleanza ateniese violando come Scione e Mitilene le clausole dell'alleanza. Atene rispose con varie incursioni e Melo, verosimilmente, non potendo dichiarare guerra aperta alla lega, fin\u00ec per avvicinarsi a Sparta inviandogli finanziamenti durante il periodo della pace di Nicia. La vicenda si concluse con l'intervento ateniese a Melo e la distruzione della suddetta che, come si evince dalla stessa opera di Tucidide, aveva opposto una tenace resistenza nella speranza di ricevere aiuto dagli spartani (anche questo \u00e8 un indizio dei probabili rapporti stanziati tra Melo e Sparta in quegli anni).\nLibri VI-VII.\nI libri VI-VII narrano la spedizione definitiva di Atene a Siracusa, e la sua successiva e definitiva sconfitta. I Meli vengono umiliati e sconfitti dalla flotta ateniese, che successivamente si sposta sulle coste di Siracusa, cercando di assediare la citt\u00e0. Il nuovo generale \u00e8 l'integerrimo Alcibiade, personaggio scomodo nella societ\u00e0 ateniese. Durante il viaggio, tuttavia, Alcibiade \u00e8 costretto a tornare in patria per lo scandalo della mutilazione di busti di Hermes, di cui \u00e8 accusato. Alcibiade fugge cos\u00ec a Sparta, dove si allea con il nemico di Atene. Il comando dell'armata ateniese viene affidato a Nicia e Lamaco, che per\u00f2 hanno la peggio in Sicilia. I soldati vengono sterminati, ed i prigionieri rinchiusi nelle Latomie, dove solo alcuni riescono a salvarsi, recitando i versi delle \"Troiane\" di Euripide.\nLa sconfitta degli ateniesi \u00e8 dovuta non solo alla strenua ribellione dei siracusani, ma anche grazie alle informazioni che Alcibiade ha fornito agli spartani, giunti in tempo a Siracusa, sotto il comando di Gilippo, che hanno sbaragliato senza preavviso la flotta degli Attici. L'anno \u00e8 il 413 a.C..\nLibro VIII.\nL'ultimo libro parla delle fasi finali della Guerra del Peloponneso. La notizia della disastrosa spedizione a Siracusa genera sgomento ad Atene, perch\u00e9 due satrapi, Tissaferne e Farnabazo, hanno annunciato la minaccia di un nuovo attacco alla Grecia da parte della Persia. Nel 411 a.C., Atene \u00e8 scossa da un colpo di stato oligarchico, mentre i suoi alleati si rivoltano contro la citt\u00e0, ormai sulla via del tramonto. Gli oligarchici instaurano il governo dei \"Quattrocento\", collegio formato inizialmente da 100 cittadini scelti per designare i 5000 Ateniesi aventi diritto alla cittadinanza, ma che, cooptati altri 300 membri, assunsero di fatto ogni potere, comprese l'attivit\u00e0 legislativa e l'elezione dei magistrati. Il resoconto di Tucidide s'interrompe bruscamente con la battaglia di Cinossema (settembre del 411), e si presume che il materiale che doveva essere aggiunto per completare l'opera sia stato usato da Senofonte per l'incipit delle sue \"Elleniche\".\nIl capitolo 26 del V libro.\nAl capitolo 26 del quinto libro si nota una brusca ripresa del nome dell'autore, seguita poi da una prima persona singolare non spiegabile (il cosiddetto \"secondo proemio\"): \"Ma anche questi avvenimenti sono stati descritti dal medesimo ateniese Tucidide, di seguito come ciascuno avvenne, per estati e inverni, fino a quando i Lacedemoni e gli alleati posero fine all'impero degli Ateniesi e occuparono le lunghe mura e il Pireo. [...] Giacch\u00e9 io mi sono sempre ricordato, dall'inizio della guerra fino alla fine, che da molti si diceva che essa sarebbe dovuta durare tre volte nove anni. Io sopravvissi a tutta la sua durata, giudicando i fatti come me lo consentiva la mia et\u00e0 e osservando, per conoscere ogni cosa con esattezza. E mi capit\u00f2 di essere esiliato dalla mia terra [...]\": molti commentatori antichi (ad esempio Marcellino e Timeo di Tauromenio) non si sono curati di questo forte stacco, utilizzando persino l'affermazione sui vent'anni di esilio dal 423 a.C. per stilare le biografie di Tucidide.\nEppure l'eventualit\u00e0 dell'esilio porta non pochi problemi nella ricostruzione della vita dell'autore: Aristotele, ad esempio, attesta che Tucidide aveva assistito al processo contro Antifonte nel 411 a.C., ben prima della fine dei supposti vent'anni; bisogna per\u00f2 considerare che dopo il disastro in Sicilia fu concessa un'amnistia generale nel 413, e di questa avrebbe potuto beneficiare anche Tucidide. \nPer risolvere questo problema, il filologo classico Luciano Canfora ha ipotizzato che a scrivere in V,26 non sia Tucidide, ma il redattore delle sue opere che, dopo la morte dell'autore avrebbe pubblicato i suoi lavori. E secondo la versione riportataci da Diogene Laerzio nelle sue Vite dei filosofi (\"It is said, also, that he [Senofonte] secretly got possession of the books of Thucydides, which were previously unknown, and himself published them. [...]\"), il redattore in questione sarebbe Senofonte, al quale sarebbe quindi da riferire la notizia dell'esilio; si spiegherebbe cos\u00ec anche l'interruzione nell'VIII libro e la mancanza del racconto degli ultimi anni della guerra, considerando dunque parte delle Elleniche di Senofonte (1-2, 3, 10) come materiale tucidideo, che in effetti mostra delle discrepanze rispetto al resto dell'opera.\nTemi e analisi.\nIl ruolo dello storico per Tucidide.\nTucidide \u00e8 pienamente consapevole del ruolo della \"storia\" come analisi scientifica dei fatti di un determinato periodo. Infatti a differenza di Erodoto non scrive una storia monumentale di un popolo, ma taglia soltanto una parte della storia della Grecia, ovverosia quella contemporanea, da tramandare ai posteri con il massimo criterio scientifico. Tucidide dunque \u00e8 il primo ad usare lo stile della monografia, parlando specificamente dei fatti della guerra del Peloponneso. Il movente di Erodoto inoltre era quello di raccontare il meraviglioso e l'esotico, invece quello tucidideo \u00e8 \"\u03ba\u03c4\u03ae\u03bc\u03b1 '\u03b5\u03c2 '\u03b1\u03b5\u03af\", ossia un possesso per l'eternit\u00e0, ossia per quegli autori e lettori eruditi e specializzati che desiderano informarsi nella miglior forma possibile dei fatti narrati. Dunque altra differenza con Erodoto, la cui opera era per tutti.\nD'altro canto Tucidide era un aristocratico, e non poteva accettare che la sua opera avesse un destinatario tra la plebe, ma soltanto fra la classe degli eruditi e degli intellettuali.\nLa politica ateniese.\nTucidide, bench\u00e9 alcuni critici abbiano sottolineato il suo risentimento nei confronti dell'esilio da Atene per formulare i suoi pensieri, traccia un quadro spietato della societ\u00e0 ateniese, e soprattutto della nuova forma di governo della democrazia, tanto esaltata dal rappresentante Pericle. Tucidide, bench\u00e9 polemico, appare nel suo stile il pi\u00f9 imparziale possibile, esponendo soltanto con freddezza i fatti che hanno condotto all'implosione della democrazia. Pericle appare pi\u00f9 come un tiranno che come un democratico, aristocratico eletto da una cerchia di politici piuttosto che dal popolo, che fa esiliare nemici politici come Cimone perch\u00e9 affiliati al partito spartano, per poi concedere loro \"misteriosi favori\"; oppure di aver portato nel suo salotto l'etera Aspasia, e di averci concepito due figli, bench\u00e9 la legge ateniese prevedesse che cittadini sarebbero stati soltanto i figli di due ateniesi, e non di straniere, come Aspasia.\nTucidide descrive anche l'empiet\u00e0 dei processi ateniesi, cos\u00ec come verranno sbeffeggiati anche da Aristofane e Cratino, in cui i magistrati e i cittadini, quando desiderano liberarsi di un personaggio scomodo, puntano soprattutto sull'accusa di empiet\u00e0. Plutarco, bench\u00e9 di parte per Pericle, scriver\u00e0 che all'epoca ci furono processi contro Pericle per empiet\u00e0 nei suoi rapporti con Aspasia, e soprattutto per le sue relazioni politiche ambigue con Cimone, il quale sarebbe stato appoggiato dalla sorella Elpinice per poter rientrare ad Atene dall'esilio, e ancor di pi\u00f9 delle relazioni da prostituta di Aspasia con altri uomini.\nI discorsi di Pericle e l'ambasciata di Melo.\nI discorsi di Pericle, specialmente quello del Libro II (capp 34\u201346), sono il mezzo oratorio importante per il politico di esprimersi al popolo, e di \"catturare\" il consenso. Pericle adotta la dicotomia \"oratore-popolo\", ossia i mezzi subdoli che ha il politico, esperto della retorica, di stimolare l'eccitazione popolare, facendo leva sui sentimenti bassi dell'uditorio per spingerlo maggiormente al consenso. Pericle nel discorso in memoria dei caduti ateniesi a Corinto, nel 431 a.C. (alle prime fasi della guerra), trae spunto per osannare l'autorit\u00e0 di Atene che per diritto divino (senza per\u00f2 dare merito agli Olimpi ma divinizzando appunto Atene stessa), per superiorit\u00e0 in bellezza, potenza, cultura, politica e filosofia \u00e8 tenuta a dover padroneggiare non solo su Sparta l'arcinemica, ma su tutta la Grecia, e in futuro sul mondo intero. Chiarissima dichiarazione di favore all'imperialismo ateniese, bench\u00e9 la politica esterna ateniese, durante il mandato di Pericle, specialmente in Egitto fu molto scadente.Autori posteri, come Thomas Hobbes, trassero spunto dall'ideale politico tirannico di Pericle per il personaggio del \"Leviatano\", ossia il monarca che sale al governo grazie proprio al consenso popolare, e successivamente la politica inglese della monarchia parlamentare. Dinanzi ai principi classici della democrazia, il governo pericleo si rivela una vera e propria demagogia popolare, dove prevale l'etica del potere del pi\u00f9 forte contro i pi\u00f9 deboli.\nL'assedio di Melo \u00e8 uno dei validi esempi dell'aggressiva imperialista ateniese. Dopo l'accordo con Sparta (vista la pace di Nicia del 421 a.C.), Atene invi\u00f2 la propria strapotente flotta contro la piccola isola. Dopo un assedio durato molto pi\u00f9 a lungo di quanto la stessa Atene si aspettasse, l'isola fu costretta alla resa, e Atene applic\u00f2 una \"punizione\" spietata: tutti i maschi adulti furono uccisi e la restante popolazione fu ridotta in schiavit\u00f9; pare che anche Alcibiade spingesse per questa soluzione drastica.\nLo storico Luciano Canfora, nel suo volume \"Il mondo di Atene\", sembra sposare la tesi di Isocrate, senza per\u00f2 modificare la critica severa al comportamento di Atene.Tucidide riporta il discorso, cos\u00ec come quello di Pericle, per poter parlare \"con la propria bocca\", perch\u00e9 molti critici sostengono che i discorsi della \"Guerra del Peloponneso\", bench\u00e9 rielaborati da discorsi veramente pronunciati, siano stati manipolati da Tucidide per esprimere la sua visione critica contro il governo ateniese. La guerra contro la piccola Melo \u00e8 un altro esempio, dunque, della crudele propaganda ateniese, la quale per mezzo degli ambasciatori si fa ospitare in privato dai Meli. Gi\u00e0 questo rappresenta il fatto che l'ambasciata era pi\u00f9 una negoziazione privata, molto importante, e soprattutto perch\u00e9 i Meli temono che gli ateniese, con la loro capacit\u00e0 oratoria, possano sottomettere la volont\u00e0 popolare, che appunto aveva deciso la neutralit\u00e0.\nGli Ateniesi impongono un \"ultimatum\", ordinando a Melo di schierarsi a loro favore, prima di tutto per quantit\u00e0 numerica inferiore a dover sostenere una futura battaglia, secondo perch\u00e9 rifiutandosi di allearsi, avrebbero fornito un esempio alle altre poleis, specialmente alle isola della Lega delio-attica, che avrebbero potuto ribellarsi allo strapotere ateniese. I Meli, di fronte alla spietata statistica di Atene, decidono di usare la possibilit\u00e0 della speranza e dell'idealismo, ossia che saranno salvati dagli Dei, combattendo in battaglia, e se ci\u00f2 non accadesse, di certo sarebbero ricordati come degli eroi in futuro, e modello per i futuri ribelli della nemica Atene.\nSguardo sul presente tucidideo.\nTucidide, essendo aristocratico, fu educato dai sofisti ad usare il dialogo, e ci\u00f2 lo si evince nei suoi discorsi oratori nell'opera, ma anche da osservazioni acute sulla natura umana. Lui a differenza dei sofisti, definir\u00e0, senza accuse, che l'indole umana \u00e8 quella dell'antropocentrismo, ossia della fame insaziabile di dover governare sul mondo, anche per mezzo di metodi brutali come la guerra. Anche le cause della guerra tra Atene e Sparta, dopo aver elencato i motivi storici delle scaramucce delle colonie corinzie, Tucidide arriva ad affermare che era scritto che le due superpotenze della Grecia, appunto perch\u00e9 una di esse avesse potuto affermare definitivamente la propria superiorit\u00e0, sarebbero venute a battaglia.\nTucidide, eseguendo il modello della monografia, \u00e8 pur sempre legato a dover fornire una breve descrizione della storia della Grecia in generale fino al presente, come di maniera tra gli storici. Pertanto nel Libro I traccia l'\"archeologia\"(\u0386\u03c1\u03c7\u03b1\u03b9\u03bf\u03bb\u03bf\u03b3\u03af\u03b1), ossia un \"memorandum\" molto semplice e sbrigativo della storia dalle origini mitiche fino al V secolo a.C. Per Tucidide la \"storia\" \u00e8 una percorso ciclico, come visto da Esiodo, in cui vi \u00e8 un periodo d'oro felice, che poi passa all'et\u00e0 di bronzo, all'et\u00e0 del ferro e all'et\u00e0 degli uomini. Quest'ultima parte \u00e8 l'et\u00e0 della crisi e della sopraffazione degli ideali dello spirito con la tattica e la fredda statistica della politica. Ma Tucidide intende per \"crisi\" non la fine di un popolo, ma il semplice cambiamento dei poli, ossia il momento di passaggio di uno stadio all'altro, che si verifica con il \"polemos\" (la guerra); da qui il tema della \"\u03c4\u03cd\u03c7\u03b7\", ossia l'imponderabile, un movimento sovrannaturale e imperscrutabile che muove l'animo umano, anche quello dei pi\u00f9 saggi e dei politici pi\u00f9 ponderati a compiere azioni contrarie, necessarie, come appunto il regolamento di conti tra Atene e Sparta, che doveva avvenire proprio per motivi di principio verso i canoni di identit\u00e0 popolare che i due centri stessi rappresentavano, nelle loro opposte visioni della politica e della vita sociale.\nCi\u00f2 in realt\u00e0 non \u00e8 da intendere come un percorso di decadenza verso la fine totale, poich\u00e9 lo storico non esclude il merito di Atene di aver saputo produrre nell'et\u00e0 classica cultura e bellezza grazie alla costruzione di nuove opere pubbliche, alla filosofia e al teatro.\nStile di Tucidide.\nLo stile \u00e8 molto complesso e ricco di termini tecnici, destinato ad un pubblico elevato. L'importanza sta nel trasmettere \"pathos\" nei momenti di battaglia, nonostante il rigore storiografico, di saper trasmettere le fonti trascrivendo soltanto i fatti e gli episodi pi\u00f9 importanti e significativi per la materia trattata, senza fronzoli e ampollosit\u00e0 linguistiche. Infatti nelle frasi prevale l'ipotassi. Anche i discorsi, bench\u00e9 manifestanti la presenza dell'oratoria, seguono un andamento ritmico e freddo, tipico dello stile attico, senza deviazioni e aggiunta di parole futili. Lo stile Tucidide \u00e8 presto diventato un modello per gli scrittori storici del futuro. Nei secoli successivi furono molti gli imitatori, tra i quali il pi\u00f9 famoso \u00e8 Polibio (II secolo a.C.). L'opera dello scrittore inoltre ebbe una rapida diffusione nel Rinascimento, con la traduzione di Lorenzo Valla."}
{"id": "940359", "revid": "118834", "url": "https://it.wikipedia.org/wiki?curid=940359", "title": "Moralities", "text": ""}
{"id": "940363", "revid": "767487", "url": "https://it.wikipedia.org/wiki?curid=940363", "title": "Trepalium", "text": "I Trepalium sono un gruppo technical death metal francese nato a Deux-S\u00e8vres nel 2001.\nRispetto a molti gruppi dello stesso genere hanno un sound pi\u00f9 pesante, ma non brutale, e non eseguono assoli virtuosistici.\nSono molto forti le influenze jazz, soprattutto nella parte ritmica."}
{"id": "940366", "revid": "712828", "url": "https://it.wikipedia.org/wiki?curid=940366", "title": "Cal Omas", "text": ""}
{"id": "940370", "revid": "474175", "url": "https://it.wikipedia.org/wiki?curid=940370", "title": "Province Unite del R\u00edo de la Plata", "text": "Province Unite del R\u00edo de la Plata fu la denominazione utilizzato dallo Stato sorto dopo la Rivoluzione di Maggio del 1810 fino a circa met\u00e0 del decennio del 1830. Lo Stato occupava i territori dell'attuale Argentina, Uruguay e l'attuale dipartimento boliviano di Tarija.\nStoria.\nDurante la dichiarazione di indipendenza del 9 luglio 1816 presero il nome di \"Province Unite del Sud America\". A questa dichiarazione non presero parte le province confederate della \"Lega dei Popoli Liberi\", che riconoscevano Jos\u00e9 Gervasio Artigas come \"Protettore\" e che avevano dichiarato l'indipendenza dalla Spagna nel protocongresso dell\"'arroyo de la China\", oggi Concepci\u00f3n del Uruguay, nel 1815.\nIl nome cadde quindi in disuso, essendo rimpiazzato con quello di \"Confederaci\u00f3n Argentina\", riferito gi\u00e0 solamente al territorio argentino, fino al 1861 approssimativamente. Anche la bandiera, sebbene disegnata su modello di quella statunitense, contiene i colori azzurro e bianco della vecchia bandiera e condivide, insieme all'Argentina, il Sol de Mayo come simbolo nazionale.\nDa allora, il nome \"Rep\u00fablica Argentina\" \u00e8 quello abituale, sebbene la Costituzione argentina ammette i tre come nomi ufficiali, utilizzando il termine \"La Naci\u00f3n Argentina\" (Nazione argentina) nella formazione e nell'emissione delle leggi. L\u2019area attuale dell\u2019Uruguay funse da Stato cuscinetto tra l\u2019odierna Argentina e quello che fu l\u2019Impero del Brasile."}
{"id": "940379", "revid": "110157", "url": "https://it.wikipedia.org/wiki?curid=940379", "title": "Ponte della Cittadella", "text": "Il Ponte della Cittadella \u00e8 un ponte sull'Arno del comune di Pisa.\nCaratteristiche tecniche.\nIl Ponte della Cittadella \u00e8 lungo 116 metri, ha un'altezza massima di 13,50 metri, ha tre campate con una luce massima di 48 metri ed \u00e8 largo 14 metri. La struttura \u00e8 in cemento armato a vista. Le spalle e le pile sono rivestite di laterizio e pietra.\nStoria.\nOrigini.\nNel 1328, nello stesso luogo dove ora si trova il Ponte della Cittadella, preesisteva il quarto ponte per importanza di quel periodo: il Ponte \"Legazia a Mare\" o pi\u00f9 semplicemente \"a Mare\", successivamente nominato della \"Degazia\" o \"Dagazia\". Questo ponte, originariamente in legno, fu ricostruito nel 1331 sempre dello stesso materiale.\nTra il 1354 e il 1355 fu invece ricostruito in pietra da Stefano del Sordo. Nel XIV secolo il ponte era \"levatoio\" e dal XVI secolo, nuovamente restaurato, fu parte integrante delle mura difensive della citt\u00e0: le carovane dirette a Roma o al nord venivano accuratamente perquisite all'interno dell'annessa Cittadella e sottoposte ad una gabella. La sua struttura, consistente in un arco centrale di grandi dimensioni affiancato da tre pi\u00f9 piccoli, fu particolarmente fragile e richiese negli anni numerose opere di manutenzione.\nOltre al primo intervento, che la tradizione assegna a Filippo Brunelleschi, di rimozione del ponte levatoio, occorre menzionare gli interventi dopo la piena del 1595, passando da quelli di Lupicini nel 1601 a quelli dell'Ing. Cosimo Puglioni, iniziati nel 1603 e terminati nel 1612. Altre lesioni si manifestarono negli anni seguenti che richiesero nuove opere di restauro tra il 1620 e il 1622, che per\u00f2 non ebbero grande effetto visto che nel 1634 si decise di abbattere definitivamente il ponte e di ricostruirlo.\nPonte del XIX secolo.\nIl nuovo ponte ebbe vita fino al 1869 quando, il 10 dicembre, l'Arno in piena fece crollare una delle arcate. Dieci giorni dopo, fortemente lesionate dalla piena, fu la volta delle altre. Nei giorni successivi, sui resti dei piloni del ponte ormai distrutto, fu costruita una passerella in legno che croll\u00f2 il giorno prima dell'inaugurazione. Nel 1878, seguendo il progetto dell'ing. Alfredo Cottrau, fu costruito un nuovo ponte un po' pi\u00f9 a valle del sito attuale, che prese il nome di \"Ponte di Ferro\", dal materiale con cui fu edificato. La nuova costruzione, destinata al solo traffico pedonale in quanto giudicata non molto sicura, fu distrutta durante la Seconda guerra mondiale, nel 1944: venne infatti scambiata per il vicino ponte della Ferrovia.\nPonte attuale.\nLa realizzazione del ponte attuale, dell'immediato dopoguerra, fu eseguita su commissione del Ministero dei lavori pubblici. L'aspetto e la struttura del ponte si ispirano a quella di altri due ponti di Pisa: il Ponte della Fortezza e il Ponte Solferino."}
{"id": "940383", "revid": "307923", "url": "https://it.wikipedia.org/wiki?curid=940383", "title": "Artigas", "text": ""}
{"id": "940384", "revid": "339392", "url": "https://it.wikipedia.org/wiki?curid=940384", "title": "Voblast di Mensk", "text": ""}
{"id": "940388", "revid": "767487", "url": "https://it.wikipedia.org/wiki?curid=940388", "title": "PFM? PFM!", "text": "PFM? PFM! \u00e8 un album del gruppo di rock progressivo italiano Premiata Forneria Marconi (PFM), registrato tra marzo e maggio del 1984, e pubblicato lo stesso anno.\nIl disco.\nL'album ha delle sonorit\u00e0 che si discostano da altri brani dell'intera discografia della PFM in quanto presenta testi pop e melodie a volte vicine al synthpop. Riscosse comunque un certo favore del pubblico anche in virt\u00f9 del fatto che la prima traccia \"Capitani Coraggiosi\" fu sigla del contenitore televisivo \"Domenica In\".\nInoltre Franz Di Cioccio ha comunicato che in studio avrebbe suonato raramente la batteria (per le cui parti era comunque entrato stabilmente Walter Calloni in formazione) dedicandosi a tempo pieno al ruolo di cantante solista e prendendo, in questa circostanza, il posto di Bernardo Lanzetti, che gi\u00e0 aveva militato nel gruppo dal 1975 al 1979."}
{"id": "940389", "revid": "972", "url": "https://it.wikipedia.org/wiki?curid=940389", "title": "Leo Cimpellin", "text": ""}
{"id": "940391", "revid": "1573940", "url": "https://it.wikipedia.org/wiki?curid=940391", "title": "Euderinae", "text": "Gli Euderinae , sono una sottofamiglia degli Eulofidi (Hymenoptera Chalcidoidea) comprendente specie parassitoidi.\nDescrizione.\nI caratteri morfologici sono abbastanza omogenei, con qualche eccezione per il genere \"Hubbardiella\". In generale gli Euderini presentano antenne con flagello composto da sette articoli, torace con notauli ben delineati sul mesoscuto, scutello con due paia di setole.\nLe ali hanno una vena marginale lunga, non raccordata armonicamente con la submarginale. La vena postmarginale \u00e8 pi\u00f9 lunga della stigmale. Sulla vena submarginale \u00e8 presente una fila di setole. Altra caratteristica \u00e8 la presenza sulla parte dorsale del disco, di pi\u00f9 file di setole che si diramano radialmente a partire dallo stigma e che si evidenziano rispetto alle altre setole che ricoprono l'intera superficie del disco. Alcune specie mostrano vistose maculature circolari sull'ala anteriore.\nIl genere \"Hubbardiella\" presenta caratteri morfologici tipici della sottofamiglia Entedoninae: mesonoto ben sviluppato, che nasconde alla vista dorsale il pronoto, scutello prolungato posteriormente a ricoprire parte del metanoto e del propodeo. I notauli, inoltre, sono incompleti e decorrono lungo la met\u00e0 posteriore del mesoscuto.\nBiologia.\nGli Euderini sono parassitoidi generalmente ectofagi associati a Lepidotteri ed a Coleotteri xilofagi. Alcune specie sono oofaghe a spese di coleotteri xilofagi.\nSistematica.\nGli Euderini formano un raggruppamento piccolo, composto da circa 150 specie ripartite in 17 generi :"}
{"id": "940392", "revid": "124259505", "url": "https://it.wikipedia.org/wiki?curid=940392", "title": "Diego Nargiso", "text": "Biografia.\nCarriera tennistica.\nSal\u00ec alla ribalta del tennis internazionale nel 1987 vincendo il torneo Juniores di Wimbledon in singolare.\n\u00c8 il pi\u00f9 giovane tennista italiano della storia ad aver disputato un incontro a livello di Grande Slam, all'et\u00e0 di 17 anni e 9 mesi, agli Australian Open del 1988, e ad averne vinto uno, a 18 anni e 3 mesi, nell'edizione dello stesso anno del torneo di Wimbledon (successo sul britannico Jason Goodall).\nIn singolare fu n\u00ba 67 della classifica mondiale e raggiunse due finali del circuito maggiore. Nelle prove del Grande Slam raggiunse il terzo turno a Wimbledon e a Flushing Meadows, sempre nel 1988. Il 3 ottobre 1988, grazie alla posizione numero 81 nel ranking ATP, divent\u00f2 il nuovo numero uno italiano, il pi\u00f9 giovane ad aver realizzato questa impresa nell'era Open.\nIl 19 settembre del 1993, sulla terra rossa di Bordeaux, raggiunse la prima delle sue due finali ATP in singolare, dove fu sconfitto per 7-5, 6-2 da Sergi Bruguera. Nella seconda, disputata il 1\u00ba ottobre del 2000 sul rosso del torneo di Palermo, si arrese per 7-614, 6-1 a Olivier Rochus.\nGrazie alle sue qualit\u00e0 nel gioco a rete e a un servizio mancino molto insidioso, soprattutto sulle superfici veloci, divenne uno specialista di doppio, specialit\u00e0 in cui conquist\u00f2 cinque tornei ATP su 20 finali disputate, raggiungendo il 25\u00ba posto della classifica mondiale il 3 marzo 1990. Nelle prove del Grande Slam, si spinse fino ai quarti di finale degli US Open nel 1993.\nRappresent\u00f2 ripetutamente l'Italia in Coppa Davis, soprattutto in doppio (in coppia sia con Omar Camporese sia con Andrea Gaudenzi) contribuendo in due occasioni al raggiungimento della semifinale (1996 e 1997) e partecipando alla finale del 1998 persa a Milano contro la Svezia, in cui conquist\u00f2, sia pure a risultato acquisito, l'unico punto italiano sconfiggendo Magnus Norman. Sempre in rappresentanza dell'Italia, partecip\u00f2 a tre edizioni dei Giochi olimpici estivi: nel 1988 a Seul, nel 1992 a Barcellona e nel 1996 ad Atlanta.\nAbbandon\u00f2 l'attivit\u00e0 professionistica nel 2001.\nDopo il ritiro.\n\u00c8 stato candidato alle elezioni europee del 1999 con Forza Italia e a quelle del 2004 nelle fila di Alleanza Nazionale nella circoscrizione Italia centrale, ma entrambe le volte non \u00e8 risultato eletto: nella seconda occasione ha ottenuto 5.948 preferenze. Dal 2016 \u00e8 commentatore per il canale televisivo SuperTennis e, in occasione di eventi importanti, anche per Eurosport e Sky."}
{"id": "940403", "revid": "17351", "url": "https://it.wikipedia.org/wiki?curid=940403", "title": "Incidente Aereo del volo S7 1812 Tel-Aviv \u2013 Novosibirsk", "text": ""}
{"id": "940425", "revid": "1935652", "url": "https://it.wikipedia.org/wiki?curid=940425", "title": "Francis Eugene George", "text": "Biografia.\nNasce a Chicago, sede arcivescovile, il 16 gennaio 1937.\nFormazione e ministero sacerdotale.\nFrequenta la \"Saint Pascal Grade School\" ed il seminario preparatorio di \"Saint Henry\".\nIl 14 agosto 1957 entra nella congregazione dei Missionari oblati di Maria Immacolata.\nIl 21 dicembre 1963 \u00e8 ordinato presbitero, nella chiesa di \"Saint Pascal\", dal vescovo Raymond Peter Hillinger.\nStudia teologia all'universit\u00e0 di Ottawa, consegue, nel 1965, il diploma in filosofia presso l'Universit\u00e0 Cattolica d'America e la laurea in filosofia americana presso la Tulane University di Ottawa. Nello stesso periodo insegna filosofia nel seminario degli oblati, nella Tulane University di New Orleans e nella Creighton University.\nDal 1973 al 1974 \u00e8 superiore provinciale della \"Midwestern Province\" degli oblati. Dal 1974 al 1986 ricopre l'incarico di vicario generale dei Missionari oblati a Roma.\nRitornato in patria, dal 1987 al 1990 \u00e8 coordinatore del \"Circle of Fellows\" del \"Cambridge Center for the study of Faith and culture\" a Cambridge (Massachusetts).\nNel 1988 consegue la laurea in sacra teologia alla Pontificia universit\u00e0 urbaniana a Roma.\nMinistero episcopale e cardinalato.\nIl 10 luglio 1990 papa Giovanni Paolo II lo nomina vescovo di Yakima; succede a William Stephen Skylstad, precedentemente nominato vescovo di Spokane. Il 21 settembre successivo riceve l'ordinazione episcopale, nella chiesa della Santa Famiglia a Yakima, dall'arcivescovo Agostino Cacciavillan (poi cardinale), coconsacranti i vescovi Roger Lawrence Schwietz (poi arcivescovo) e William Stephen Skylstad. Durante la stessa celebrazione prende possesso della diocesi.\nIl 30 aprile 1996 lo stesso pontefice lo nomina arcivescovo metropolita di Portland; succede a William Joseph Levada, precedentemente nominato arcivescovo coadiutore di San Francisco. Il 27 maggio prende possesso dell'arcidiocesi, nella cattedrale dell'Immacolata Concezione a Portland.\nIl 7 aprile 1997 \u00e8 nominato arcivescovo metropolita di Chicago da papa Giovanni Paolo II; succede al cardinale Joseph Louis Bernardin, deceduto il 14 novembre 1996. Il 7 maggio prende possesso dell'arcidiocesi, nella cattedrale del Santo Nome a Chicago.\nNel concistoro del 21 febbraio 1998 papa Giovanni Paolo II lo crea cardinale presbitero di San Bartolomeo all'Isola.\nDurante la Quaresima del 2001 tiene gli esercizi spirituali per la Curia romana, davanti a papa Giovanni Paolo II.\nDopo essere stato, dal novembre 2004, vicepresidente della Conferenza dei vescovi cattolici degli Stati Uniti, il 13 novembre 2007 \u00e8 eletto presidente della stessa; succede al vescovo William Stephen Skylstad. Il 16 novembre 2010 gli succede l'arcivescovo Timothy Dolan (poi cardinale).\nIl 18 e il 19 aprile 2005 partecipa come cardinale elettore al conclave che porta all'elezione di papa Benedetto XVI, mentre il 12 e il 13 marzo 2013 a quello che porta all'elezione di papa Francesco.\nIl 20 settembre 2014 papa Francesco accetta la sua rinuncia al governo pastorale dell'arcidiocesi di Chicago, presentata per raggiunti limiti di et\u00e0 e dopo un peggioramento delle sue condizioni di salute; gli succede Blase Joseph Cupich.\nIl 17 aprile 2015 muore a Chicago all'et\u00e0 di 78 anni, dopo una lunga lotta contro il cancro che lo aveva colpito. Il 23 aprile l'arcivescovo Blase Joseph Cupich presiede i suoi funerali, nella cattedrale di Chicago; viene sepolto nella tomba di famiglia, nel cimitero di Tutti i Santi.\n\u00c8 stato uno dei cardinali che ha celebrato la Messa tridentina dopo la Riforma liturgica ed era considerato uno dei pi\u00f9 attivi sostenitori della Messa tridentina fra l'episcopato statunitense.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "940429", "revid": "1305772", "url": "https://it.wikipedia.org/wiki?curid=940429", "title": "Giovanni Freghieri", "text": "Carriera.\nAncora adolescente, inizia a disegnare nello studio di Giancarlo Tenenti, approdando poi ad una collaborazione pluriennale con la Universo, dove disegner\u00e0 per \"Intrepido\" e \"Il Monello\". In seguito, collabora con Eura Editoriale, disegnando su \"Lanciostory\" e \"Skorpio\", realizzando serie come Sorrow.\nNel 1986, lavora con la Comic Art, prestando le matite per la storia \"Rolls Royce\" dell\"'Eternauta\", scritta da Alberto Ongaro. Lavora poi per Sergio Bonelli Editore su un paio di episodi di \"Bella &amp; Bronco\", per poi approdare a \"Martin Myst\u00e8re\". Passa quindi allo staff di Dylan Dog, dove disegna diversi numeri, tra cui due storie speciali con, ancora, Martin Myst\u00e8re, dove l'indagatore dell'incubo e quello del mistero si incontrano e collaborano.\nCuriosit\u00e0.\nOltre al disegno, Freghieri ama anche la fotografia. "}
{"id": "940434", "revid": "1861950", "url": "https://it.wikipedia.org/wiki?curid=940434", "title": "Gomelavia", "text": "La Gomelavia o Homelavia (in russo: \u0413\u043e\u043c\u0435\u043b\u044c\u0430\u0432\u0438\u0430) era una compagnia aerea bielorussa ed era la parte dell'Azienda Pubblica dell'Aeroporto di Homel', in Bielorussia, che gestiva la compagnia stessa. La compagnia venne fondata nel 1996, e fu definitivamente chiusa nel febbraio del 2011.\nStrategia.\nLa Gomelavia aveva una rete dei voli domestici ed internazionali charter per Italia, Germania, Spagna, Bulgaria, Turchia, Cina, India, Emirati Arabi Uniti, Guinea, Mali, Angola, Congo. Negli ultimi 15 anni ha trasportato i dipendenti delle societ\u00e0 petrolifere bielorusse verso i pozzi della Bielorussia in Siberia Occidentale.\nFlotta.\nAl momento della cessazione delle operazioni la flotta era composta da:\nAlcuni Antonov An-24 della Gomelavia erano in leasing tra le compagnie aeree straniere.\nIncidenti.\nNel 2003, un Tupolev Tu-154 della Gomelavia venne bloccato nell'aeroporto della capitale della Nigeria, in Africa. L'equipaggio venne trattenuto per un mese dalla compagnia aerea nigeriana che non riusciva a trovare un carico per far rientrare l'aereo in Bielorussia alla fine del tempo di leasing. La Gomelavia ha pagato pi\u00f9 di 20000 Euro per il rilascio dei piloti e 4500 Euro per il rifornimento dell'aereo bielorusso per il volo di rientro."}
{"id": "940435", "revid": "1874410", "url": "https://it.wikipedia.org/wiki?curid=940435", "title": "Stephen Fumio Hamao", "text": "Biografia.\nComp\u00ec gli studi all'Universit\u00e0 statale di Tokyo e al seminario maggiore interdiocesano di Tokyo, quindi dal 1951 a Roma al Collegio Urbaniano studiando filosofia e teologia e in seguito alla Pontificia Universit\u00e0 Gregoriana studiando diritto canonico. Impar\u00f2 l'inglese, il francese, l'italiano e lo spagnolo. Fu precettore di latino dell'attuale imperatore del Giappone Akihito, ma nonostante la profonda conoscenza di questa lingua, si oppose sempre alla sua reintroduzione nella liturgia cattolica.\nFu ordinato presbitero a Roma il 21 dicembre 1957.\nIl 5 febbraio 1970 fu eletto vescovo titolare di Oreto e vescovo ausiliare di Tokyo e consacrato il 29 aprile dello stesso anno per l'imposizione delle mani dell'arcivescovo Bruno Wustenberg, pro-nunzio apostolico in Giappone.\nIl 30 ottobre 1979 fu nominato vescovo di Yokohama.\nIl 15 giugno 1998 fu nominato presidente del Pontificio Consiglio della Pastorale per i Migranti e gli Itineranti.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 21 ottobre 2003, concedendogli la diaconia di San Giovanni Bosco in via Tuscolana.\nL'11 marzo 2006 si dimise dalla presidenza del Pontificio consiglio per raggiunti limiti d'et\u00e0. Il suo servizio alla Congregazione per le Cause dei Santi, di cui era consultore, ha favorito la beatificazione di 188 martiri giapponesi. Nell'agosto dello stesso anno i medici del Policlinico Gemelli gli diagnosticarono un cancro al polmone e decise di fare rientro in patria, non prima di avere un'udienza privata con Benedetto XVI.\n\u00c8 deceduto l'8 novembre 2007, all'et\u00e0 di 77 anni.\nLe esequie si sono tenute il 12 novembre nella cattedrale di Santa Maria a Tokyo e sono state presiedute dal cardinale Peter Seiichi Shirayanagi, rappresentante di papa Benedetto XVI. \u00c8 sepolto nel cimitero della cattedrale di Yokohama.\nGenealogia episcopale.\nLa genealogia episcopale \u00e8:"}
{"id": "940436", "revid": "2184720", "url": "https://it.wikipedia.org/wiki?curid=940436", "title": "Svegliarsi la mattina", "text": "Svegliarsi la mattina \u00e8 un singolo del gruppo musicale italiano Zero Assoluto, pubblicato il 28 febbraio 2006 dalla Universo.\nLa canzone.\nCon questo brano gli Zero Assoluto hanno partecipato al Festival di Sanremo 2006 e si sono classificati al secondo posto nella categoria \"Gruppi\" ed al 7\u00ba nella classifica generale. Durante la terza serata della gara il brano \u00e8 stato presentato in duetto con Niccol\u00f2 Fabi. La canzone \u00e8 stata poi inserita nel secondo album degli Zero Assoluto \"Appena prima di partire\" uscito nel marzo 2007. \"Svegliarsi la mattina\" \u00e8 stato il singolo pi\u00f9 venduto in Italia nel 2006.\nVideo musicale.\nIl videoclip \u00e8 stato girato a Roma, dal regista Cosimo Alem\u00e0, autore anche dei precedenti video degli Zero Assoluto, su un'idea di Matteo Maffucci e Thomas De Gasperi. Fanno la loro apparizione nel video anche i coautori e produttori di \"Svegliarsi la mattina\", Danilo Pao e Enrico Sognato. Nel periodo di maggior successo della canzone il video \u00e8 stato primo nella classifica Nielsen Music Control che riguarda i videoclip.\nIl video di questa canzone degli Zero Assoluto \u00e8 molto semplice ed essenziale, nello spirito che solitamente contraddistingue il duo romano. Nelle sequenze del videoclip, infatti, assistiamo al risveglio mattiniero di persone di ogni tipo: single, coppie, madri e bambini, di ogni nazionalit\u00e0 ed etnia. Queste sequenze sono alternate a quelle in studio in cui Thomas e Matteo cantano il pezzo.\nSuccesso commerciale.\nLa canzone \u00e8 stata un vero tormentone in Italia restando ben 51 settimane in classifica e rimando alla uno per 8 settimane consecutive."}
{"id": "940438", "revid": "123310297", "url": "https://it.wikipedia.org/wiki?curid=940438", "title": "Tribeca Film Festival", "text": "Il Tribeca Film Festival \u00e8 stato fondato a New York nel 2002 da Jane Rosenthal, Robert De Niro e Craig Hatkoff in seguito agli attentati dell'11 settembre 2001 alle torri gemelle del World Trade Center, allo scopo di rivitalizzare i dintorni di Tribeca, e, pi\u00f9 in generale, di contribuire al progetto a lungo termine di recupero di Lower Manhattan.\nStoria.\nIl festival d'inaugurazione ha richiesto solo 120 giorni di organizzazione ed \u00e8 stato realizzato grazie all'aiuto di oltre 1300 volontari. Un lavoro cos\u00ec intenso ha dato i suoi frutti: il festival ha riscosso un grande successo di critica e di pubblico; vi hanno preso parte oltre 150.000 persone, con un guadagno di oltre 10,4 milioni di dollari per i commercianti locali.\nLa manifestazione prevedeva: competizioni relative a narrativa, documentari e cortometraggi; una serie di classici del cinema restaurati; una serie di film intitolata \"Best of New York\", a cura di Martin Scorsese; 13 gruppi di discussione; le premi\u00e8re di \"\", \"About a Boy - Un ragazzo\", il remake di \"Insomnia\" e \"I sublimi segreti delle Ya-Ya sisters\".\nLa seconda edizione del festival ha attirato oltre 300.000 persone, con un guadagno di 50 milioni di dollari per l'economia locale. La manifestazione ha offerto una pi\u00f9 ampia gamma di film indipendenti, documentari e cortometraggi da ogni parte del mondo, ma anche premi\u00e8re cinematografiche, concerti musicali e spettacoli comici, attivit\u00e0 sportive e un \"drive-in\" lungo le rive dell'Hudson."}
{"id": "940440", "revid": "5792", "url": "https://it.wikipedia.org/wiki?curid=940440", "title": "Saarbruecken", "text": ""}
{"id": "940442", "revid": "599013", "url": "https://it.wikipedia.org/wiki?curid=940442", "title": "James Corsi (giocatore di baseball)", "text": "\u00c8 stato lanciatore di rilievo di Oakland Athletics (1988-89, 1992 e 1995-96), Houston Astros (1991), Florida Marlins (1993), Boston Red Sox (1997-99) e Baltimore Orioles (1999).\nHa vinto le World Series con gli Athletics nel 1989. Sempre con la squadra di Oakland ha vinto il pennant dell'American League nel 1988.\nIn dieci stagioni in Major League Baseball (MLB) ha realizzato un record di 22-24 su 368 partite giocate, con una sola partenza, 115 partite finite, 7 salvezze, 481 \u2153 inning lanciati, 450 valide concesse, 197 punti subiti, 174 punti sul lanciatore concessi, 33 fuoricampo subiti, 191 basi per ball concesse, 290 strikeout, 13 colpiti, 8 lanci pazzi, 2032 battitori affrontati, 28 basi intenzionali, 2 balk ed una media PGL di 3,25.\nCorsi \u00e8 stato membro della squadra inaugurale dei Florida Marlins che ha iniziato a giocare in Major League Baseball nel 1993."}
{"id": "940446", "revid": "219110", "url": "https://it.wikipedia.org/wiki?curid=940446", "title": "Principato di Lucca e Piombino", "text": "Il principato di Lucca e Piombino fu uno stato creatosi dall'unione del Principato di Piombino assegnato da Napoleone I alla sorella Elisa ed al cognato Felice Baciocchi il 18 marzo 1805, con la Repubblica di Lucca ceduta anch'essa ai coniugi Baciocchi il 24 giugno 1805. Il principato ebbe una durata di circa dieci anni.\nStoria.\nLa prestigiosa Repubblica di Lucca fu occupata, nel 1799, dalle truppe francesi comandate dal generale Jean Mathieu Philibert S\u00e9rurier. Immediatamente il sistema istituzionale fu mutato e, abolito il regime aristocratico, ne fu imposto un altro democratico di modello francese. Nel 1805 Napoleone, desideroso di dare un regno alla sorella Elisa, assegn\u00f2 a suo marito Felice Baciocchi l'antico principato di Piombino, privato dei possedimenti dell'Elba, Pianosa e Montecristo. Nei mesi seguenti la Francia costrinse il Senato della repubblica di Lucca a chiedere all'imperatore che il governo dello Stato fosse affidato ad un principe. In tal modo Felice divenne anche sovrano di Lucca, dando origine al principato di Lucca e Piombino. Lucca fu la capitale ed Elisa, molto pi\u00f9 del consorte, si occup\u00f2 con competenza degli affari pubblici.\nNel 1806 l'ex ducato di Massa e Carrara e la Garfagnana, gi\u00e0 compresi nel regno d'Italia, vennero ceduti al principato. In tal modo si cre\u00f2 un territorio continuo posto tra la Lunigiana e la bassa valle del Serchio. Comprendeva quasi tutte le Alpi Apuane, una parte dell'Appennino ed era ricco di acque, foreste e marmi pregiati. Piombino invece era un'exclave, posta oltre cento chilometri pi\u00f9 a sud, lungo la costa tirrenica, ed aveva una certa importanza per la lavorazione ed il commercio del ferro proveniente dalle miniere elbane. L'exclave era circondata dal regno d\u2019Etruria, annesso dalla Francia nel 1807.\nIl territorio venne suddiviso come segue:\nNel 1809 i tre dipartimenti francesi dell'ex regno d'Etruria vennero affidati ad un governo unico posto in Firenze. Il potere di governare la nuova effimera struttura politica fu assegnato proprio a Elisa Bonaparte, che assunse il titolo di granduchessa di Toscana. Questo evento non signific\u00f2 l'annessione del principato alla Toscana e tanto meno alla Francia. I territori del principato non divennero mai dipartimenti dell'Impero, mantennero la loro moneta e i sudditi non furono sottoposti alla coscrizione obbligatoria, evitando dunque di dover combattere nelle campagne napoleoniche. Elisa, in taluni casi, si oppose per il possibile alle pretese del fratello mostrando un forte carattere ed autonomia.\nNel 1814, quando l'Impero si dissolse, Elisa cerc\u00f2 di salvare il principato, ma le truppe britanniche comandate da Lord William Bentinck si mossero alla volta di Lucca provocando la fuga della sovrana e la fine del suo Stato.\nDopo il Congresso di Vienna l'ex repubblica di Lucca divenne un ducato, Piombino fu annesso al granducato di Toscana, la Garfagnana torn\u00f2 al ducato di Modena e Reggio (ad esclusione delle tre vicarie lucchesi di Gallicano, Castiglione e Minucciano), mentre Massa e Carrara a Maria Beatrice d'Este, erede dei Cybo-Malaspina, e, alla morte della duchessa nel 1829, furono incorporate nei domini degli Austria-Este."}
{"id": "940447", "revid": "1318658", "url": "https://it.wikipedia.org/wiki?curid=940447", "title": "Riserva naturale di Scandola", "text": "La riserva naturale di Scandola (in francese: \"r\u00e9serve naturelle de Scandola\", in corso: \"r\u00e8serva naturale di Scandola\") fa parte del parco naturale regionale della Corsica: venne istituita nel 1975 su di un'area di quasi 20 chilometri quadrati, met\u00e0 in mare e met\u00e0 sulla terraferma, e si trova nella parte centro-occidentale dell'isola francese della Corsica. Essa \u00e8 stata la prima riserva naturale europea ad avere una parte protetta sul mare e una parte sulla terra; nel 1983 \u00e8 stata inserita nell'elenco dei patrimoni dell'umanit\u00e0 dell'UNESCO, insieme ai Calanchi di Piana, al Golfo di Girolata e a quello di Porto.\nDal 1985 \u00e8 insignita del diploma europeo delle aree protette.\nLa riserva naturale \u00e8 composta da due settori: l'isoletta di Elpa Nera e la penisola di Scandola. Le pendici a strapiombo sul mare, alte anche 900 metri, contengono numerose grotte e sono affiancate da molte isolette e baie pressoch\u00e9 inaccessibili, come quella di Tuara."}
{"id": "940449", "revid": "697352", "url": "https://it.wikipedia.org/wiki?curid=940449", "title": "Simon Hinkler", "text": "La militanza di Hinkler nei Mission \u00e8 durata dal 1985 (anno di fondazione della band) al 1990, suonando negli album \"God's Own Medicine\" (1986), \"Children\" (1988), \"Carved in Sand\" (1990) e \"Grains of Sand\" (1990). \u00c8 apparso per i vari live celebrativi durante gli anni ma, \u00e8 rientrato definitivamente nella band nel 2010.\nHa anche prodotto, con Wayne Hussey (il leader dei Mission), alcuni lavori per un altro gruppo inglese del periodo: gli All About Eve."}
{"id": "940450", "revid": "124098009", "url": "https://it.wikipedia.org/wiki?curid=940450", "title": "Edizione", "text": "In filologia, l'edizione di un testo \u00e8 il principale obiettivo della critica testuale. Si intende con questo termine la sua pubblicazione al fine di renderlo fruibile a un pubblico vasto e disponibile a ulteriori approfondimenti letterari o linguistici.\nEsistono diversi tipi di edizione: in particolare, il filologo pu\u00f2 voler pubblicare un unico manoscritto di particolare interesse o attendere invece alla definizione dell'opera originale, ricostruendo quindi, mediante l'edizione critica, il testo com'era originariamente secondo la volont\u00e0 del suo autore.\nEdizione del codice.\nVolendo rendere disponibile al pubblico il testo di un manoscritto o di una stampa antica, i metodi possibili sono fondamentalmente tre: l'edizione meccanica, diplomatica o interpretativa.\nEdizione meccanica.\nL'edizione meccanica o facsimile di un testo (o codice) consiste nella sua riproduzione con un mezzo meccanico: fotografia, \"microfilm\", \"microfiche\", ristampa e via di seguito. Un'edizione meccanica pu\u00f2 essere a s\u00e9 stante - e replicare l'intero codice - o riprodurre poche pagine che arricchiscano un'edizione critica o altre opere relative. Oggetto dell'edizione meccanica \u00e8 un codice estremamente ricco, bello o prezioso sotto altri punti di vista, per esempio perch\u00e9 di eccezionale importanza per la storia della cultura letteraria.\nEdizione diplomatica.\nL'edizione diplomatica di un testo \u00e8 la sua riproduzione fedele in caratteri a stampa (compresi eventuali errori, abbreviazioni, lettere diverse o usi non corrispondenti a quello moderno ecc.). Il nome deriva dalla disciplina della diplomatica, per la quale \u00e8 fondamentale replicare con assoluta fedelt\u00e0 diplomi e documenti giuridici.\nEdizione interpretativa.\nL'edizione interpretativa riproduce il testo in caratteri a stampa, ma, a differenza della precedente, lo adatta all'uso e quindi interpreta i segni grafici per dar loro coerenza linguistica: unisce o separa le parole, scioglie le abbreviazioni, aggiunge apostrofi e accenti, rivede la paragrafatura e segnala gli errori e le lezioni sospette.\nEdizione del testo.\nVolendo ricostruire un testo allo scopo di avvicinarsi all'originale, quindi non limitandosi ad esaminare un solo manoscritto ma analizzando tutti i testimoni che trasmettono quel dato testo, il filologo stabilir\u00e0 un'edizione critica di quell'opera.\nEdizione critica.\nL'edizione critica ricostruisce il testo presumibilmente voluto dall'autore, confrontando tra loro tutti i codici che trasmettono quel testo e tentando di stabilire volta per volta la lezione autentica. Anche nel caso di una tradizione unitestimoniale (dove a tramandare il testo sia sopravvissuto un solo codice), l'edizione non si limita a essere puramente interpretativa ma tenta di correggere gli errori e di avvicinarsi all'originale. L'edizione critica in senso moderno si basa sul confronto dei testimoni mediante il metodo degli errori o metodo di Lachmann.\nEdizioni non critiche.\nEsistono altri modi per stabilire un testo letterario:\nIl \"textus receptus\".\nIl \"textus receptus\" o \"vulgata\" (dal nome dato alla Bibbia nella versione di san Gerolamo) \u00e8 il testo che nel tempo ha goduto della maggiore accettazione o della maggiore diffusione. In questo caso l'editore si limita a pubblicare il testo ereditato dalla tradizione senza consultare gli altri testimoni. Metodo perch\u00e9 si basa su aspetti storico-culturali.\nI \"codices plurimi\".\nIl metodo dei \"codices plurimi\" stabilisce il testo secondo una rigorosa statistica delle varianti dei testimoni, accettando nel testo di volta in volta quella che \u00e8 attestata dal maggior numero dei codici, senza studiare le relazioni tra di essi e senza tracciare uno stemma. Questa incontra dei limiti poich\u00e9 nel caso in cui la tradizione \u00e8 caratterizzata da tanti testimoni, di cui uno \u00e8 una copia del testo originale e gli altri sono copie di testi non originali, il filologo in questo caso scarterebbe il testo vicino all'originale.\nIl \"codex optimus\".\nIl metodo del \"codex optimus\" stabilisce \"a priori\" quale testo sia il migliore, il pi\u00f9 affidabile e vicino all'originale, e pubblica quello correggendolo unicamente dove sia palesemente erroneo. Questo metodo \u00e8 stato rimesso in voga da Joseph B\u00e9dier, che propugn\u00f2 l'uso del \"bon manuscrit\" in opposizione al metodo del Lachmann. Metodo esasperatamente soggettivo e dunque .\nIl \"textus vetustissimus\".\nNel metodo del \"textus vetustissimus\" il filologo si basa sul manoscritto pi\u00f9 antico. Metodo erroneo perch\u00e9 quello pi\u00f9 antico non necessariamente si basa sul testo originale e, inoltre, pu\u00f2 avvenire la scoperta del testo originale successivamente."}
{"id": "940453", "revid": "767487", "url": "https://it.wikipedia.org/wiki?curid=940453", "title": "Mick Brown", "text": "Dopo essere stato uno dei fondatori degli Xciter (assieme a George Lynch) nel 1978, ha seguito il chitarrista nell'avventura dell'allora emergente cantante Don Dokken e ha preso il soprannome di \"Wild\" Mick Brown.\nDopo il primo scioglimento dei Dokken nel 1989, Mick \u00e8 rimasto fedele al suo compagno Lynch e lo ha seguito anche nella band Lynch Mob, ma gi\u00e0 nel 1993 aveva risposto al richiamo del cantante ed era tornato nella band che tanta gloria gli aveva dato, continuando a militarvi negli anni a seguire. A partire dal 2006 diventa batterista anche per Ted Nugent.\nIl suo nome \u00e8 da non confondere con il batterista della goth rock band The Mission degli anni ottanta."}
{"id": "940457", "revid": "287204", "url": "https://it.wikipedia.org/wiki?curid=940457", "title": "Andrew Eldritch", "text": "\u00c8 il leader, cantante e autore dei testi del gruppo goth rock The Sisters of Mercy, di cui \u00e8 l'unico membro fondatore rimasto.\nBiografia.\nNato ad Ely (Kent) da due diplomatici inglesi, studia francese e tedesco ad Oxfrord per seguire le orme dei genitori, quindi il mandarino a Leeds, dove suona come batterista con diverse band locali prima di fondare i Sisters Of Mercy col chitarrista Gary Marx, fan come lui degli Stooges e dei Velvet Underground, ricoprendo stavolta il ruolo di cantante e programmando una drum-machine battezzata Doktor Avalanche per potersi concentrare come \"vocalist\". Prese lo pseudonimo Eldritch (in inglese arcaico \"strambo, orribile\") per non essere confuso con l'omonimo chitarrista dei Duran Duran e guidando la travagliata storia della \"band\" fino ad oggi.\nStile musicale, scrittura e temi.\nEldritch ha sempre distorto il suo baritono con un grande uso di bassi ed eco, creando un cantato \"cavernoso\" che \u00e8 a tutt'oggi il suo marchio di fabbrica e combinandolo al crooning \"anfetaminico\" di uno dei suoi eroi musicali, Bob Dylan. Lo stile dei suoi testi \u00e8 colto e letterario, con frequenti rimandi sibillini ad eterogenei autori quali Shakespeare, T.S. Elliot, Phillip K. Dick o Leonard Cohen, con un singolare uso di epanalessi sovrapposte (la fine di un verso coincide con l'inizio del successivo). I temi spesso autobiografici delle liriche (per quanto scuri, evocativi ed evanescenti) sono molto distanti da quelli del goth-rock, incentrati come sono sull'abuso di stupefacenti, sulla politica e sul sesso.\nIl Goth-rock\nI Sisters Of Mercy sono unanimemente considerati tra i padri fondatori del goth, ma Eldritch ha sempre preso le distanze dal genere, arrivando ad affermare \"\u00c8 deprimente vedere tanta gente, tutta seria, con dei vestiti schifosi anni '70 che indossammo per una settimana nell'84 perch\u00e9, strafatti di droghe, ci sembr\u00f2 divertente.\""}
{"id": "940459", "revid": "599013", "url": "https://it.wikipedia.org/wiki?curid=940459", "title": "Andy Webster", "text": "Carriera.\nClub.\nDopo aver esordito fra i professionisti nell'Arbroath, nel marzo 2001 viene acquistato dagli Hearts per 75.000 sterline. Con la squadra di Edimburgo gioca cinque stagioni, totalizzando 149 presenze e 6 gol in campionato che nel 2003 gli valsero anche la convocazione in Nazionale. Per problemi legati al rinnovo di contratto, il rapporto con il club si incrina nel 2006 ed il culmine della crisi si ha quando viene lasciato fuori rosa nella partita contro il Dundee Utd.\nAvendo ancora un anno di contratto e desideroso di cambiare squadra, per la prima volta in Europa, fa ricorso ad una legge dell'Unione europea - recepita anche in ambito FIFA - che permette ad un calciatore con un contratto di durata superiore ai tre anni di svincolarsi al termine del terzo anno previa congruo preavviso. Il tribunale gli d\u00e0 ragione e la FIFA ratifica la decisione il 4 settembre 2006, creando cos\u00ec un clamoroso caso-pilota per altri eventuali calciatori che volessero intraprendere lo stesso cammino. Contestualmente alla liberatoria, tuttavia, la FIFA riconosce agli Hearts un indennizzo pari ad un anno di ingaggio del giocatore.\nFirma per gli inglesi del Wigan, debuttando in Premier League il 21 ottobre 2006 nella vittoria 4-0 sul , ma il 5 gennaio 2007 passa in prestito ai Rangers, sollevando le proteste degli Hearts, che considerarono questo trasferimento una violazione al regolamento FIFA (la posizione del club era che Webster non avrebbe potuto militare in altro club scozzese per almeno un anno) e presentarono un ricorso alla FIFA e alla SFA contro il tesseramento. La FIFA ha per\u00f2 recentemente respinto il ricorso.\nNell'ultima parte della stagione 2006/07 non scende mai in campo con gli scozzesi, ma il 29 giugno il prestito viene prolungato fino al gennaio successivo. Esordisce cos\u00ec nella stagione 2007/08, in settembre, realizzando anche una rete nel 4-0 sul Gretna F.C.. Un infortunio lo blocca per il resto della stagione, al termine della quale il prestito viene convertito in un trasferimento permanente.\nIl 28 agosto 2008 \u00e8 passato in prestito per sei mesi agli inglesi del Bristol City F.C., squadra della Football League Championship. Nella stagione 2009-2010 \u00e8 invece stato trasferito sempre in prestito al .\nNazionale.\nHa accumulato 22 presenze nella Nazionale scozzese durante la sua carriera. Ha esordito nell'era Berti Vogts, nel match terminato 2-0 a favore dell'Austria ed ha realizzato la prima, ed unica, rete il 12 novembre 2005 contro gli Stati Uniti ad Hampden Park."}
{"id": "940463", "revid": "287204", "url": "https://it.wikipedia.org/wiki?curid=940463", "title": "Edizione (disambigua)", "text": "Editoria.\nPer edizione si intende la pubblicazione di un'opera, e, per estensione, l'opera stessa (il libro). Esistono diversi tipi di edizione:"}
{"id": "940470", "revid": "109291900", "url": "https://it.wikipedia.org/wiki?curid=940470", "title": "Fototrofia", "text": "La fototrofia, dal greco \"phos\" (luce) + \"troph\u00e9\" (nutrimento), \u00e8 un meccanismo biologico utilizzato da alcuni organismi viventi per produrre in modo autonomo energia dalla luce, non necessariamente sfruttando la fotosintesi. Oltre alle piante ne fanno parte: alghe, cianobatteri, batteri rossi e verdi.\nOrganismi fotoautotrofi e fotoeterotrofi.\nGli organismi che utilizzano la fototrofia possono essere fotoautotrofi o fotoeterotrofi, a seconda del fatto che, stante il fabbisogno energetico venga fornito dalla luce, l'organicazione del carbonio possa avvenire o meno.\nL'incapacit\u00e0 di organicare il carbonio, rende alcuni organismi come alcuni eliobatteri, \"chloroflexi\" (batteri verdi non solforanti o clorobatteri) e altri, eterotrofi e quindi dipendenti da substrati organici preesistenti. Vengono comunemente definiti anche fotoeterotrofi.\nLa possibilit\u00e0 di fissare il carbonio inorganico della CO2 in molecole organiche complesse rende esseri viventi di tale fatta autotrofi, e vengono comunemente definiti anche fotoautotrofi.\nMetabolismo.\nI fotoautotrofi utilizzano l'energia solare, l'anidride carbonica e l'acqua per sintetizzare sostanze organiche che possano essere sfruttate per ovviare a funzioni cellulari fondamentali quali quelle del metabolismo e della respirazione. In ambito ecologico rappresentano la base della catena alimentare. Nell'ambiente terrestre la pi\u00f9 grande variet\u00e0 di fotoautotrofi \u00e8 costituita dalle piante, in ambiente marino ne esistono di pi\u00f9 diverse tra le quali alghe (ad esempio le laminarie), protisti quale l'euglena e batteri come i cianobatteri. L'amido \u00e8 un prodotto di riserva sintetizzato da questo genere di organismi per ovviare alle condizioni in cui la luce non \u00e8 presente in quantit\u00e0 necessaria per soddisfare i bisogni immediati. \nI batteri fotosintetici possiedono un pigmento chiamato batterioclorofilla e possono utilizzare l'idrogeno proveniente dal solfuro di idrogeno, prodotto tramite processi anaerobici, piuttosto che dall'acqua. I solfobatteri utilizzano la luce, l'anidride carbonica e il solfuro di idrogeno per produrre carboidrati, zolfo e acqua."}
{"id": "940471", "revid": "767487", "url": "https://it.wikipedia.org/wiki?curid=940471", "title": "Ghost Dance", "text": "I Ghost Dance sono stati un gruppo musicale gothic rock britannico fondati da Gary Marx (ex membro dei The Sisters of Mercy) e da Anne Marie Hurst, ex cantante degli Skeletal Family.\nStoria.\nLa band, inizialmente un duo, comprendeva solamente la chitarra di Gary Marx (alle prese anche con una batteria elettronica) e la voce di Anne Marie Hurst.\nSubito dopo si aggiunge il bassista \"Etch\" ed esordiscono nel 1986 con il singolo \"River of No Return\", distribuito da una piccola etichetta discografica: la Karbon. Sul secondo singolo \"Heart Full of Soul\" appare, in veste di collaboratore, il chitarrista dei Red Lorry Yellow Lorry Steve Smith. Dal terzo singolo \"The Grip of Love\", verr\u00e0 sostituito da Richard Steel.\nSuccessivamente, con l'entrata in formazione di un batterista (John Grant), diventano un convenzionale quintetto rock e, nel 1987, registrano un EP: \"A Word to the Wise\".\nL'anno successivo distribuiscono la raccolta contenente i brani dei primi 3 singoli (\"Gathering Dust\") congedandosi dalla Karbon e, firmano per la Chrysalis.\nNel 1989 viene pubblicato l'album \"Stop the World\", anticipato dal singolo \"Down to the Wire\". Ma, nonostante le buone intenzioni e il favore di pubblico e critica acquisito durante il periodo \"indipendente\", l'album si rivela un insuccesso commerciale decretando di l\u00ec a poco la fine stessa dei Ghost Dance."}
{"id": "940472", "revid": "125959630", "url": "https://it.wikipedia.org/wiki?curid=940472", "title": "The Real Ghostbusters", "text": "The Real Ghostbusters (poi Slimer and the Real Ghostbusters) \u00e8 una serie televisiva d'animazione basata sui film di \"Ghostbusters\". Venne prodotta negli Stati Uniti e and\u00f2 in onda dal 1986 al 1991, composta da 140 episodi, divisi in 7 stagioni. Nasce come trasposizione del film del 1984, \"Ghostbusters\", che vede un gruppo di cacciatori di fantasmi in una New York costantemente assalita da forze soprannaturali. Ha originato un \"merchandising\" e vari \"spin-off\" come \"Slimer\" e \"Extreme Ghostbusters\".\nIn Italia la serie \u00e8 stata trasmessa dal 1987 su Italia 1 e Rete 4, negli anni novanta su Canale 5, tornando dal 1998 su Italia 1. Da gennaio 2019 veniva replicata su Fox Animation, con un nuovo doppiaggio, prima della chiusura del canale avvenuta il 1\u00ba ottobre dello stesso anno.\nProduzione e programmazione.\nLa serie \u00e8 intitolata \"The Real Ghostbusters\" (I veri acchiappafantasmi) poich\u00e9 pi\u00f9 o meno nello stesso periodo era in produzione un'altra serie a cartoni animati intitolata \"Ghostbusters\", ispirata ad una serie TV dal vivo degli anni 1970 intitolata \"The Ghost Busters\", la quale non aveva nulla a che fare con il quasi omonimo film del 1984. La Filmation, societ\u00e0 produttrice della serie dal vivo e successivamente di \"The Original Ghostbusters\", aveva concesso alla Columbia Pictures (produttrice del film del 1984 e co-produttrice di The Real Ghostbusters) i diritti per l'utilizzo del nome; la Columbia aggiunse ad ogni modo le parole \"the real\" al titolo sia per distinguersi maggiormente dai rivali sia per sottolineare come la loro serie fosse \"pi\u00f9 importante\" rispetto all'altra.\nLa serie venne trasmessa negli Stati Uniti d'America tra il 1986 e il 1991. Per le prime tre stagioni della serie il format era quello classico consistente in episodi di mezz'ora. Nella terza e quarta stagione, si decise che i bambini sarebbero stati un target commerciale pi\u00f9 conveniente, e per questo operarono una serie di cambiamenti: la serie venne reintitolata \"Slimer and the Real Ghostbusters\", dato che il personaggio di Slimer era uno dei pi\u00f9 apprezzati; la durata dello show venne portata a un'ora, di cui la prima mezz'ora era un episodio della serie, mentre la seconda era un episodio interamente incentrato su Slimer che si distingueva per uno stile pi\u00f9 comico con trame semplici. Anche le trame degli episodi regolari vennero rese pi\u00f9 semplici e con toni meno cupi. Dalla quinta stagione comunque si torn\u00f2 al format originale; mentre il franchise, esaurita ormai la spinta dei due film, iniziava a non essere pi\u00f9 redditizio: la serie si concluse definitivamente con una settima stagione di soli quattro episodi.\nPersonaggi.\nI protagonisti sono gli stessi del film, con fattezze in parte differenti e tute di colori diversi.\nPeter acquisisce un aspetto pi\u00f9 giovanile ed una tuta di color marrone chiaro con risvolti verdi.\nEgon mantiene gli occhiali ma cambiandone il colore in rosso, cos\u00ec come i capelli cambiano da marroni e tirati in su a un biondo chiaro pettinati a pompadour e coda di topo, mentre la sua tuta diventa blu con risvolti rosa.\nRay invece ha capelli corti rossi, con la tuta che diventa beige con risvolti marroncini. Winston perde i suoi baffi e la sua tuta diventa azzurrina con risvolti rossi.\nOltre all'automobile Ecto-1 sono dotati di altri veicoli come gli Ecto-2, ovvero degli elicotteri personalizzati, e le Ecto-3, molto simili a dei go-kart.\nIl fantasmino verde Slimer convive amichevolmente con gli acchiappafantasmi, \u00e8 rivelato che Slimer si era avvicinato a loro perch\u00e9 si sentiva solo, e dopo aver aiutato gli acchiappafantasmi contro le versioni fantasma degli stessi, gli \u00e8 stato concesso rimanere libero e vivere con loro, in cambio per\u00f2 di essere studiato.\nCome nel film esso ha un enorme appetito e imbratta molti oggetti e vestiti con la sua \"melma\" (slime), spesso esasperando Peter.\nA partire dalla quinta serie (1989) \u00e8 presente anche il personaggio di Louis Tully, timido commercialista interpretato da Rick Moranis nei film. Nel corso delle ultime stagioni compaiono nuovi personaggi come il Professor Dweeb, un diabolico scienziato e la sua cagnetta Elisabetta, che cercano di sbarazzarsi del povero Slimer, riflettendo il cambio del titolo della serie da \"The Real Ghostbusters\" a \"Slimer and the Real Ghostbusters\".\nDoppiatori italiani.\nDal 5 gennaio 2018 sulla piattaforma streaming Netflix sono disponibili gli episodi delle prime cinque stagioni della serie, con un nuovo adattamento e un nuovo doppiaggio italiano dalla prima stagione alla prima met\u00e0 della seconda stagione, le restanti rimangono invece con il doppiaggio storico.\nColonna sonora.\nPer la prima serie di \"The Real Ghostbusters\" \u00e8 stata pubblicata in musicassetta la colonna sonora con dieci canzoni, registrate da un gruppo, le Tahiti, formato da due ragazze: Tyren Perry e Tonya Townsend.\nMerchandising.\nAction figure.\nDal 1986 al 1990 la Kenner ha prodotto una serie di action figure ispirate al cartone animato. Esse comprendevano gli acchiappafantasmi, dei fantasmi e mostri sia noti (Slimer, Marshmallow Man) che inediti, la Fire-House e diversi veicoli, compresa la famosa Ecto-1. Nel 1987 la stessa compagnia di giocattoli ha commercializzato anche le riproduzioni a misura d'uomo (o di bambino in questo caso) dell'equipaggiamento dei quattro eroi, come lo zaino protonico, il PKE Meter e la trappola. Nel 2004 (ad opera di Neca e Joyride) e nel 2009 (ad opera di Mattel e Diamond) hanno prodotto delle ulteriori serie di Action Figures, questa volta ispirate al film originale del 1984."}
{"id": "940475", "revid": "466539", "url": "https://it.wikipedia.org/wiki?curid=940475", "title": "Robin S\u00f6derling", "text": "Non ha mai vinto un torneo del Grande Slam, ma \u00e8 giunto nel 2010 al quarto posto del ranking mondiale, si \u00e8 aggiudicato 10 titoli dell'ATP World Tour e 10,4 milioni di dollari in carriera. \u00c8 noto per essere stato il primo tennista che ha sconfitto Rafael Nadal all'Open di Francia (il secondo \u00e8 stato Novak \u0110okovi\u0107 nel 2015 e nel 2021). Il torneo pi\u00f9 importante da lui vinto \u00e8 stato il BNP Paribas Masters 2010 di Parigi-Bercy, l'unico Masters 1000 che si \u00e8 aggiudicato in carriera.\nIl suo ultimo incontro da professionista, disputato il 17 luglio 2011, gli ha garantito la vittoria nello Swedish Open 2011 di B\u00e5stad. \u00c8 stato poi costretto a stare lontano dai campi a causa di una gravissima forma di mononucleosi che lo ha colpito quello stesso anno, quando era quinto nella classifica ATP. Dopo aver progettato pi\u00f9 volte il rientro, il 23 dicembre 2015 ha annunciato il definitivo ritiro dal tennis professionistico.\nCaratteristiche tecniche, mentali, abbigliamento ed equipaggiamento.\nIl gioco di S\u00f6derling \u00e8 stato definito \"brutale\". \u00c8 conosciuto per il suo gioco potente, che esprime imprimendo grande forza ad ogni colpo. La sua arma migliore \u00e8 il servizio. Sa sfruttare ogni suo aspetto: da destra \u00e8 capace di servire sia molto piatto, raggiungendo velocit\u00e0 oltre i 225 km/h, che esterno. Con il passare del tempo \u00e8 riuscito a modificare il servizio e a giocare colpi non solo di potenza, ma anche di piazzamento, diminuendone la velocit\u00e0 e aumentandone lo spin e l'angolo. Possiede inoltre un buon piazzamento alla risposta.\nDa fondo S\u00f6derling possiede un diritto devastante che, se in giornata, pu\u00f2 risultare decisivo, ed \u00e8 generalmente considerato uno dei colpi pi\u00f9 letali del circuito. Lo sventaglio di diritto, giocato a tutto braccio, \u00e8 il suo miglior colpo da fondo, con il quale riesce a trovare spesso angoli davvero ampi; il rovescio \u00e8 un colpo solido, ma non decisivo come il diritto. Predilige il lungolinea piuttosto che l'incrociato e, a volte, \u00e8 capace di giocare un discreto taglio.\nA rete, dove inizialmente presentava delle lacune, lo svedese ha compiuto discreti progressi. Se fino alla met\u00e0 del 2010 Robin appariva restio e timido nell'approccio, ora gioca pi\u00f9 spesso all'attacco, concludendo con vol\u00e9e giocate anche su punti di particolare importanza.\nIl gioco di S\u00f6derling, paradossalmente, si adatta perfettamente sia alla terra, superficie lenta, che al cemento, veloce. Un gioco lento, infatti, gli d\u00e0 il tempo necessario per caricare i suoi colpi di tutta potenza; la velocit\u00e0 della palla, invece, favorisce la potenza dei suo colpi, che diventano difficilmente recuperabili per gli avversari. Lui stesso, inizialmente convinto di essere maggiormente portato per le superfici pi\u00f9 veloci, si \u00e8 detto convinto di essere diventato completo dopo la vittoria su Nadal al Roland Garros 2009, e di potere esprimersi al massimo su ogni superficie.\nMolti hanno elogiato il gioco di S\u00f6derling, affermando che poteva davvero rimanere un \"top ten\" stabile e un serio contendente ai titoli del Grande Slam. Bj\u00f6rn Borg riteneva che fosse molto migliorato e pronto per vincere uno Slam. In carriera aveva dimostrato pi\u00f9 volte lacune mentali che avevano indebolito il suo gioco. Il progresso mentale compiuto prima di interrompere la carriera \u00e8 stato per\u00f2 evidente, grazie soprattutto all'influenza del coach Magnus Norman, che lo ha seguito dal 2008 al 2010. Il rapporto con quest'ultimo sembra essere stato davvero decisivo nella sua carriera. S\u00f6derling rivel\u00f2 che prima della partita con Nadal al Roland Garros 2009, Norman gli disse che il giorno dopo avrebbe visto la propria foto e gli articoli sulla sua vittoria e lo spron\u00f2 a crederci, affermando che il lato mentale \u00e8 fondamentale per vincere nel tennis. Lo stesso Norman ha dichiarato che in passato Soderling buttava via partite che avrebbe potuto vincere, facendosi troppo condizionare da fattori esterni, e per questo ha con lui insistito fino alla noia sulla necessit\u00e0 di cambiare atteggiamento mentale.\nS\u00f6derling \u00e8 stato spesso criticato per il suo atteggiamento ritenuto scortese e rude, distante e assente negli spogliatoi. Alcuni affermano che ci\u00f2 sia da imputare alla sua timidezza. A tale riguardo lo stesso giocatore ha precisato di non essere timido e che si comportava in tal modo per essere concentrato esclusivamente sulla partita, aggiungendo che fuori dal campo \u00e8 molto pi\u00f9 rilassato e cerca di non pensare troppo al tennis. Davanti alla telecamere e agli intervistatori S\u00f6derling infatti si \u00e8 sempre dimostrato gentile e disponibile; il suo comportamento \u00e8 poi migliorato e tanti campioni, come Rafa Nadal, hanno elogiato tale cambiamento.\nPer quanto riguarda l'abbigliamento S\u00f6derling indossava Lotto e, dopo avere giocato con una racchetta Head YOUTEK Radical Midplus, era poi passato a una Head Youtek Prestige Midplus. Indossava una maglietta Lotto Epic Crew e le scarpe Lotto Raptor Ultra.\nBiografia.\nVita privata.\nS\u00f6derling parla correttamente l'inglese, lo svedese e il tedesco. Il padre Bo \u00e8 avvocato ed ex giocatore di tennistavolo, la madre Britt-Inger una casalinga, mentre la sorella Sandra \u00e8 insegnante. Soderling ama uscire con gli amici e con la moglie Jenni Mostr\u00f6m, che gli ha dato una bimba di nome Oliva. Ama inoltre guardare sport in tv, giocare a golf, pescare, girare in macchina, una BMW, la pizza e l'Italia; i suoi film preferiti sono \"Scarface\" e \"Il gladiatore\".\nDopo essere stato costretto a interrompere la carriera nel 2011 si \u00e8 dedicato alla vita famigliare e ai suoi passatempi preferiti, soprattutto la pesca, restando lontano dal tennis per diciotto mesi. In seguito si \u00e8 riavvicinato alla disciplina ed \u00e8 diventato uno degli organizzatori dello Stockholm Open. Ha ripreso la racchetta in mano e ha iniziato ad allenarsi con parsimonia, credendo nel proprio rientro. Ha fatto produrre a livello artigianale una nuova pallina da tennis di sua creazione, la prima di un tennista professionista.\nCarriera sportiva.\nJuniores.\nS\u00f6derling inizia a giocare a tennis a cinque anni. Nella piccola Tibro pratica diversi sport, tra cui il calcio; solo a 12/13 anni sceglie definitivamente il tennis, principalmente perch\u00e9 sport individuale, e oltretutto perch\u00e9 poteva arrivare agli allenamenti facilmente con la sua bicicletta. A undici anni vince lo Swedish Junior Championship. Nel novembre '98, in Lussemburgo, disputa il suo primo torneo juniores a 14 anni, perdendo al primo turno contro Fred Hemmes, Jr. Nel 2000, primo anno completo a livello juniores, ottiene ben quattro titoli in singolo, e nel 2001 arricchisce il suo palmar\u00e8s con altre tre vittorie. Grazie a questi risultati lo svedese raggiunge la quarta posizione della classifica junior e disputa a Stoccolma il suo primo torneo professionista, dove batte Ram\u00f3n Delgado 6-3 6-3, per la sua prima vittoria, prima di perdere contro Thomas Enqvist agli ottavi.\nPrimi anni nel professionismo.\n2002.\nNel 2002 S\u00f6derling cerca di affermarsi nel circuito ATP partecipando a cinque tornei e facendosi notare allo US Open in cui, partendo dalle qualificazioni, raggiunge il secondo turno dove perde contro Marcelo R\u00edos. Partecipa anche al torneo svedese di B\u00e5stad, eliminato al primo turno da Mariano Zabaleta, e a quello di Stoccolma, dove perde ancora al primo turno contro il thailandese Paradorn Srichaphan; gli altri tornei professionistici che disputa sono il Dutch Open di Amersfoort (primo turno, sconfitto da Michael Kohlmann) e l'open di St. Poelten, in Austria, perdendo sempre al primo turno contro Antony Dupuis.\nNel circuito challenger durante la stagione disputa diversi tornei tra Australia, Nuova Zelanda, Gran Bretagna, Finlandia, Turchia, Francia, Svezia, Italia e Repubblica Ceca, con un bilancio di 16 vittorie e 8 sconfitte, ma riuscendo a raggiungere un'unica finale in Finlandia, dove perde contro Igor' Andreev.\n2003.\nIl 2003 coincide con un periodo molto positivo: S\u00f6derling inizia l'anno da numero 166, e conclude come numero 66; raggiunge la top 100 per la prima volta in carriera il 25 agosto. Inizia a ottenere buoni risultati nel circuito ATP, perdendo al terzo turno a Wimbledon contro l'inglese Tim Henman e arrivando in finale al torneo di Stoccolma, dove perde contro Mardy Fish. Partecipa anche agli US Open, venendo eliminato al primo turno da Taylor Dent. Viene poi eliminato al secondo turno dello Swedish Open e al primo turno a Tokyo.\nPrime vittorie e primi infortuni.\n2004.\nIl 2004 \u00e8 l'anno della conferma a livello professionista. Grazie alla buona posizione in classifica lo svedese pu\u00f2 partecipare a tutti i principali tornei dell'anno e inizia a farsi notare ad alti livelli; inizia l'anno a Doha, dove viene sconfitto al secondo turno dall'esperto Ivan Ljubi\u010di\u0107. Dopo la partecipazione all'Heineken Open agli Australian Open batte per la prima volta un \"top ten\", rimontando due set di svantaggio al numero 6 del mondo Rainer Sch\u00fcttler e vincendo al quinto. Al turno successivo cede in tre set a Nicolas Escud\u00e9. Nel mese di febbraio fa il suo debutto in Coppa Davis, nell'incontro di primo turno contro l'Australia, perdendo abbastanza nettamente contro Lleyton Hewitt. Nello stesso mese raggiunge la seconda finale in carriera all'Open di Marsiglia senza perdere alcun set, ma viene sconfitto da Dominik Hrbat\u00fd. In primavera arrivano le prime partecipazioni ai Masters 1000: tra Indian Wells, Miami e Montecarlo ottiene solo le due vittorie contro Ljubi\u010di\u0107 e Ferrer.\nFino a giugno viene quindi eliminato sempre al primo turno, ma all'Open di Nottingham giunge in semifinale, dove perde contro Paradorn Srichaphan, futuro vincitore del torneo; non si conferma a Wimbledon, uscendo al primo turno. Raggiunge poi la semifinale al torneo casalingo di B\u00e5stad, dove \u00e8 sconfitto da Gast\u00f3n Gaudio. Nei quarti e negli ottavi Soderling, numero 48 del Ranking mondiale, aveva battuto Tommy Robredo, numero 19, e Juan Ignacio Chela, numero 16. Alla Rogers Cup in Canada affronta per la prima volta il numero 1 mondiale Roger Federer, che lo batte al secondo turno. Una settimana dopo raggiunge per la prima volta gli ottavi in un Masters 1000 al Torneo di Cincinnati. Agli US Open batte al primo turno il numero 16 del mondo Fernando Gonz\u00e1lez ma viene eliminato subito dopo da Nikolaj Davydenko. A ottobre ottiene il primo titolo in singolare all'Open di Lione, imponendosi in finale contro Xavier Malisse, dopo aver sconfitto i due \"top 20\" Tommy Robredo e Joachim Johansson. La vittoria \u00e8 il preludio a un'altra grande prestazione in Francia, dove raggiunge i suoi primi quarti di un Masters 1000 a Parigi. Chiude cos\u00ec la positiva annata da numero 34 del \"ranking\" mondiale.\n2005.\nIl 2005 di S\u00f6derling si apre a Sydney, dove Mardy Fish lo sconfigge al primo turno. Subisce la stessa sorte contro Dominik Hrbat\u00fd agli Australian Open. La settimana dopo, il 31 gennaio, S\u00f6derling trionfa al Torneo indoor di Milano, sconfiggendo Maks Mirny in semifinale e Radek \u0160t\u011bp\u00e1nek in finale, aggiudicandosi cos\u00ec il secondo titolo in singolare della carriera. Fino all'inizio di maggio S\u00f6derling esce sempre al primo turno. Condizionato da problemi fisici alle ginocchia colleziona quattro sconfitte su altrettanti incontri ai tornei di Rotterdam, Dubai, Montecarlo e Roma. Si riprende parzialmente al Masters di Amburgo, dove ottiene una prestigiosa vittoria sul numero 11 David Nalbandian, venendo sconfitto al turno successivo da Juan Ignacio Chela. Torna a vincere due incontri di fila agli US Open e a Metz. Nel resto della stagione soffre di diversi fastidi fisici; perde al primo turno a Wimbledon e al secondo ai Canada Masters, a B\u00e5stad, a Cincinnati e al Roland Garros. Chiude la stagione a Metz, sconfitto ai quarti da Ivan Ljubi\u010di\u0107. A causa degli scarsi risultati scivola in 77\u00aa posizione e a fine anno si sottopone a un intervento chirurgico.\n2006.\nTorna nel gennaio del 2006 e vince un challenger a Heilbronn, in Germania, ma \u00e8 costretto a rinunciare ai successivi Australian Open. Torna invece nel circuito ATP a Zagabria, dove esce al primo turno per mano di Feliciano L\u00f3pez. La settimana successiva partecipa a un incontro di Coppa Davis, negli ottavi di finale del World Group, dove perde dall'argentino David Nalbandian. A San Jose si presenta da numero 97 del Ranking e perde ai quarti dal talento emergente Andy Murray. Con questo risultato recupera dieci posizioni, e a Memphis impressiona raggiungendo la finale, sfruttando un tabellone favorevole, ma viene sconfitto dal tedesco Tommy Haas. A Indian Wells raggiunge i sedicesimi battendo nei trentaduesimi il numero 15 Fernando Gonz\u00e1lez. A Montecarlo batte Nikolaj Davydenko, allora numero 6 del mondo, e procede fino al terzo turno, dove si ritira contro Gonz\u00e1lez. Al Roland Garros \u00e8 sfortunato nel sorteggio e trova subito il numero 2 Rafa Nadal, che lo batte senza problemi.\nNei quattro successivi tornei ottiene due quarti e una semifinale. I primi due a Halle e B\u00e5stad, la semifinale sull'erba di Nottingham. A Wimbledon \u00e8 subito battuto dal padrone di casa Tim Henman. A questi buoni risultati si aggiungono il terzo turno raggiunto a Cincinnati, dove batte il top 15 Tom\u00e1\u0161 Berdych, e la semifinale a New Haven, dove ottiene la vittoria sul numero 8 Marcos Baghdatis al terzo turno e perde in semifinale contro Nikolaj Davydenko. Agli US Open non va oltre il secondo turno; circa un meso dopo vince i suoi due singolari nei playoff del World Group di Coppa Davis contro il Brasile, dando un contributo decisivo alla Svezia che si conferma nel World Group. A fine annata raggiunge la semifinale nel Torneo di Stoccolma, il terzo turno a Madrid, dove perde contro il numero 1 del mondo Federer, e i quarti a Lione. Chiude la stagione a Parigi, dove parte come testa di serie numero 18 e, dopo un bye al primo turno, cede al secondo a Marat Safin.\nLa stagione si rivela dunque positiva, e S\u00f6derling chiude l'anno da numero 25.\n2007.\nIl 2007 \u00e8 un anno dalla doppia faccia: nella prima parte S\u00f6derling si conferma all'altezza del proprio ranking, mentre nella seconda trova poca continuit\u00e0 e non riesce a migliorare la classifica. Inizia positivamente a Doha, dove arriva alla semifinale. Ma al primo appuntamento che conta, gli Australian Open, lo svedese esce al primo turno contro Florian Mayer. A Zagabria subisce una clamorosa sconfitta dal numero 134 del mondo Alexander Peya al secondo turno. Si conferma una pedina preziosa per la Nazionale di Coppa Davis della Svezia, vincendo i due singolari contro la Bielorussia, sconfiggendo Maks Mirny in un gran match al quinto set, e Vladimir Vol\u010dkov. Sia a Marsiglia che a Dubai raggiunge le semifinali. In particolare a Marsiglia batte il numero 3 del mondo Davydenko per 3-6 6-4 6-1: si tratta della sua prima vittoria su un giocatore classificato nelle prime tre posizioni. A Indian Wells si arrende al numero 5 del mondo Gonz\u00e1lez al terzo turno.\nAncora una volta schierato in Coppa Davis non delude ai quarti contro l'Argentina, sconfiggendo la stella nascente Juan Mart\u00edn del Potro. I quarti di finale raggiunti a Montecarlo sono l'ultimo buon risultato della stagione e sono seguiti da un periodo negativo e avaro di risultati, dovuti anche a fastidi fisici che gli impediranno di disputare gli ultimi quattro mesi di stagione. Sulla terra rossa ottiene tre vittorie, una a Barcellona, una a Roma e una ad Amburgo; al Roland Garros esce al primo turno sconfitto da Albert Monta\u00f1\u00e9s. Nella stagione sull'erba esce al secondo turno del Torneo di Halle, e a Wimbledon arriva al terzo turno, dove perde contro Nadal un match molto polemico finito al quinto set. A B\u00e5stad raggiunge i quarti, dove viene battuto da Carlos Moy\u00e1. Il Masters di Montreal, in cui si ritira contro Marat Safin, \u00e8 l'ultimo torneo della stagione, che si chiude in agosto a causa di un infortunio al polso sinistro quando \u00e8 numero 41 del ranking.\nRitorno dagli infortuni e top ten.\n2008.\nL'infortunio non gli consente di partecipare agli Open d'Australia, e il primo torneo che gioca nel 2008 \u00e8 l'Open di Marsiglia, dove raggiunge i quarti di finale. Torna a disputare una finale al Torneo di Rotterdam, dove perde 6-7 6-3 7-6 dal francese Micha\u00ebl Llodra. La settimana successiva disputa il Torneo di Memphis nel quale, dopo avere sconfitto la testa di serie n\u00ba1 Andy Roddick, perde in finale dal belga Steve Darcis per 6-3 7-6. Sulla terra rossa di D\u00fcsseldorf, in Germania, disputa un'eccezionale World Team Cup 2008 e consegna la vittoria al team svedese, vincendo sia i quattro match del singolare che i quattro di doppio. \u00c8 il terzo giocatore della storia a riuscire nell'impresa, dopo John McEnroe nel 1984 e Fernando Gonz\u00e1lez nel 2003.\nA fine maggio raggiunge il terzo turno dell'Open di Francia, dove perde contro Julien Benneteau. Al Torneo di Wimbledon perde in tre set contro Federer nel secondo turno. Dopo i deludenti risultati alle Olimpiadi di Pechino 2008 e agli US Open S\u00f6derling interrompe il rapporto con il coach Peter Carlsson e sceglie come sostituto temporaneo l'ex tennista svedese Magnus Norman, in attesa di trovare un nuovo allenatore. Con l'aiuto di Norman raggiunge la terza finale dell'anno a Stoccolma, ma perde al terzo set contro l'argentino David Nalbandian in un match equilibrato. Tre settimane dopo torna a vincere un torneo dopo tre anni, sconfiggendo a Lione Benneteau al terzo set. Nel corso della manifestazione il giovane svedese aveva sconfitto due top ten della classifica ATP: lo statunitense Andy Roddick ai quarti e l'idolo di casa Gilles Simon. Questa vittoria lo proietta al numero 18 del ranking, il pi\u00f9 alto da lui raggiunto, e a fine anno si migliora salendo di una posizione. Il 4 novembre conferma in via definitiva l'incarico di allenatore a Magnus Norman a partire dall'inizio della nuova stagione.\n2009: prima finale Slam.\nLa stagione inizia a Brisbane, dove perde contro il futuro vincitore \u0160t\u011bp\u00e1nek nei quarti; anche a Auckland perde contro il futuro campione Juan Mart\u00edn del Potro nelle semifinali. Si presenta testa di serie numero 16 agli Australian Open, dove perde al secondo turno contro il cipriota Marcos Baghdatis. Si ferma al secondo turno anche a Indian Wells, sconfitto da Nicol\u00e1s Lapentti. Nonostante un buon livello di gioco e la vittoria al Challenger di Sunrise Soderling soffre di alcuni fastidi fisici che gli impediscono di giocare al meglio e ottenere risultati positivi. Riesce finalmente a vincere due match di fila a Roma, prima di perdere 6-0 6-1 da Nadal al terzo turno, in un match molto controverso. Raggiunge il terzo turno anche al Master di Madrid, dove perde dal futuro campione Federer. Partecipa ancora alla World Team Cup di D\u00fcsseldorf, dove ottiene due vittorie su Gilles Simon e Rainer Sch\u00fcttler, quest'ultimo battuto 6-0 6-0, che non consentono per\u00f2 alla Svezia di aggiudicarsi il trofeo.\nS\u00f6derling si presenta al Roland Garros come testa di serie numero 23. Raggiunge per la prima volta il quarto turno di un torneo dello Slam, battendo nell'ordine Kevin Kim, Denis Istomin e David Ferrer. Il match che disputa al quarto turno contro Rafael Nadal \u00e8 il punto di svolta della sua carriera. Riesce nella clamorosa impresa di battere il quattro volte campione in carica, registrando la pi\u00f9 grande sorpresa dell'anno e interrompendo la striscia vincente dello spagnolo di 31 match in questo torneo. L'ex campionessa Martina Navr\u00e1tilov\u00e1 descrisse l'avvenimento come una delle pi\u00f9 grandi sorprese nella storia nello sport. La vittoria 6-2 6-7 6-4 7-6, rende S\u00f6derling il primo e, fino al 2015 (quando ci riuscir\u00e0 Novak Dokovic), unico giocatore in grado di battere Nadal all'Open di Francia, nonch\u00e9 l'unico a batterlo sulla terra in un match da cinque set. Due giorni dopo la schiacciante vittoria nei quarti contro la testa di serie numero 10 Nikolaj Davydenko, cedendo solo cinque game, gli permette di raggiungere la prima semifinale di un major. Vince quindi un'incredibile semifinale al quinto set (6-3 7-5 5-7 4-6 6-4) contro Fernando Gonz\u00e1lez, dopo essere stato sotto 0-30 e 1-4 nel decisivo set, inanellando cinque giochi di fila per vincere l'incontro. Viene sconfitto in finale, dove Federer completa il \"Career Grand Slam\" e lo batte piuttosto agevolmente 6-1 7-6 6-4. I successi ottenuti garantiscono a S\u00f6derling il numero 12 mondiale, il pi\u00f9 alto piazzamento della carriera fino a quel momento.\nIn seguito S\u00f6derling disse di essere stato nervoso ed eccitato durante il torneo, emozionato per il traguardo raggiunto che rappresenta il sogno di qualsiasi professionista. Felice per la vittoria su Nadal, sulla quale contava fin dal giorno che ha preceduto l'incontro, ha cercato di controllare le emozioni e restare concentrato sul match successivo. Si \u00e8 dichiarato particolarmente soddisfatto dell'andamento del torneo, perch\u00e9 \u00e8 bello e difficile giocare cos\u00ec bene per due settimane di fila. Circa i propri miglioramenti dopo il torneo ha ammesso che la vittoria su Nadal ha cambiato qualcosa in lui, convincendolo di potere dare il meglio anche contro i grandi tennisti e di avere ulteriori margini di miglioramento. Questa edizione del Roland Garros gli ha dato molta fiducia in s\u00e9 stesso, e la terra \u00e8 diventata la superficie con cui ha pi\u00f9 confidenza e che valorizza il suo gioco, malgrado vi siano molti ottimi giocatori su questa superficie, in particolare i maestri spagnoli e sudamericani. I rimbalzi sono un po' pi\u00f9 alti e gli danno il tempo per girare attorno alla palla e caricare il diritto.\nArchiviato cos\u00ec il miglior torneo della sua carriera S\u00f6derling \u00e8 testa di serie numero 13 al successivo Torneo di Wimbledon, dove tutti attendono una sua conferma. Conferma che arriva con il raggiungimento degli ottavi, dove perde contro la sua bestia nera Federer il quale, pur strappandogli il servizio una sola volta, lo batte 6-4 7-6 7-6. Per raggiungere gli ottavi (i suoi primi a Wimbledon), aveva battuto nell'ordine Gilles M\u00fcller, Marcel Granollers e Nicol\u00e1s Almagro. Poco prima del match con Federer, intervistato su come potesse battere lo svizzero, S\u00f6derling dice che \u00e8 l'avversario pi\u00f9 difficile da affrontare, avendo perso contro lo svizzero dieci volte di fila, e di considerarlo il pi\u00f9 forte tennista della storia, senza alcun punto debole\".\nDopo Wimbledon S\u00f6derling fa ritorno nella terra natia e partecipa a B\u00e5stad. Da testa di serie numero 2 riceve un bye al primo turno, batte Kristof Vliegen 6-2, 6-3 nel secondo turno e Almagro 7-5 6-3 nei quarti. In semifinale sconfigge il compatriota Andreas Vinciguerra 6-1 7-6 e completa il trionfo affermandosi in finale contro Juan M\u00f3naco 6-3 7-6, divenendo il primo svedese, dopo il suo coach Norman nel 2000, a vincere il singolare in questo torneo. La vittoria coincide con il primo successo in un torneo outdoor, cos\u00ec come la prima su una superficie che non sia il cemento indoor. Dopo il torneo Robin \u00e8 classificato numero 11 al mondo. Nella stagione sul cemento americano, Soderling si ritira ai quarti a Los Angeles per un infortunio al gomito, che gli impedisce di partecipare alla Rogers Cup. Torna in tempo per il Masters di Cincinnati, ma un'approssimativa forma fisica gli rende difficile esprimersi al meglio, e il suo cammino \u00e8 interrotto immediatamente da Lleyton Hewitt.\nS\u00f6derling, testa di serie numero 12 agli US Open, raggiunge per la prima volta i quarti dello Slam statunitense, dopo prestigiose vittorie contro Albert Monta\u00f1\u00e9s, Marcel Granollers, Sam Querrey e Nikolaj Davydenko (che si ritira mentre perdeva due set a uno). Nel successivo incontro dei quarti ritrova Federer. S\u00f6derling dimostra i suoi miglioramenti tenendo duro dopo un inizio disastroso, e vince il tie-break del terzo set dopo esserere stato sotto 0-4. Il quarto set \u00e8 altrettanto equilibrato e lo svedese non riesce a sfruttare un set point, andando cos\u00ec a un passo dal prolungare la partita al quinto set e finendo per cedere 6-0 6-3 6-7 7-6. \u00c8 stata la seconda volta che lo svedese \u00e8 riuscito a vincere un set contro Roger nei dodici confronti disputati fino ad allora. Nei playoff di Coppa Davis contribuisce alla vittoria della Svezia nello spareggio contro la Romania, sconfiggendo Victor H\u0103nescu per 7-5 6-1 6-0.\nDopo gli US Open raggiunge le semifinali sia al Malaysian Open che al China Open. Al Masters di Shanghai raggiunge i quarti di finale, sconfiggendo tra gli altri la testa di serie numero 5 Jo-Wilfried Tsonga 6-3 6-3, ma perdendo contro Feliciano L\u00f3pez. Questo torneo gli permette di raggiungere per la prima volta la \"top ten\". A Stoccolma \u00e8 testa di serie numero 1, ma si ritira in semifinale per un problema al gomito che gli preclude la partecipazione al torneo di Valencia. Per qualificarsi alle finali ATP di Londra Soderling ha bisogno di una grande prestazione al Masters di Parigi-Bercy. Inizia in maniera positiva, battendo Ivo Karlovi\u0107 e Nikolaj Davydenko (testa di serie numero 6). Le possibilit\u00e0 di qualificarsi svaniscono quando il futuro vincitore Novak \u0110okovi\u0107 lo elimina nei quarti di finale, relegando S\u00f6derling al nono posto finale. Giunto alle finali di Londra come prima riserva, S\u00f6derling viene ammesso al tabellone dopo che Andy Roddick si ritira per infortunio, e viene inserito nel gruppo con Nadal, \u0110okovi\u0107 e Davydenko. Robin ha un inizio impressionante, battendo nettamente 6-4 6-4 Nadal e 7-6 6-1 \u0110okovi\u0107, qualificandosi immediatamente per le semifinali come primo del gruppo. La sconfitta al terzo set contro Davydenko, nel suo terzo e ultimo match del Round Robin, risulta quindi ininfluente. Nelle semifinali perde al tiebreak del terzo set contro il fresco campione degli US Open Juan Mart\u00edn del Potro. Termina l'anno come numero 8 del mondo, il suo best ranking.\n2010: seconda finale Slam.\nIl 2010 comincia al Capitala World Tennis Championship, un torneo di esibizione ad Abu Dhabi. Nei quarti di finale sconfigge Stan Wawrinka 7-6 7-6 e nelle semifinali rimonta un set e un break di svantaggio per battere 6-2 al terzo Roger Federer. \u00c8 la prima sconfitta che lo svizzero ha subito per mano del gigante svedese, ma non viene conteggiata nelle statistiche essendo la partita un'esibizione. Soderling si arrende in finale a Nadal per 6-7 5-7. A Chennai, dove \u00e8 testa di serie numero 1, delude uscendo al primo round contro Robby Ginepri. Pi\u00f9 grave \u00e8 la successiva sconfitta patita al primo turno dell'Australian Open, dove si presenta come testa di serie numero 8. In vantaggio per 7-5 6-2 contro lo spagnolo Marcel Granollers, si fa rimontare e perde al quinto set. Si impone quindi a Rotterdam, gareggiando con una wild card e da testa di serie numero 3 sconfiggendo in finale Michail Ju\u017enyj, che si ritira quando sta perdendo 6-4, 2-0.\nNon riesce a replicare il successo di Marsiglia, dove figura testa di serie numero 1, battuto ai quarti dal futuro vincitore Micha\u00ebl Llodra. Successivamente raggiunge le semifinali in entrambi i Master 1000 americani di primavera, perdendo a Indian Wells da Roddick e a Miami da Tom\u00e1\u0161 Berdych. Robin fa ritorno in Europa per la stagione sulla terra, ma deve rinunciare al Masters di Montecarlo per i problemi a un ginocchio eccessivamente sforzato. Torna in tempo per Barcellona, dove raggiunge la finale ma viene sconfitto da Fernando Verdasco per 6-3, 4-6, 6-3. Nella strada per la finale, aveva sconfitto Juan Ignacio Chela, Feliciano L\u00f3pez, Eduardo Schwank e Thiemo de Bakker. La stagione sulla terra prosegue con cattivi risultati sia al Masters di Roma che a quello di Madrid, dove ottiene solo una vittoria contro Paolo Lorenzi. Anche a Nizza perde subito al debutto contro Olivier Rochus.\nS\u00f6derling si presenta dunque al Roland Garros da testa di serie numero 5 e osservato speciale, nel tentativo di riconfermare il grandissimo torneo dell'anno precedente. Lo svedese non delude: cede solo sette giochi in due partite contro Laurent Recouderc e Taylor Dent. Dopo le vittorie su Albert Monta\u00f1\u00e9s e Marin \u010cili\u0107 al terzo e quarto turno Soderling supera ai quarti di finale Roger Federer (3-6, 6-3, 7-5, 6-4), vendicando la sconfitta in finale dell'anno precedente e interrompendo una striscia di dodici sconfitte contro il tennista svizzero. La vittoria pone fine anche al record di 23 semifinali consecutive giocate dal campione svizzero, confermandosi dunque un osso duro per le teste di serie numero 1 del torneo parigino. Dopo il grande successo S\u00f6derling afferm\u00f2 di avere giocato bene, approfittando delle poche chance concessegli da Roger, facendosi trovare pronto a rispondere con i pochi colpi che il campione svizzero consente di giocare e applicando al meglio le tattiche studiate. Ha fatto inoltre notare la minore difficolt\u00e0 di questo match rispetto a quello perso l'anno precedente contro Federer, che era la sua prima finale in uno Slam.\nDopo avere eliminato in semifinale il ceco Tom\u00e1\u0161 Berdych in cinque set per 6-3 3-6 5-7 6-3 6-3 viene sconfitto in finale da Rafael Nadal, che si impone per 6-4, 6-2, 6-4 e vendica la sconfitta dell'anno precedente. Malgrado la sconfitta raggiunge il giorno seguente il numero 6 della classifica ATP, suo best ranking.\nPochi giorni dopo, sull'erba di Wimbledon, lo svedese si dimostra molto in forma nella prima settimana non cedendo neanche un set a Robby Ginepri, Marcel Granollers e Thomaz Bellucci. Nella seconda settimana, agli ottavi, cede due set a David Ferrer ma vince al quinto, per poi arrendersi in quattro set di nuovo allo spagnolo Nadal nei quarti. Alla fine del torneo migliora la sua posizione in classifica e il suo best ranking, issandosi al numero 5. Il periodo seguente si rivela negativo. Al torneo di casa di B\u00e5stad rischia fortemente nei quarti contro l'italiano Andreas Seppi e arriva a fatica in finale dove perde contro l'esperto spagnolo Nicol\u00e1s Almagro. Il suo momento no continua nei due Masters 1000 americani di Cincinnati e Toronto, perdendo in entrambi al terzo turno, rispettivamente contro David Nalbandian e Andy Roddick.\nRitrova la forma ai successivi US Open, dove torna a giocare ad alti livelli: dopo un primo turno difficile contro il qualificato austriaco Andreas Haider-Maurer, in cui si fa rimontare di due set per chiudere poi al quinto, arriva ai quarti cedendo solo un set ad Albert Monta\u00f1\u00e9s negli ottavi e viene incluso tra i candidati per la vittoria finale. Ai quarti di finale perde per\u00f2 nettamente contro Roger Federer, in un match caratterizzato da forte vento. Successivamente, d\u00e0 un contributo fondamentale al trionfo della Svezia contro l'Italia nei Play-Off di Coppa Davis, vincendo nettamente in tre set entrambi gli incontri di singolare contro Fabio Fognini e Simone Bolelli. Nella tourn\u00e9e asiatica offre prestazioni altalenanti: a Kuala Lumpur perde clamorosamente ai quarti dal kazako Andrej Golubev, e a Pechino, sempre ai quarti, da David Ferrer.\nNonostante questo nel penultimo Masters 1000 della stagione offre delle buone prestazioni al secondo e terzo turno, eliminando avversari difficili come il serbo Janko Tipsarevi\u0107 e lo spagnolo Ferrer, prima di perdere ancora una volta contro Federer 6-1 6-1. Viene poi eliminato a sorpresa nei quarti del torneo di Stoccolma dal futuro finalista Florian Mayer. Gli esperti attribuiscono questo periodo negativo dello svedese al netto calo delle percentuali di servizio, un colpo che lo ha abbandonato e costretto a numerose e inaspettate sconfitte nel lasso di tempo compreso tra il torneo di B\u00e5stad a quello di Stoccolma.\nUna volta ritrovata fiducia in s\u00e9 stesso e l'efficacia del servizio Soderling raggiunge le semifinali nel 500 di Valencia (dopo le prime due partite dichiar\u00f2: \"Penso di stare giocando bene. \u00c8 positivo per me trovare di nuovo fiducia nel servizio e nei colpi da fondo, e certamente vittorie agevoli e veloci possono favorirmi) per arrendersi nuovamente a Ferrer, dopo le vittorie su buoni giocatori come Monta\u00f1\u00e9s e Ga\u00ebl Monfils. Con questo risultato ottiene matematicamente l'accesso alle ATP World Tour Finals, per il secondo anno di fila.\nAl seguente torneo di Parigi-Bercy, ultimo Master 1000 della stagione, S\u00f6derling si presenta in buona forma e come testa di serie numero 4, per via dell'assenza del numero 1 Nadal. Qui conferma la tradizione a lui favorevole nei tornei francesi, sfodera prestazioni convincenti e accede per la prima volta alla finale di un torneo di categoria 1000, battendo uno dopo l'altro avversari di grande livello quali Gilles Simon, Stanislas Wawrinka, Andy Roddick e Micha\u00ebl Llodra. Contro quest'ultimo gioca in semifinale una partita di straordinaria intensit\u00e0, trionfando nel tiebreak decisivo dopo avere annullato brillantemente tre match point. In finale affronta il francese Monfils, contro cui vantava un bilancio di 2-0 nei confronti diretti. Giocando un match di grande livello trionfa 6-1, 7-6 e vince il suo primo torneo 1000 della carriera. Grazie a questa vittoria, il giorno dopo, lo svedese si proietta al 4\u00ba posto della classifica mondiale, il suo best ranking di sempre, e si presenta come grande protagonista per le imminenti ATP World Tour Finals. Dopo il match lo svedese afferm\u00f2: \"\u00c8 grandioso. Nel match sono partito davvero bene, prima di giocare ero davvero nervoso, anche di pi\u00f9 delle mie finali del Grande Slam, perch\u00e9 questa \u00e8 stata la terza volta che ho disputato una finale a questi livelli e ci tenevo davvero tanto a vincere. \u00c8 grandioso vincere qui perch\u00e9 dopo gli Slam sono i titoli pi\u00f9 ambiti, ogni tennista partecipa a questi tornei e tutti ci tengono a fare bene. Amo questa citt\u00e0, sia per oggi che per le finali al Roland Garros, sono momenti che porter\u00f2 dietro per il resto della mia vita.\".\nL'esperienza londinese non si rivela per\u00f2 felice come l'anno precedente. Nonostante una buona vittoria su Ferrer, le sconfitte nella prima e ultima giornata di Round Robin contro Murray e Federer estromettono lo svedese dalle semifinali, a cui era arrivato l'anno precedente, e lo fanno retrocedere a fine anno in 5\u00aa posizione. Il suo rapporto con l'allenatore Magnus Norman giunge a conclusione proprio dopo questo torneo, il 2 dicembre. Dopo avere tentato di assumere come nuovo allenatore Peter Lundgren e Fredri Rosengren la scelta ricade sull'italiano Claudio Pistolesi.\nS\u00f6derling ricorda con affetto i suoi trascorsi con Norman: \"Ho passato i due anni migliori della mia carriera con Magnus come coach, e gli sono grato per l'impegno che ha mostrato in questo periodo con me; sarebbe stato bello continuare, ma sono arrivato a un punto della mia carriera in cui ho bisogno di un allenatore che pu\u00f2 darmi il tempo necessario, e focalizzarsi al 100% sul mio tennis. Che \u00e8 la ragione per cui continuo a sentire che questa \u00e8 la scelta migliore per entrambi, e ci separiamo da buoni amici\". Dal canto suo Norman ha detto: \"Guardo con divertimento ai ventisei mesi passati insieme a Robin. Voglio ringraziarlo per la fiducia che ha avuto in me nel prendermi cura della sua carriera, una responsabilit\u00e0 che ho provato a gestire nel migliore modo possibile\".\n2011.\nCome l'anno precedente lo svedese inizia l'anno prendendo parte al torneo di esibizione al Mubadala World Tennis Championship, dove viene sconfitto in semifinale da Federer dopo avere eliminato nei quarti Jo-Wilfried Tsonga. Il debutto stagionale nei tornei ATP avviene a Brisbane, dove si presenta da testa di serie n\u00ba1. La prima vittoria dell'anno \u00e8 un 6-2, 6-4 sull'americano Ryan Harrison. La marcia dello svedese prosegue fino alla finale, dove affronta e sconfigge Andy Roddick con il punteggio di 6-3, 7-5; conquista cos\u00ec il settimo titolo in carriera e si riprende la quarta posizione in classifica mondiale ai danni di Andy Murray. Agli Open d'Australia parte nella schiera dei favoriti, ma ancora una volta delude in questo torneo, sconfitto agli ottavi da Aleksandr Dolhopolov in cinque set, dopo avere tuttavia impressionato nei primi tre turni. Sembra che lo svedese abbia accusato problemi fisici, come testimonia l'intervento del fisioterapista e una velocit\u00e0 di prima palla nettamente calata (137 km/h). Nonostante la sconfitta, Soderling afferma che il rapporto con Claudio Pistolesi non \u00e8 giunto al termine.\nDue settimane dopo difende con successo (prima volta in carriera) la vittoria a Rotterdam, con solide prestazioni al servizio. Dopo avere avuto qualche problema negli ottavi contro Philipp Kohlschreiber, match in cui ha dovuto annullare un match point, supera agevolmente in semifinale il serbo Troicki, per imporsi su Jo-Wilfried Tsonga in finale, in una partita combattuta conclusasi 6-3 3-6 6-3. Per lo svedese si tratta del secondo titolo stagionale e del secondo ATP 500 in carriera, nonch\u00e9 l'ottavo trionfo nel suo palmares. Ancora solidissimo al servizio, lo svedese conquista un terzo titolo gi\u00e0 a febbraio. \u00c8 la prima volta in carriera che pu\u00f2 contare nel suo palmares annuale almeno tre titoli. Si impone al torneo di Marsiglia, dove si presenta come testa di serie numero 1. Usufruendo di un bye al primo turno, lo svedese batte di seguito Nicolas Mahut, Micha\u00ebl Llodra, Dmitrij Tursunov, e in finale il croato Marin \u010cili\u0107, superato con il punteggio di 6-7 6-3 6-3.\nDopo la vittoria nell'incontro di Coppa Davis contro la Russia l'infortunio patito nel match del terzo turno di Indian Wells contro Philipp Kohlschreiber, perso 7-6 6-4, rischia di fargli saltare anche il torneo di Miami. Partecipa poi al torneo, ma l'approssimativa condizione fisica, unita a un tabellone sfortunato, non gli consentono di andare oltre il terzo turno, sconfitto dal rientrante Juan Mart\u00edn del Potro 6-3 6-2. Saltato come di consueto il Master di Montecarlo, la sua stagione sulla terra inizia malamente con una sconfitta contro Ivan Dodig 6-2 6-4 a Barcellona e continua il trend negativo perdendo nei quarti di finale dell'Estoril contro Juan Mart\u00edn del Potro.\nIl periodo difficile culmina nell'inattesa notizia della fine del rapporto con Claudio Pistolesi. Il 6 maggio, poco dopo la sconfitta contro Roger Federer nei quarti del torneo di Madrid, annuncia di avere assunto come allenatore Fredrik Roesengren. Anche al Master di Roma non va oltre i quarti, sconfitto 6-3 6-0 da Novak \u0110okovi\u0107. Al Roland Garros, Soderling parte come quinta testa di serie e sconfigge a fatica Ryan Harrison al primo turno. In seguito batte Albert Ramos, Leonardo Mayer e Gilles Simon senza concedere alcun set, prima di perdere ai quarti di finale in tre set con il tradizionale rivale Nadal.\nA Wimbledon sconfigge il tedesco Philipp Petzschner al primo turno, per ingaggiare una battaglia al secondo con Lleyton Hewitt, vinta in rimonta 7\u20136 6\u20133 7\u20135 6\u20134 6\u20134. Nel terzo turno perde in tre set dall'australiano Bernard Tomi\u0107, in un incontro in cui, svuotato di energie, affiorano i problemi alla gola e allo stomaco che lo costringeranno a interrompere l'attivit\u00e0 qualche mese dopo. Salta quindi l'impegno di Coppa Davis contro i campioni uscenti della Serbia e prepara al meglio lo Swedish Open di B\u00e5stad. Vince il torneo senza perdere alcun set, sconfiggendo nettamente sia il numero 8 del seeding Tom\u00e1\u0161 Berdych in semifinale (6\u20131 6\u20130) che David Ferrer in finale (6\u20132 6\u20132), aggiudicandosi il quarto titolo della stagione.\nLa malattia, il ritiro e dopo il ritiro.\nSar\u00e0 questa l'ultima esibizione ufficiale, al termine della quale \u00e8 5\u00ba nel ranking mondiale; un infortunio al polso gli impedisce di partecipare ai Masters di Montreal e Cincinnati. Iscrittosi agli US Open, \u00e8 costretto a dare forfait prima dell'inizio dopo che i malori accusati a Wimbledon gli tornano con maggior dolore. Gli viene diagnosticata una gravissima forma di mononucleosi, che lo costringe a disertare i tornei successivi. Chiude l'annata al 13\u00ba posto del ranking, con un bilancio di 38 vittorie e 9 sconfitte. Nei periodi successivi, dopo essere guarito, manifesta pi\u00f9 volte il proposito di rientrare nel tennis professionistico ma, inspiegabilmente, ogni volta che si allena il giorno dopo \u00e8 completamente privo di energie.\nNel 2014 deve quindi impostare un programma blando di allenamenti, ma rimane convinto di potere rientrare, avendo solo trenta anni e sentendosi motivato dalla presenza di giocatori molto pi\u00f9 vecchi nelle prime posizioni della classifica ATP. S\u00f6derling annuncia il ritiro il 23 dicembre 2015, oltre quattro anni dopo l'ultimo incontro disputato in un torneo ATP.\nIn seguito inizia l'attivit\u00e0 di coach e allena il connazionale Elias Ymer; alla fine del 2019 subentra a Johan Hedsberg nel ruolo di capitano non giocatore della squadra svedese di Coppa Davis.\nCoppa Davis.\nIn Coppa Davis, dove vanta tredici vittorie (dodici in singolo e una in doppio) e quattro sconfitte (tre in singolo e una in doppio), Soderling non ha mai avuto particolari problemi a disputare gli incontri per la propria Nazionale. A proposito della manifestazione ha affermato: \"Per me viene prima degli Slam. Sin da ragazzo, ho vissuto tradizione e spirito di squadra. Che si \u00e8 tramandato e che, in alcuni Paesi, vale in modo particolare. Come da noi e da voi [in Italia]. Anche se io la giocherei ogni due anni, tipo i Mondiali di calcio che si giocano ogni quattro. Perch\u00e9 \u00e8 sempre pi\u00f9 difficile avere tutti gli anni i migliori, soprattutto dopo gli Slam\".\nLe vittorie e le sconfitte sono ripartite come di seguito:\nRivalit\u00e0 con Nadal.\nS\u00f6derling ha una nota \"rivalit\u00e0\" con Rafael Nadal, nata nel match tra i due valevole per il terzo turno di Wimbledon 2007 e durato cinque set, terminato dopo diversi giorni a causa di rinvii per pioggia. S\u00f6derling fece scalpore per essere uscito dal rettangolo di gioco mentre Nadal si preparava a servire, in segno di protesta per i tempi eccessivi impiegati da Nadal tra la fine del punto e il servizio. All'inizio del quinto set Nadal era pronto a servire ma non si rese conto che lo svedese era deliberatamente andato a prendere una nuova racchetta per rallentare lo spagnolo. Quando Soderling torn\u00f2 in campo ed entrambi erano pronti per iniziare Nadal disse a Soderling, dall'altra parte della rete, \"new balls, yeah?\" (\"nuove palle, eh?\") e alz\u00f2 la palla per fargliela ben vedere, atto a cui S\u00f6derling rispose beffandosi di Nadal imitando il suo particolare modo di tirare su i pantaloncini. Nadal prevalse nell'incontro per 6-4 6-4 6-7 4-6 7-5.\nNell'intervista post-partita un giornalista gli chiese cosa ne pensasse di quanto era successo, precisando che probabilmente Nadal si era irritato anche perch\u00e9 S\u00f6derling aveva ottenuto un punto con l'aiuto del nastro e non si era scusato, come di consueto fanno i tennisti. S\u00f6derling piuttosto seccato rispose: \"Se il mio avversario fa un colpo fortunato e non mi dice scusa, non c'\u00e8 problema. Cio\u00e8, per me non c'\u00e8 problema. Perch\u00e9 dovrei dire scusa quando ho questo... momento della mia vita? Perch\u00e9 dovrei dire scusa?\".\nNel 2009 i due si reincontrarono in un match al Master 1000 di Roma. Sul 30-30, 6-1 2-0 per Nadal, ci fu di nuovo un avvenimento controverso. Nadal durante lo scambio piazz\u00f2 un colpo che il giudice di linea chiam\u00f2 fuori. S\u00f6derling, concordando con questa versione, fece segno all'arbitro indicando il punto dove secondo lui la palla era atterrata, ma il segno da lui indicato era un errore grossolano di almeno un metro. Il giudice di sedia scese per controllare eventuali segni ed effettivamente si accorse di uno \"sbuffo\" sul fondolinea, assegnando il punto contro lo svedese; quest'ultimo inizi\u00f2 una veemente protesta contro lo stesso e con il giudice di linea. S\u00f6derling perse l'incontro con un pesante 6-1 6-0.\nSolo un mese pi\u00f9 tardi S\u00f6derling inflisse allo spagnolo la sua sconfitta pi\u00f9 pesante della carriera, sulla terra del Roland Garros (6-2 6-7 6-4 7-6), e anche nel successivo confronto, a Londra, in occasione delle ATP World Tour Finals 2009, lo svedese vinse e convinse per 6-4 6-4. I due si sono incontrati poi nella finale dell'Open di Francia 2010, oltre che nei quarti di Wimbledon. In entrambe le occasioni prevalse Nadal, che guida attualmente per cinque a due i confronti diretti. Nonostante i precedenti il rapporto tra i due sembra essere nettamente migliorato. In occasione della finale del Roland Garros 2010 lo spagnolo tenne a precisare che il comportamento dello svedese era molto migliorato, e che i due nutrivano rispetto l'un l'altro, salutandosi formalmente negli spogliatoi.\nStatistiche.\nTesta a testa con giocatori classificati top-3.\nIn grassetto sono indicati i giocatori ancora in attivit\u00e0.\nAggiornato al 4 settembre 2020"}
{"id": "940478", "revid": "767487", "url": "https://it.wikipedia.org/wiki?curid=940478", "title": "Tutte le cose che non sai di lui", "text": "Tutte le cose che non sai di lui (\"Catch and Release\") \u00e8 un film del 2006 scritto e diretto da Susannah Grant.\nTrama.\nA pochi giorni dal matrimonio, il fidanzato di Gray Wheeler muore in un tragico incidente in canoa. La ragazza \u00e8 ovviamente sconvolta, ma cerca di andare avanti con la sua vita anche grazie all'aiuto degli amici del defunto fidanzato: il simpatico Sam, il dolce Dennis e l'ambiguo Fritz. Sar\u00e0 proprio quest'ultimo a svelarle uno sconvolgente segreto: il suo defunto fidanzato ha avuto un figlio da un'amante occasionale, la bellissima e bionda Maureen, quando tempo prima si era recato a Los Angeles. Da qui iniziano i dubbi della donna, su quanto sapesse veramente dell'uomo di cui era innamorata, dubbi che vengono chiariti grazie all'aiuto dei tre amici Sam, Dennis e Fritz.\nProduzione.\nProdotto dalle societ\u00e0 Columbia Pictures Corporation, Relativity Media e Tall Trees Productions.\nDistribuzione.\nData di uscita.\nIl film venne distribuito in varie nazioni, fra cui:\nIl film \u00e8 uscito nella sale italiane il 30 marzo 2007 con il titolo \"Se proprio lo vuoi, lascialo andare\", ma \u00e8 stato interrotto dopo pochi giorni di programmazione. \u00c8 stato pubblicato in DVD il 28 agosto 2007 con il titolo \"Tutte le cose che non sai di lui\".\nAccoglienza.\nIncassi.\nIl film ha incassato un totale di 15.539.051 dollari negli USA, e 619.436 negli altri paesi fra cui 348.374 in Germania."}
{"id": "940479", "revid": "228587", "url": "https://it.wikipedia.org/wiki?curid=940479", "title": "Gary Marx (musicista)", "text": "\u00c8 ricordato soprattutto per essere stato un membro fondatore del gruppo goth rock The Sisters of Mercy, nel 1980, insieme ad Andrew Eldtrich.\nMarx ha suonato nel periodo \"indipendente\" della band (1980-1983) ed in seguito sull'album \"First and Last and Always\", pubblicato dalla Warner Music nel marzo 1985. Oltre al suo ruolo di chitarrista ritmico e solista, Gary Marx \u00e8 stato anche uno dei principali autori delle musiche dei Sisters.\nLasciata la band poco prima della distribuzione di \"First and Last and Always\", Marx ha fondato i Ghost Dance con Anne Marie Hurst, ex cantante con The Skeletal Family. Tuttavia, dopo una promettente serie di singoli pubblicati per l'etichetta indipendente Karbon, si sono sciolti in seguito all'insuccesso del loro primo album, \"Stop The World\", edito dalla Chrysalis nel 1989."}
{"id": "940481", "revid": "320578", "url": "https://it.wikipedia.org/wiki?curid=940481", "title": "Strada statale 624", "text": ""}
{"id": "940483", "revid": "767487", "url": "https://it.wikipedia.org/wiki?curid=940483", "title": "Patricia Morrison", "text": "\u00c8 nota principalmente per aver fatto parte di tre gruppi rock di culto quali The Gun Club, The Damned e The Sisters of Mercy.\n\u00c8 sposata con Dave Vanian, cantante e leader degli stessi Damned, dal quale ha avuto una figlia, Emily, nata nel 2004.\nBiografia.\nPatricia Morrison, fin dall'adolescenza, \u00e8 stata parte integrante della scena punk di Los Angeles. Inizi\u00f2 a suonare il basso all'et\u00e0 di 16 anni: la sua prima band, Femme Fatale, per\u00f2 non si esib\u00ec mai dal vivo.\nNel 1976, insieme all'amica Alice Armendaryz fond\u00f2 The Bags. In piena esplosione punk, avevano l'abitudine di suonare con un sacchetto in testa per celare la loro identit\u00e0. Si esibirono in moltissimi locali della costa ovest, fino a supportare Iggy Pop a Seattle. A seguito di aspri dissapori con Alice Armendaryz, fu costretta a lasciare la formazione con l'accusa \"di essere troppo punk\".\nNel 1981 fond\u00f2 i Legal Weapon con il cantante Kat Arthur, il chitarrista Brian Hansen e il batterista Charlie Vartanian. La formazione cambi\u00f2 in seguito e il gruppo pubblic\u00f2 \"No Sorrow\", un EP di cinque brani. Al momento della sua uscita, i rapporti rimasero amichevoli.\nNel 1982 si un\u00ec ai Gun-Club per sostituire il bassista Rob Ritter; con loro fu pubblicato l'album \"The Las Vegas Story\" e partecip\u00f2 anche a un loro progetto collaterale, The Legendary Sturdust Cowboy (\"Questa band andava vista per crederci, portavo un'enorme parrucca alla Dolly Parton e un gigantesco reggiseno imbotitto\"): il suo aspetto era talmente anomalo che quando suonavano in tour nessuno la riconobbe o credette fosse lei.\nDopo due tour, nel 1984 lasci\u00f2 il gruppo e costitu\u00ec, insieme a Kid Congo Powers, i Fur Bible. Con questa band pubblic\u00f2 un EP e suon\u00f2 come supporto per Siouxsie and the Banshees.\nNel 1986 Patricia Morrison fu contattata da Andrew Eldritch per unirsi ai suoi The Sisters of Mercy. I due si erano conosciuti in tour nel 1983. La collaborazione inizi\u00f2 prima sull'album \"Gift\" (pubblicato come Sisterhood) del 1986 e quindi prosegu\u00ec in \"Floodland\" (pubblicato come The Sisters of Mercy) del 1987, sempre come bassista e corista.\nPatricia Morrison lasci\u00f2 i progetti di Eldritch nei primi anni novanta, in forte contrasto con quest'ultimo. In particolare, non fu mai smentita la voce che la voleva essere stata scelta semplicemente per il suo personale, incarnazione della perfetta Goth-Pin-up, piuttosto che per le sue doti musicali. A riprova, durante la sua presenza non ci furono esibizioni dal vivo.\nIl suo effettivo contributo \u00e8 stato oggetto di discussione ma \u00e8 attestato che ebbe parte rilevante nella fase di promozione apparendo in video, foto e interviste con lo stesso Eldritch, che nel 1992 comment\u00f2 cos\u00ec la loro collaborazione: La controversia approd\u00f2 anche in tribunale, a cui la Morrison si era rivolta per non avere incassato i propri compensi e fu conclusa con una transazione.\nAlle insinuazioni di Eldritch, la Morrison rispose che \nIl loro manager all'epoca, Boyd Steemson, in seguito precis\u00f2 che la Morrison non era coinvolta nella musica in modo diretto ma aveva avuto una parte rilevante nel successo del gruppo grazie al suo look e all'immagine che sapeva dare del tutto, cosa che diede grande valore aggiunto ma che alla lunga suscit\u00f2 l'ostilit\u00e0 di Eldritch..\nLa canzone dei Sisters of Mercy \"Lucretia My Reflection\" \u00e8 stata scritta da Eldritch con soggetto proprio Patricia Morrison, paragonata nel testo alla figura di Lucrezia Borgia. Ad ogni modo, la sua presenza \u00e8 rimasta indissolubilmente legata a quello che \u00e8 stato il maggiore successo commerciale dei Sisters of Mercy: l'acconciatura, il rossetto nero e il suo guardaroba fetish attirarono molti nuovi fans in un periodo in cui i video musicali erano all'apice della popolarit\u00e0.\nNel 1994 ha pubblicato l'album solista \"Reflect on This\". All'epoca era in difficolt\u00e0 economiche e riusc\u00ec a registrare l'album grazie al contributo di alcuni amici come il batterista Franco Rogantan e il manager Ian Blacakaby. Al disco segu\u00ec un tour con diversi concerti in Gran Bretagna, Germania e Repubblica Ceca.\nNel 1996 fu invitata a far parte dei Damned dopo che il bassista Paul Gray era stato ferito da un fan durante un concerto. Quello stesso anno ha sposato il loro cantante, Dave Vanian, conosciuto a suo dire tramite una tavola Ouija. Assieme ai Damned ha suonato praticamente in tutto il mondo. Per sua stessa ammissione, questa \u00e8 stata la situazione che le ha dato maggiore soddisfazione. Dopo la nascita della figlia Emily Vanian, ha lasciato la band ed \u00e8 stata sostituita da Stu West.\nFamosa per la sua bellezza e il suo look goth-rock, ha definito le tre cose pi\u00f9 strane che abbia fatto come \"avere sposato un vampiro, avere scalato il Vesuvio sui tacchi alti e avere deciso di fare la bassista invece di essere una veterinaria.\"\nDiscografia.\nThe Bags:\nLegal Weapon:\nThe Gun Club:\nFur Bible:\nThe Suicide Twins:\nThe Sisterhood:\nThe Sisters of Mercy:\nSolista:\nThe Damned:"}
{"id": "940486", "revid": "81195", "url": "https://it.wikipedia.org/wiki?curid=940486", "title": "Fototrofo", "text": ""}
{"id": "940488", "revid": "81195", "url": "https://it.wikipedia.org/wiki?curid=940488", "title": "Fototrofi", "text": ""}
{"id": "940489", "revid": "767487", "url": "https://it.wikipedia.org/wiki?curid=940489", "title": "Epo (gruppo musicale)", "text": "Gli Epo sono un gruppo rock italiano di origine napoletana. Un peculiare aspetto della loro ricerca sonora \u00e8 la commistione tra generi diversi, quali il rock, il pop, la canzone d'autore e l'elettronica.\nStoria.\nGli EPO nascono nel 2000 dall'incontro tra la sensibilit\u00e0 artistica del chitarrista e autore Ciro Tuzzi e le idee del produttore e tastierista Mario Conte; l'intenzione \u00e8 quella di fornire una chiave di lettura nuova ed attuale a canzoni ispirate e mai banali, nel solco della tradizione del miglior \"songwriting\" italiano, e non solo.\nNell'inverno del 2002 registrano e danno alle stampe il loro disco d'esordio, \"Il mattino ha loro in bocca\" che immediatamente s'impone all'attenzione di pubblico ed addetti ai lavori.\nNel 2003 dopo aver calcato il palco del Premio Ciampi e aver conseguito il terzo posto al premio 'Fuori dal Mucchio' per il miglior album d'esordio, gli Epo scelgono di non continuare i rapporti con la casa discografica e di fondare la casa di produzione Blend'r per la quale viene ristampato il lavoro d'esordio reintitolato semplicemente Epo, a testimonianza del nuovo corso intrapreso. Il disco contiene una nuova versione di \"Anna\" per la compilation-tributo a Lucio Battisti allegata al Mucchio Extra dell'estate 2005.\nDopo un anno e mezzo di lavoro, speso tra pre-produzione e registrazione, viene pubblicato \"Silenzio Assenso\", edito da Blend'r e distribuito dalla Venus; le reazioni di stampa, addetti ai lavori e pubblico al disco sono ancora una volta pi\u00f9 che positive.\nIl video di 'Sporco', primo singolo estratto, va in rotazione sui maggiori canali musicali. Il gruppo viene invitato dal regista e vee-jay Alex Infascelli a firmare il divano pi\u00f9 famoso dell'indie italiano, quello del programma 'Brand: New'.\nAncora pi\u00f9 fortuna riceve il videoclip del secondo singolo, 'In cattivit\u00e0'. Il video, girato tra Siviglia, Sagr\u00e8s e Lisbona \u00e8 stato in rotazione sui canali dedicati di MTV, Allmusic e Rock TV. Un successo coronato dalla partecipazione degli Epo a \"Total Request Live\" (conosciuta anche con l'acronimo di \"TRL\"), una delle trasmissioni di maggior successo di MTV.\nDopo un'estate in tour sui palchi dei pi\u00f9 noti festival italiani (Italia Wave, Neapolis) gli Epo sono invitati da MTV.IT a partecipare ad un live esclusivo pensato per artisti come Editors, The Styles e Cristina Don\u00e0.\nNel dicembre del 2007 MTV.IT pubblica la classifica internazionale dei migliori 10 dischi del 2007 egli EPO sono inseriti con nomi sacri della musica mondiale accanto a Radiohead, Interpol e PJ Harvey.\nDal 2008 la necessit\u00e0 di tornare a dei suoni pi\u00f9 scarni e ad atmosfere pi\u00f9 intime porta alla realizzazione di un ep scaricabile in free download seguito da una serie di concerti in dimensione acustica con una formazione inedita.\nIl 12 maggio 2012 \u00e8 uscito \u201cOgni Cosa \u00e8 Al Suo Posto\u201d \u2013 il terzo lavoro in studio degli EPO \u00e8 licenziato da Polosud Records e Missato da Gianluca Vaccaro. Tra gli ospiti figurano Marina Rei, Pierpaolo Ranieri (gi\u00e0 al basso con Marina Rei Paola Turci, Paul Gilbert) Giovanni Truppi, Dario Sansone (FOJA), Claudio Domestico (GNUT) gli Onirica e Claudia Sorvillo (CORDE OBLIQUE)\n\u201cOgni Cosa \u00e8 Al Suo Posto\u201d \u00e8 stato annunciato da \u201cA piedi Nudi Sui Vetri\u201d \u2013 brano supportato da un emozionante corto a cura dei THE JACKAL (gi\u00e0 con 99 Posse e Caparezza) in esclusiva per Rolling Stone - nella settimana immediatamente precedente al lancio del disco.\n\u201cPerdermi\u201d \u2013 questa volta in esclusiva su fanpage\u00a0\u2013 ancora ad opera di Francesco Ebbasta (THE JACKAL) \u00e8 il primo singolo estratto e mostra la nuova formazione che vede Ciro Tuzzi affiancato da Michele De Finis alle chitarre e Jonathan Maurano; il risultato \u00e8 un suono ulteriormente sfaccettato che affianca al talento cantautorale del frontman sensazioni effettistiche, un ritrovato gusto per la dilatazione senza trascurare le scelte che oramai sono la cifra stilistica della band.\nNelle ultime battute del 2015 gli EPO sono protagonisti di una trionfale campagna crowdfunding su Musicraiser per la realizzazione di due lavori indipendenti, entrambi con il producer Daniele \u201cIlmafio\u201d Tortora (gi\u00e0 al lavoro con Daniele Silvestri, Afterhours, Diodato) ; un EP - \u201cSerpenti\u201d - uscito nel Gennaio 2016, ed \u201cEnea\u201d (Soundfly records) in uscita il 1 Marzo 2019, che unisce la tradizione partenopea ad un sound internazionale con Roy Paci ai fiati e con gli archi di Rodrigo D'Erasmo (Afterhours).\nFormazione.\ndal 2002 al 2006 \ndal 2006 al 2008\ndal 2008 al 2012\nDal 2013 ad oggi"}
{"id": "940492", "revid": "125253797", "url": "https://it.wikipedia.org/wiki?curid=940492", "title": "Abbazia di Saint-Remi", "text": "L'Abbazia di Saint-Remi \u00e8 un'abbazia che si trova a Reims, in Francia, fondata nell'VIII secolo. La chiesa abbaziale conserva le reliquie di San Remigio, vescovo della citt\u00e0, che convert\u00ec al Cristianesimo il re dei Franchi Clodoveo I il giorno di Natale del 496, dopo che egli aveva sconfitto gli Alemanni nella battaglia di Tolbiac.\nInsieme alla cattedrale di Reims e al palazzo di Tau, nel 1991 \u00e8 stata inserita nell'elenco dei patrimoni dell'umanit\u00e0 dell'UNESCO.\nI resti attuali.\nI monumenti di valore che si trovavano nell'ambito della chiesa in passato sono stati saccheggiati durante la rivoluzione, ed anche la tomba del santo \u00e8 in realt\u00e0 una ricostituzione recente. Restano tuttavia vetrate del XII secolo nell'abside, come pure arazzi che rappresentano la storia di san Remigio, donate da Robert de L\u00e9noncourt. La basilica Saint-Remi e l'abbazia benedettina attigua sono del XVIII secolo.\nStoria.\nLe origini.\nLa storia dell'abbazia \u00e8 molto antica. Gi\u00e0 nel 496 il vescovo Remigio di Reims vi battezz\u00f2 Clodoveo I, re dei Franchi, convertitosi in seguito alla battaglia di Tolbiac.\nIl vescovo mor\u00ec nel 533, all'et\u00e0 di 96 anni. La sua reputazione gli valse la santificazione, e i miracoli ripetuti attirarono numerosi pellegrini. Nello stesso anno venne ingrandita quella che era una semplice cappella, facendola diventare una chiesa, e trasferendovi il 1\u00ba ottobre il corpo del nuovo santo.\nVIII secolo.\nVerso il 750-760, l'arcivescovo Turpino fonda una comunit\u00e0 di monaci destinati ad accogliere e guidare i pellegrini. Essi seguivano la regola mista di San Colombano di Luxeuil e san Benedetto, fino alla riforma generale benedettina di Benedetto d'Aniane.\nIX secolo.\nIncmaro, arcivescovo nella met\u00e0 del IX secolo, ingrandisce la chiesa consacrandola e collegandola all'abbazia carolingia che scompare, dopo l'anno mille, per essere sostituita da una grande chiesa romanica iniziata dall'abate Airard. Il progetto, troppo ambizioso, viene modificato dall'abate Thierry, suo successore. Restano le undici traverse della navata e le panchine, come pure il transetto. All'epoca, una struttura in legno copriva tutto l'insieme.\nXI secolo.\nLa basilica, dedicata a San Remigio, venne consacrata da papa Leone IX nel 1049, in occasione del concilio di Reims. Questo papa, nato a Eguisheim in Alsazia (nome attuale della regione), viaggiava molto tra Italia, Francia e Germania. Dopo essere stato fatto prigioniero dai Normanni, e dopo la sua morte avvenuta nel 1054, ci fu uno scisma tra l'oriente e l'occidente.\nXII secolo.\nNel 1162 Pierre de Celle, nuovo abate, decise importanti modifiche alla chiesa: il portico romanico viene demolito e si prolunga la navata con due porzioni gotiche. Una nuova facciata viene costruita. Un nuovo coro gotico, pi\u00f9 profondo, con deambulatorio e cinque volte radianti, sostituisce il vecchio coro romanico. Vengono realizzate anche numerose vetrate.\nNel 1181 Dom Simon succede a Pierre de Celle. Ingrandisce ancora la struttura ed aggiunge le pareti romaniche della navata.\nXVI e XVII secolo.\nL'arcivescovo Robert de L\u00e9noncourt, all'inizio del XVI secolo, fa alzare la barriera a finestra che splende nella parte meridionale del transetto. La Congregazione di San Mauro, che riforma l'abbazia nel XVII secolo, fa costruire il colonnato rinascimentale che racchiude il coro.\nXVIII secolo.\nLa basilica sfugge alle demolizioni della tempesta rivoluzionaria. I benedettini vengono cacciati del loro monastero nel 1793, dopo la rivoluzione, e l'edificio diventa chiesa parrocchiale.\nXIX secolo.\nIl XIX secolo vede la ricostruzione della parte nord e della cima della facciata, a partire dal rosone. Le volte della navata vengono sostituite da volte in legno, e viene costruito un nuovo mausoleo. Viene rifatta la \"corona di luce\", simbolo della Gerusalemme celeste e le cui 96 candele ricordano la durata della vita di san Remigio.\nXX secolo.\nIl 1\u00ba agosto 1918 alcune granate tedesche si abbattono sulla basilica: il tetto prende fuoco e crolla, le volte in legno ed intonaco crollano per tutta la lunghezza della navata ed una parte del transetto. Anche l'organo viene seriamente danneggiato (soltanto nel 2000 la basilica potr\u00e0 vantare un grande organo prodotto dal costruttore Bertrand Cattiaux). I danni vengono aggravati dalle intemperie dell'inverno, che vede in seguito crollare le banchine sud, nell'aprile 1919, mentre la pioggia e la tempesta abbattono la parte settentrionale del transetto nel 1920.\nVisita di Giovanni Paolo II.\nPapa Giovanni Paolo II visita Reims nel 1996, per commemorare il 1500\u00ba anniversario del battesimo di Clodoveo I, primo re dei franchi, effettuato per mano di San Remigio.\nLa basilica di Saint-Remi commemora nel 2007 il millennio dalla costruzione.\nPronuncia.\nNella regione di Reims si ha l'abitudine di pronunciare \"Remi\" (o \"R'mi\"), poich\u00e9 l'accento acuto non esisteva all'epoca. Quest'abitudine perdura tuttora.\nElenco degli abati di Saint Remi.\nIl fondatore Giovanni Turpin si riserv\u00f2 il nome di abate. In seguito gli arcivescovi di Reims furono abati di Saint Remi. Ugo di Vermandois fu l'ultimo arcivescovo a portare la dignit\u00e0 di abate. L'abate Airardo (1007-1035) fu uno dei primi abati eletti dai monaci."}
{"id": "940497", "revid": "729019", "url": "https://it.wikipedia.org/wiki?curid=940497", "title": "Isogonia", "text": "In filosofia, l'isogonia (dal greco \"isos\", uguale, \"gonia\" dalla radice \"gen\", \"gon\", nascita) \u00e8 il principio, esposto da Platone nel Menesseno, per cui ogni uomo \u00e8 nato allo stesso modo e con gli stessi diritti.\n\u00c8 strettamente legata nell'Epitaffio di Pericle all'isonomia.\nIn matematica, l'isogonia si riferisce alla propriet\u00e0 di avere gli angoli uguali tra due elementi."}
{"id": "940504", "revid": "122311523", "url": "https://it.wikipedia.org/wiki?curid=940504", "title": "Marco Villa", "text": "\u00c8 il commissario tecnico della nazionale italiana di ciclismo su pista maschile.\nCarriera.\nDa juniores divent\u00f2 campione italiano nell'individuale a punti nel 1988, ma in seguito si contraddistinse come buon inseguitore, con tre titoli italiani consecutivi fra il 1989 e il 1991 nella specialit\u00e0 a squadre. Nel 1989 ha vinto pure il bronzo mondiale della specialit\u00e0 a squadre mentre nell'individuale a punti ha conquistato l'oro nel 1991 ai Giochi del Mediterraneo.\nDivenuto professionista nel 1994, non ha avuto molto successo in strada dove ha conquistato solo una vittoria. I suoi maggiori successi arrivano dalla pista, con i titoli mondiali dell'americana nel 1995 e nel 1996, nonch\u00e9 della medaglia di bronzo olimpica del 2000.\nDedicatosi alle Sei giorni, nel 2000 ha trionfato nel prestigioso evento di Berlino; \u00e8 stato a lungo tra i migliori nella specialit\u00e0, facendo per lungo tempo coppia con Silvio Martinello e, in seguito, anche con Paolo Bettini."}
{"id": "940505", "revid": "125827137", "url": "https://it.wikipedia.org/wiki?curid=940505", "title": "Marco Ardemagni", "text": "L'autore e conduttore radiofonico.\nDebutta nel 1986 a Radio Popolare dove partecipa ai programmi \"Borderline\", \"Piovigginando Pepe\", \"Notturnover\" e soprattutto \"Bar Sport\" (programma che segue in diretta, tra l'altro, le edizioni dei mondiali di calcio dal 1990 al 2006), con Sergio Ferrentino e Giorgio Lauro.\nPer la RAI dal 1997 al 2000 e dal 2004 al 2011 partecipa come autore, inviato e poeta a \"Caterpillar,\" programma di Radio 2 allora condotto da Massimo Cirri e Sergio Ferrentino, in seguito sostituito da Filippo Solibello.\nCon Ferrentino, Lauro e Luca Gattuso dal 2000 al 2012 conduce \"Catersport\" di Radio2, programma per cui \u00e8 stato inviato alle Olimpiadi di Atene 2004, Torino 2006 e Pechino 2008.\nDal settembre 2011 su Radio 2 conduce \"Caterpillar AM\" insieme con Filippo Solibello, Cinzia Poli e Claudia de Lillo, alias Elasti (subentrata a Benedetta Tobagi (2011-2012) e Natascha Lusenti (2012-2014)).\nNel corso delle Olimpiadi estive (Londra 2012) commenta le gare per Radio 2 insieme con Giorgio Lauro e Filippo Solibello come conduttore della trasmissione Caterpillar AM Olimpico.\nNel 2015, dagli studi di Radio Rai di Milano presso Expo 2015, conduce una animazione quotidiana in diffusione a Expo e su Rai Web Radio 7\nNell'estate 2016, per Radio 2, conduce \"Colpo di Sole\" quotidiano del pomeriggio con Gabriella Greison e Alessandro Mannucci.\nNel maggio 2017 conduce con Solibello l'animazione di Radio 2 all'arrivo di tutte le tappe del Giro d'Italia 2017.\nDal 2017 a gennaio 2018 \u00e8 tra gli autori di KGG, in onda nel pomeriggio di Radio 2.\nL'autore e conduttore televisivo.\nPer la TV \u00e8 stato autore dal 1995 al 2004 dei programmi \"TG Rosa\", \"Sorvegliati Speciali\" (Odeon TV), \"Space Girls\" (Happy Channel) \"Music Zoo\" (ReteA-All Music) per Barter TV e nel 2006 per Grundy Italia del programma \"Andata e ritorno\" (Rai2). Sono suoi anche i testi degli Skytoon per \"Attenti a quei due\" in onda su Sky Sport 1 nel 2007-8 e nel 2008-9. Sempre per Manticx \u00e8 stato autore, con Maurizio Sangalli, di \"Vuoi Scommettere?\" in onda su Sky Sport 1 nel 2012.\nNel 2010 \u00e8 stato inviato nelle due trasmissioni televisive di Rai 3 \"Quelli di Caterpillar\" (giugno-luglio 2010) e \"Caternoster\" (settembre-dicembre 2010), condotte da Massimo Cirri e Filippo Solibello.\nCon Solibello per Rai 2 ha commentato la finale dell\"'Eurovision Song Contest 2012\" , replicando anche per il 2013 (con Natascha Lusenti) e le semifinali del 2014 e del 2015, trasmesse da Rai 4.\nPer il festival di Sanremo 2014, conduce con Solibello il Dopofestival, in streaming sul sito della Rai.\nNello stesso anno \u00e8 stato tra gli inviati di \"Quelli che il calcio\" su Rai 2.\nPer Rai 4 ha commentato con Solibello il concerto di apertura del Campionato europeo di Calcio 2016, le cerimonie di premiazione degli Emmy Awards 2016 e 2017 e dei BRIT Awards 2017.\nNel 2014, con Filippo Solibello, ha interpretato la voce fuori campo dello spettacolo teatrale \"Doppio Taglio\", di Cristina Gamberi, con la supervisione di Lucia Vasini, interpretato da Marina Senesi.\nEventi.\nHa condotto numerosi eventi dal vivo come la Caccia al Libro (per l'Associazione Italiana Editori) nel 1994, l'Extrafestival (per Radio Popolare) nel 2000-2001, Sentieri Acustici (per la provincia di Pistoia) nel 2006 e nel 2007, il Senigallia Fireworks Festival nel 2012 e, dal 2013 a svariati eventi nell'ambito dell\"'Overtime Festival\" (Macerata), \"Tipicit\u00e0\" (Fermo) e \"Tipicit\u00e0 in Blu\" (Ancona). Dal 2017 \u00e8 l'arbitro ufficiale del \"Pugilato Letterario\"\u2122. Il 1\u00ba maggio 2013 ha collaborato alla conduzione della XXIV edizione del Concerto del Primo Maggio affidata a Geppi Cucciari e trasmessa da Rai 3.\nIl poeta e l'autore.\nNel 1989 fonda con Gianni Micheloni e Antonio Pezzinga il gruppo di poesia ludico sperimentale \"Bufala Cosmica\" al quale si aggiunge nel 1990 Alessandra Berardi. Il gruppo si esibisce in reading live dal sapore ludico surreale e pubblica nel 1992 per Sperling &amp; Kupfer il volume di poesie \"Rime Tempestose.\" Nel 2013 per Eraclea Libreria Sportiva, Ardemagni pubblica \"Ininterrottamente Inter - Entomologia di un'epopea\" definito come il \"il pi\u00f9 dettagliato resoconto di una partita di calcio mai scritto\": la partita in questione \u00e8 Bayern-Inter, finale di Champions League 2010. Il secondo volume di poesie, questa volta come unico autore, \u00e8 la raccolta \"Irrimediabilmente Rime - Poesie a pedalata assistita,\" che esce per Edizioni Eraclea nel 2015\".\" Nel 2018 pubblica, sempre con Edizioni Eraclea, \"Ultime notizie della Rosetta - Milano, 1913 - Morte di una ragazza\": una ricostruzione della morte di Elvira Andrezzi, detta \"La Rosetta\". Prima ancora, nel 1998, con Lauro e Ferrentino, aveva pubblicato \"Pebbacco o devi morire\" per le edizioni di Comix, rivista con la quale aveva collaborato. Altre riviste con le quali ha collaborato sono \"Cuore\" e \"Gulliver\". "}
{"id": "940506", "revid": "838137", "url": "https://it.wikipedia.org/wiki?curid=940506", "title": "Settimana Internazionale di Coppi e Bartali", "text": "La Settimana Internazionale di Coppi e Bartali \u00e8 una corsa a tappe maschile di ciclismo su strada, che si svolge sulle strade dell'Emilia-Romagna, ogni anno nel mese di marzo. \u00c8 inserita nel calendario dell'UCI Europe Tour come prova di classe 2.1.\nStoria.\nLa Settimana Internazionale di Coppi e Bartali sorse nel 1984 come Settimana Ciclistica Internazionale, e fino al 1994 si svolse in Sicilia. Le edizioni 1996 e 1997 furono disputate in Sardegna, mentre dal 1999 si corre in Emilia-Romagna, prima con il nome di Memorial Cecchi Gori (negli anni 1999 e 2000), poi con il nome attuale. Assunse l'attuale programma di cinque giorni dall'edizione 2004.\nProprio nell'edizione 2004 venne ritirato il numero 145, vestito l'anno precedente da Marco Pantani che conquist\u00f2 in quella occasione l'ultimo podio della sua carriera nella tappa di Sassuolo dove fu battuto da Ruslan Ivanov in volata. La maglia fu liberata in volo da un nugolo di colombe bianche alla partenza della corsa, il 24 marzo del 2004 in una cerimonia tenutasi sul lungomare di Riccione. Nel primo giorno si svolsero due semitappe: la prima sul territorio comunale di Riccione mentre la seconda semitappa fu una cronometro a squadre a Misano Adriatico. Il secondo giorno si tenne la tappa Riccione-Faenza, il terzo la Finale Emilia-Finale Emilia, il quarto la Fiorano Modenese-Serramazzoni e la quinta ed ultima tappa la Castellarano-Sassuolo. La corsa venne vinta dall'italiano Giuliano Figueras.\nNel 2005 rimasero invariati il primo e secondo giorno di gara, il terzo giorno si svolse la tappa Finale Emilia-Sassuolo, il quarto la Casalgrande-Pavullo. Invariata la quinta ed ultima tappa. Franco Pellizotti fu il vincitore. La successiva vide invariato il primo giorno di gara, il secondo giorno si svolse la tappa Cervia-Faenza, il terzo la Scandiano-Fiorano Modenese, il quarto la Carpi-Finale Emilia e la quinta ed ultima fu la stessa dell'edizione 2005, la Castellarano-Sassuolo. A conquistare la vittoria fu Damiano Cunego. L'edizione 2007 si differenzi\u00f2 rispetto alle precedenti edizioni nella seconda tappa, la Castel San Pietro Terme-Faenza, la terza Scandiano-Serramazzoni e la quinta Casalgrande-Sassuolo e vide la vittoria di Michele Scarponi.\nOrganizzata dal Gruppo Sportivo Emilia di Adriano Amici, da qualche anno la Settimana Internazionale di Coppi e Bartali \u00e8 denominata anche \"Trofeo Banca Interprovinciale\", dal nome dell'Istituto bancario modenese che la supporta. Oltre che della Settimana Internazionale, Banca Interprovinciale \u00e8 sponsor anche del Giro dell'Emilia.\nAlbo d'oro.\n\"Aggiornato all'edizione 2021\"."}
{"id": "940509", "revid": "121315738", "url": "https://it.wikipedia.org/wiki?curid=940509", "title": "Rachid del Marocco", "text": "Biografia.\nQuando, alla morte del padre, il fratello maggiore Muhammad divenne re, egli assunse il titolo di principe ereditario, titolo che perse nel 2003 quando Muhammad VI ebbe il figlio maschio \"Moulay\" Hassan, passando al secondo posto nell'ordine di successione al trono.\nNel 1999 molti marocchini e analisti internazionali sostennero che il principe \"Moulay\" Rachid era pi\u00f9 preparato all'incarico di sovrano che suo fratello Muhammad e che questi potesse non avere un'adeguata esperienza per rapportarsi ai fondamentalisti.\nDopo gli studi primari e secondari presso il Royal College a Rabat e ottenere il Baccalaur\u00e9at nel giugno 1989, \u00e8 entrato all'Universit\u00e0 Mohammed V di Rabat per iniziare i suoi studi superiori in legge. Nel maggio 1993, il principe ha conseguito il Bachelor of Law (LL.B.), la specializzazione in diritto economico e sociale. Lo stesso anno, il principe ha ricevuto la sua licenza per esercitare la legge - Diritto Pubblico con la menzione \"molto buono\". Il 29 giugno 1995, il principe ha completato i suoi studi universitari e ha ricevuto un Master in Legge (LL.M.) in Scienze Politiche, con menzione \"molto buono\". La relazione sulla Bosnia \u00e8 stata oggetto della sua ricerca e la tesi che il principe ha presentato e sostenuto pubblicamente. Al fine di completare la sua formazione per la sua educazione post-laurea, nel novembre 1993, il Principe ha iniziato uno stage presso le Nazioni Unite a New York. Il 18 maggio 2001, il principe ha presentato la sua tesi di dottorato sulla Organizzazione della Conferenza islamica alla Universit\u00e9 Montesquieu-Bordeaux IV, che ha meritato una menzione specifica per la qualit\u00e0 del suo lavoro. Il 21 giugno 1996, il principe ha completato con successo le prove scritte e orali per la sua formazione post-laurea e ha ricevuto una laurea specialistica in Relazioni Internazionali , con menzione \"molto buono\".\nOltre all'arabo, il principe parla inglese, francese e spagnolo.\nNel luglio 1994, il principe Moulay Rachid \u00e8 stato promosso al grado di colonnello nella Marine royale. Nel luglio 2000, il principe \u00e8 stato promosso al grado di generale di brigata."}
{"id": "940511", "revid": "1573940", "url": "https://it.wikipedia.org/wiki?curid=940511", "title": "Tetrastichinae", "text": "Tetrastichinae , \u00e8 una sottofamiglia degli Eulofidi (Hymenoptera: Chalcidoidea) comprendente specie parassitoidi.\nDescrizione.\nI Tetrastichini hanno il mesoscuto provvisto di notauli ben delineati, stretti e profondi, con axille protese verso gli stessi. Tranne rare eccezioni, lo scutello \u00e8 sempre percorso longitudinalmente da due solchi paralleli mediani.\nLe ali anteriori hanno diverse setole sulla vena submarginale. Il raccordo fra la vena marginale e quella submarginale \u00e8 brusco e la vena postmarginale \u00e8 assente o marcatamente pi\u00f9 breve di quella stigmale.\nBiologia.\nI Tetrastichini sono in genere endoparassiti che si sviluppano a spese di uova, larve o pupe di insetti olometaboli generalmente minatori o galligeni (Ditteri, Imenotteri e Lepidotteri. Caso poco frequente fra i parassitoidi \u00e8 anche la parassitizzazione di Acari Eriofidi e Nematodi galligeni.\nFra i Tetrastichini si annoverano anche altri comportamenti: ectoparassiti, predatori oofagi, iperparassiti obbligati o facoltativi. Si riscontra anche il multiparassitismo con specie che possono arrivare a produrre centinaia o migliaia di individui su un solo ospite. Di particolare importanza \u00e8 la frequenza di rapporti di parassitoidismo altamente specifici.\nSistematica.\nI Tetrastichini rappresentano il raggruppamento pi\u00f9 numeroso nell'ambito degli Eulofidi, con oltre 1600 specie distribuite in circa 90 generi :"}
{"id": "940512", "revid": "287204", "url": "https://it.wikipedia.org/wiki?curid=940512", "title": "Vinigo", "text": ""}
{"id": "940514", "revid": "767487", "url": "https://it.wikipedia.org/wiki?curid=940514", "title": "Tatsumi Hijikata", "text": "\u00c8 stato il principale ideatore assieme a Kazuo Ohno del genere di danza performativa conosciuta con il nome di butoh (a volte \"but\u014d\"). A partire dal 1954, a seguito dell'incontro con Kazuo Ohno, cominci\u00f2 a prendere forma un nuovo modo di concepire il corpo e la rappresentazione del corpo in scena, che nel 1959 port\u00f2 alla presentazione dello scandaloso \"Kinjiki (Colori proibiti)\", tratto da un testo di Mishima.\nNel suo lavoro coreografico Hijikata fu un innovatore, in particolare nelle tecniche di movimento. La grande abilit\u00e0 nella costruzione espressiva del movimento lo portava a integrare suoni, dipinti, sculture e parole nel movimento stesso, non attraverso la loro esposizione ma attraverso l'interiorizzazione, ovvero la visualizzazione all'interno del sistema nervoso dell'interprete, in modo da generare una qualit\u00e0 di movimento che poteva essere sottile, luminosa, angelica e spirituale, oppure demoniaca, greve, grottesca e notturna, violenta e estrema."}
{"id": "940515", "revid": "83531", "url": "https://it.wikipedia.org/wiki?curid=940515", "title": "Palazzo del Tau", "text": "Il palazzo del Tau (in francese: \"palais du Tau\") \u00e8 un edificio che si trova a Reims, in Francia; esso fu sede dell'arcivescovo della citt\u00e0 ed \u00e8 associato ai re di Francia, la cui incoronazione si teneva nella vicina cattedrale di Notre Dame.\nStoria.\nNel VI e VII secolo il sito era ancora occupato da un'antica villa romana, che pi\u00f9 tardi venne trasformata in un palazzo carolingio. Il primo uso documentato del nome \"palazzo del Tau\" risale al 1131 e deriva dalla pianta dell'edificio, a forma della lettera greca tau.\nLa maggior parte dell'edificio originale \u00e8 scomparsa: la parte pi\u00f9 antica conservatasi fino ai giorni nostri \u00e8 la cappella, del 1207. L'edificio venne infatti quasi completamente ricostruito in stile gotico fra il 1498 e il 1509, per poi essere ulteriormente modificato fra il 1671 ed il 1710 da Jules Hardouin Mansart e Robert de Cotte, per assumere l'aspetto barocco che mostra oggi. Il 19 settembre 1914 venne danneggiato da un incendio, ma venne riparato solo dopo la fine della seconda guerra mondiale.\nIl palazzo del Tau era la residenza dei re di Francia prima di essere incoronati nella vicina cattedrale: in quell'occasione il re veniva vestito a palazzo prima della processione che lo avrebbe portato alla cattedrale; dopo la cerimonia, nel palazzo si teneva un banchetto. Il primo di cui si abbia notizia risale al 990, mentre l'ultimo si tenne nel 1825.\nDal 1972 il palazzo del Tau ospita il Mus\u00e9e de l'\u0152uvre, che contiene statue ed arazzi provenienti dalla cattedrale oltre a numerosi oggetti associati con le incoronazioni dei re francesi. Nel tesoro proveniente dalla cattedrale vi \u00e8 anche dell'oreficeria sacra e il pendente che viene ritenuto il talismano di Carlo Magno (sec. IX) ed il calice di san Remi (sec. XIII)\nNel 1991 il palazzo del Tau \u00e8 stato inserito nell'elenco dei patrimoni dell'umanit\u00e0 dell'UNESCO, insieme alla cattedrale di Reims ed all'abbazia di Saint-Remi. Esso \u00e8 visitato da circa 100.000 visitatori ogni anno."}
{"id": "940518", "revid": "697352", "url": "https://it.wikipedia.org/wiki?curid=940518", "title": "Martinelli", "text": ""}
{"id": "940519", "revid": "1793900", "url": "https://it.wikipedia.org/wiki?curid=940519", "title": "Soper (fiume)", "text": "Il fiume Soper, noto localmente come Kuujuaq, \u00e8 un fiume del Nunavut, Canada, che scorre nella parte meridionale dell'isola di Baffin.\nScorre per oltre 100\u00a0km e d\u00e0 vita al lago \"Soper\" prima di gettarsi nel Pleasant Inlet e quindi nell'oceano Atlantico.\n\u00c8 diventato parte del Canadian Heritage nel 1992."}
{"id": "940524", "revid": "125836096", "url": "https://it.wikipedia.org/wiki?curid=940524", "title": "La leggenda del re pescatore", "text": "La leggenda del re pescatore (\"The Fisher King\") \u00e8 un film del 1991 diretto da Terry Gilliam con Robin Williams e Jeff Bridges. Il titolo si riferisce alla figura leggendaria del Re Pescatore nel ciclo arturiano, dal quale il film trae molti altri elementi, in particolare quello della ricerca del Santo Graal.\nTrama.\nJack Lucas \u00e8 il pi\u00f9 celebre e salace deejay radiofonico di New York. Un giorno, rispondendo alla telefonata di un uomo che chiama spesso la sua trasmissione e che possiede una vita personale molto solitaria, con la sua invettiva contro lo stile di vita yuppie, lo spinge a compiere una strage in un locale della citt\u00e0 per poi togliersi la vita.\nTre anni dopo Jack, devastato dal rimorso, ha cambiato completamente vita: lavora infatti nel videonoleggio della sua nuova compagna Anne rifuggendo il pi\u00f9 possibile ogni contatto con le persone ed \u00e8 entrato in una spirale autodistruttiva. Una sera, dopo aver litigato con la donna ed essersi ubriacato, decide di togliersi la vita gettandosi nell'East River sotto al ponte di Brooklyn; un attimo prima di farlo, tuttavia, viene attaccato da due ragazzi che lo scambiano per un accattone: il peggio sembra inevitabile, ma a questo punto fa la sua comparsa Parry, un barbone che riesce ad allontanare i due.\nIl senzatetto conduce quindi Jack nella sala caldaie dove abita e, al suo risveglio, dimostra di essere un uomo intelligente ma anche affetto da allucinazioni, rivelando all'ex deejay che gli gnomi che vede glielo hanno indicato come l'eletto che lo aiuter\u00e0 a recuperare il Santo Graal e a sconfiggere il cavaliere rosso, la figura che lo terrorizza nelle sue visioni.\nJack, inizialmente, non vuole avere nulla a che fare con Parry e se ne va, ma, incrociando il custode del palazzo nella cui sala caldaie il barbone vive, scopre che questi, il cui vero nome \u00e8 Henry Sagan, era un eminente professore universitario la cui moglie \u00e8 stata uccisa sotto i suoi occhi durante la strage di cui Jack si sente colpevole. Quest'ultimo, quindi, decide di aiutarlo per liberarsi dal suo rimorso.\nParry mostra quindi a Jack Lydia, una giovane donna alquanto particolare di cui \u00e8 innamorato, e, grazie anche all'aiuto di Anne e degli altri barboni amici di Parry, i quali, nonostante la loro condizione e i loro vari problemi, insegnano delle importanti lezioni di vita a Jack, l'ex deejay riesce a farli incontrare e innamorare.\nProprio quando, tuttavia, la situazione sembra volgersi al meglio per tutti e quattro, Parry viene assalito e picchiato brutalmente dai due ragazzi che avevano attaccato Jack: l'uomo, in preda alle sue visioni, non tenta neppure di difendersi e cade in stato catatonico. Jack, allora, deciso a fare tutto ci\u00f2 che \u00e8 in suo potere per salvare quello che \u00e8 ormai diventato il suo migliore amico, recupera l'oggetto che Parry ritiene essere il Santo Graal, cio\u00e8 una coppa celebrativa vista nella foto della casa di un miliardario (in quel momento in procinto di avvelenarsi) di Manhattan, dopo essersi allontanato da Anne.\nParry riesce a risvegliarsi e a ritornare con Lydia, che non l'ha mai abbandonato, e Jack, ormai libero dai suoi demoni, dichiara tutto il suo amore ad Anne. Parry e Jack diventano amici inseparabili e si ritrovano sul prato di Central Park, nudi, a guardare le nuvole.\nProduzione.\nReduce dal costoso flop de \"Le avventure del barone di Munchausen\", Terry Gilliam decise di realizzare un'opera dal budget pi\u00f9 contenuto, senza effetti speciali e pi\u00f9 centrata sull'avventura umana. Per la prima volta il regista scelse di non firmare la sceneggiatura, affidata a Richard LaGravenese. Le riprese si sono svolte dal 21 maggio 1990 al 16 agosto dello stesso anno. Il film \u00e8 uscito negli Stati Uniti d'America il 20 settembre 1991.\nProdotto con un budget di 24 milioni di dollari, il film ha incassato oltre 41 milioni di dollari al botteghino statunitense.\nAccoglienza.\nIl sito Rotten Tomatoes gli ha dato una valutazione pari a 83% basandosi su 58 recensioni, con un punteggio medio di 7/10. Il consenso recita: \"Una strana ma interessante miscela di dramma, commedia e fantasy, \"La leggenda del re pescatore\" riesce a bilanciare le commoventi performance di Robin Williams e Jeff Bridges con l'universo tipicamente sopra le righe del regista Terry Gilliam\".\nPeter Travers di \"Rolling Stone\" scrisse che la pellicola \"ti trascina su onde di umorismo, dolore e romanticismo incantevole\"."}
{"id": "940527", "revid": "26630", "url": "https://it.wikipedia.org/wiki?curid=940527", "title": "Ulrico Hoepli", "text": "Biografia.\nJohannes Ulrich H\u00f6pli nacque da una famiglia contadina nel piccolo villaggio di Tuttwil (dal 1969 frazione del comune di W\u00e4ngi), nel Canton Turgovia, in Svizzera. A 14 anni lavor\u00f2 a Zurigo come garzone presso la libreria Schabelitz; si trasfer\u00ec successivamente in Germania a Lipsia e Breslavia, da dove trasfer\u00ec la propria attivit\u00e0 a Trieste. A il Cairo, in Egitto, fu incaricato dal kediv\u00e8 d'Egitto di riordinare un fondo bibliotecario. Nel 1870 rilev\u00f2 per corrispondenza la piccola libreria di Theodor Laengner a Milano, nella Galleria De Cristoforis, presso il Duomo, e si trasfer\u00ec nel capoluogo lombardo.\nLa libreria divenne rapidamente un punto di riferimento della borghesia colta milanese, che vi poteva trovare sia preziosi libri di antiquariato sia testi, in particolare scientifici e tecnici, in tutte le principali lingue europee.\nCarlo Hoepli, nipote del fondatore, trasfer\u00ec la sede in via Berchet ma la distruzione a seguito della seconda guerra mondiale di larga parte di Milano, porter\u00e0 ad un nuovo trasferimento della sede in Via Hoepli, inaugurata nel 1958.\nHoepli mor\u00ec a Milano, nella sua villa di via XX Settembre n. 2 dopo sessantuno anni di attivit\u00e0 editoriale ininterrotta.\nAll'Hoepli \u00e8 stato intitolato l'asteroide 8111 Hoepli.\nAttivit\u00e0 editoriale.\nSin dal 1871 Ulrico Hoepli affianc\u00f2 all'attivit\u00e0 libraria quella editoriale, con la nascita della casa editrice Hoepli, che inizi\u00f2 con la pubblicazione di una piccola grammatica francese, \"I primi elementi di lingua francese\" di G. S. Martin.\nLegatosi agli ambienti dell'Istituto Tecnico Superiore (che sarebbe diventato il Politecnico di Milano) e delle altre istituzioni scientifiche milanesi, come l'Osservatorio astronomico di Brera, il libraio-editore concep\u00ec un'importante operazione culturale: quella di rimediare alla povert\u00e0 dell'editoria scientifico-tecnica italiana, creando una collana di testi agili, destinati ai quadri tecnici dei quali lo sviluppo economico faceva intravedere un crescente bisogno. La collana dei manuali Hoepli inizi\u00f2 nel 1875 con il \"Manuale del tintore\" di Roberto Lepetit e il suo titolo pi\u00f9 famoso fu il \"Manuale dell'ingegnere\" di Giuseppe Colombo, uno dei protagonisti dell'industrializzazione lombarda, legato a Hoepli da profonda amicizia. Nella collana, che avrebbe contenuto pi\u00f9 di duemila titoli, i contenuti tecnici erano centrali ma non esclusivi: attorno ad essi era organizzato ogni campo del sapere, dalla storia della letteratura bizantina allo studio delle malattie mentali.\nOltre ai manuali la casa editrice pubblic\u00f2 anche opere di pregio, come la riproduzione del \"Codice Atlantico\" di Leonardo da Vinci e la monumentale \"Storia dell'Arte Italiana\".\nMecenatismo.\nUlrico Hoepli contribu\u00ec allo sviluppo culturale anche con il suo mecenatismo: in particolare nel 1921, fond\u00f2 la \"Biblioteca Popolare Ulrico Hoepli\" e nel 1930 don\u00f2 alla citt\u00e0 di Milano il planetario a lui oggi intitolato. Per la Svizzera cre\u00f2 la \"Fondazione Ulrico Hoepli\" il cui fine statutario \u00e8 quello di \"sostenere le istituzioni e iniziative di pubblica utilit\u00e0 o che si adoperino per promuovere le scienze e le arti in Svizzera\"."}
{"id": "940529", "revid": "57342", "url": "https://it.wikipedia.org/wiki?curid=940529", "title": "Mariuccia Medici", "text": "Biografia.\nNata da padre milanese e da madre svizzera di Novazzano, dopo una carriera di amatissima insegnante elementare per oltre 40 anni nel Canton Ticino, a Lugano, la Medici divenne una delle pi\u00f9 celebri e carismatiche interpreti del teatro popolare ticinese dal 1938, protagonista di serie televisive, drammi e commedie radiofoniche e lavori teatrali in lingua dialettale ticinese, tra le pi\u00f9 longeve di tutti i tempi. Celebre \u00e8 infatti la sua fama nel gi\u00e0 citato Canton Ticino, nei Grigioni, in Valtellina e in Insubria.\nA partire dai tardi anni sessanta ha recitato con diversi attori italiani, come Ernesto Calindri, Giuseppe Pambieri, Ugo Pagliai, Valeria Fabrizi e, in Svizzera, con Quirino Rossi. Ha contribuito alla nascita, nel 1999, del TEPSI, il \"Teatro Popolare della Svizzera Italiana\", di cui \u00e8 stata fino agli ultimi anni, la punta di diamante, la caratteristica pi\u00f9 celebre e amata dal pubblico, nel quale spiccano anche le presenze di altri celebri attori ticinesi, Yor Milano e Diego Gaffuri.\nIl 21 marzo 2007 ha dato l'addio alle scene, a novantasette anni, dopo una serata di festa in suo onore al Palazzo dei Congressi di Lugano. Nel 2008 ha comunque partecipato alla commedia dialettale di Vittorio Barino \"Ol segreto da la centenaria ovvero d\u00fc\u00fc amis com\u00e9 n\u00fcm\", in onda il 31 dicembre. Nel 2010, in occasione del suo centesimo compleanno, la RSI ha pubblicato il cofanetto \"Omaggio a Mariuccia Medici\", con 3 DVD contenenti le commedie \"Quattro b\u00fccer e \u2018na gazosa\", \"Felicita Colombo\" e \"Ri\u00fcnion da condominio\". La mattina del 23 febbraio 2012, cinque giorni dopo il suo centoduesimo compleanno, \u00e8 morta nella casa di riposo Casa Serena a Lugano.\nTeatro.\nTra i suoi lavori si ricordano:"}
{"id": "940535", "revid": "63363", "url": "https://it.wikipedia.org/wiki?curid=940535", "title": "Capossela", "text": ""}
{"id": "940542", "revid": "144796", "url": "https://it.wikipedia.org/wiki?curid=940542", "title": "John Moore", "text": "Biografia.\nNacque a Glasgow, figlio di John Moore, medico e scrittore. Studi\u00f2 presso la Glasgow High School ed all'et\u00e0 di undici anni fece con il padre e il duca di Hamilton, il suo \"Grand Tour\" in Europa visitando Francia, Italia e Germania, nel corso del quale fu inserito un soggiorno di due anni a Ginevra, dove John continu\u00f2 i suoi studi.\nNel 1776 si arruol\u00f2 nell'esercito britannico nel 51\u00b0 Foot con sede a Minorca. La sua prima campagna di guerra fu nel corso della guerra d'indipendenza americana come luogotenente sotto il comando del duca di Hamilton. Nel 1783 ritorn\u00f2 in Gran Bretagna e nel 1784 venne eletto al Parlamento britannico come membro per il territorio di Lanark, Selkirk, Peebles e Linlithgow, seggio che mantenne fino al 1790.\nNel 1787 divenne maggiore e pass\u00f2 per breve tempo al 60\u00b0 prima di tornare al 51\u00b0. Nel 1791, la sua unit\u00e0 venne assegnata al Mediterraneo ed egli fu coinvolto nelle campagne in Corsica e fu ferito a Calvi. Venne promosso colonnello e divenne aiutante generale di Sir Charles Stuart. Attriti fra Moore e il nuovo vicer\u00e9 di Corsica diedero luogo al suo richiamo e all'invio nelle Indie sotto sir Ralph Abercromby.\nNel 1798 venne nominato maggiore generale e fu destinato alla repressione della Rivolta irlandese del 1798. Il suo intervento personale nella battaglia di Foulksmills (20 giugno) consent\u00ec di riguadagnare il controllo della citt\u00e0 di Wexford, prevenendone il saccheggio. Anche se la ribellione venne schiacciata con la massima severit\u00e0, Moore dimostr\u00f2 la sua grande umanit\u00e0 rifiutandosi di perpetrare atrocit\u00e0.\nNel 1799 comand\u00f2 una brigata nella spedizione a Egmont-op-Zee, ma il suo esercito fu sconfitto in maniera decisiva ed egli stesso rimase gravemente ferito. Egli riprese poi il comando del 52\u00ba reggimento durante la campagna d'Egitto.\nRitorn\u00f2 in Inghilterra nel 1803, per comandare una brigata a Shorncliffe nel Kent vicino a Folkestone, dove speriment\u00f2 un innovativo regime di addestramento che diede vita al primo reggimento britannico di fanteria leggera. Egli aveva una reputazione di comandante umano, capace e formatore di soldati. \nQuando fu chiaro che Napoleone stava organizzando l'invasione della Gran Bretagna, Moore venne messo in carico alle truppe destinate alla difesa costiera fra Dover e Dungeness.\nMoore prese il comando delle forze britanniche nella penisola iberica a seguito del richiamo dei generali Burrard, Dalrymple e Wellesley che parteciparono alla Convenzione di Sintra. Quando Napoleone arriv\u00f2 in Spagna con 200.000 uomini, Moore, informato dell'ennesima rivolta di Madrid e dell'arrivo delle truppe del generale spagnolo La Romana (circa 15.000 uomini ben addestrati), invert\u00ec la marcia e si diresse verso le posizioni isolate del generale Soult, allo scopo di sconvolgere i piani di Napoleone e ritardare le operazioni francesi previste nel sud della Spagna e in Portogallo. Sorprese cos\u00ec due reggimenti di Soult a Sahagun, mettendoli in rotta. Informato di quanto successo a Sahagun, Napoleone sospese i previsti movimenti di truppe destinate a Siviglia e le mise a caccia di Moore, dei cui movimenti (e della consistenza di truppe) poco sapeva, anticipato dalla divisione del generale Dumas che da Burgos si era gi\u00e0 mosso. Raggiunto il suo scopo e sapendo di non poter affrontare i francesi che gli davano la caccia, per la sua manifesta inferiorit\u00e0 numerica, Moore si diresse verso La Coru\u00f1a ove sperava di reimbarcare su navi inglesi il suo piccolo esercito. Sfugg\u00ec cos\u00ec ai francesi fino a Benavente, dove riusc\u00ec a sconfiggere i reparti della Guardia imperiale e a catturare il loro comandante, generale Lefebvre-Desnouettes, che l'avevano sorpreso. La successiva marcia verso il mare fu un vero calvario per Moore, ma anche un capolavoro di tenacia e determinazione. Giunto a La Coru\u00f1a il giorno 11 gennaio 1809, dovette attendere il 14 per veder giungere le imbarcazioni che avrebbero portato in salvo il suo esercito. Moore stabil\u00ec una posizione difensiva sulle colline fuori della citt\u00e0 e fu attaccato il giorno dopo dalle truppe di Soult, quando gi\u00e0 buona parte degli uomini si era imbarcata. Moore resistette agli attacchi francesi riuscendo a infliggere al nemico perdite di oltre un migliaio di uomini. L'imbarco era quasi al termine quando Moore fu colpito da una palla di cannone. Egli sopport\u00f2 con grande coraggio le lunghe ore dell'agonia e venne seppellito nei bastioni della citt\u00e0; il suo funerale fu celebrato da Charles Wolfe in un poema molto conosciuto, \"La sepoltura del signor John Moore a Coruna\".\nNella sua citt\u00e0 natale di Glasgow, egli \u00e8 commemorato da una statua sita in George Square, e in Inghilterra da un monumento nella St Paul's Cathedral e una statua equestre a Shorncliffe nel Kent. Risultano intitolate al suo nome la High School di Glasgow e la Queen Victoria School di Dunblane."}
{"id": "940544", "revid": "767487", "url": "https://it.wikipedia.org/wiki?curid=940544", "title": "Jorge Drexler", "text": "Biografia.\n\u00c8 nato a Montevideo da una famiglia di origine tedesca, ed \u00e8 cresciuto nella sua citt\u00e0 natale, nella quale ha studiato fino a conseguire la laurea in medicina.\nL'esperienza vissuta durante la dittatura, che colp\u00ec l'Uruguay dal 1973 al 1985, viene ricordata anche nella canzone \"Aquellos Tiempos\" (dall'album \"Frontera\").\nNonostante i suoi studi, ha scelto di dedicarsi sempre di pi\u00f9 alla musica fino alla pubblicazione del suo primo album (\"La luz que sabe robar\") nel 1992.\nDa quel momento ha cominciato ad attirare su di s\u00e9 le attenzioni di vari musicisti e critici, fino a quando, nel 1995, si \u00e8 trasferito in Spagna, dove vive tuttora.\nNel 2004 ha scritto la canzone \"Al otro lado del r\u00edo\" per il film \"I diari della motocicletta\", con la quale vince l'Oscar come miglior canzone. Per motivi non meglio definiti, molto probabilmente di natura politica, all'ultimo momento si decide di non farlo cantare dal vivo, ma di far interpretare la sua canzone all'attore Antonio Banderas.\nNel 2006 ha pubblicato l'album \"12 segundos de oscuridad\" e nel 2011 \"Amar la trama\".\nStile.\nDall'inizio della sua carriera Jorge Drexler \u00e8 stato capace di fare uso di molti generi musicali: ha saputo infatti mescolare molto abilmente nelle proprie canzoni i generi tipici del proprio paese (candombe, murga, milonga), con la musica pop, l'elettronica, il jazz e la bossa nova. I testi delle sue canzoni affrontano temi molto diversi tra loro: molti sono legati al suo paese e portano all'ascoltatore tutta la malinconia e la tristezza tipica degli Uruguagi.\nNegli anni ha saputo migliorarsi fino a giungere alla consacrazione nel 1999 con il disco \"Frontera\". \u00c8 un disco che presenta tanto pezzi orecchiabili, come la stessa title-track \"Frontera\", quanto canzoni pi\u00f9 complesse, tra cui la suggestiva \"El sur del sur\". Oltre a queste sono da ricordare \"Memoria del cuero\", legata al ritmo del candombe, la dolce \"Alto el fuego\", \"Aquellos tiempos\", che parla del termine della dittatura, e l'ultima canzone dell'album \"Camino a La Paloma\", un malinconico ricordo delle estati che lo stesso Drexler passava quando era ragazzo a La Paloma, una localit\u00e0 di mare dell'Uruguay.\nNel 2001 ha pubblicato l'album \"Sea\": da ricordare i brani \"Sea\", \"Nada Menos\" e \"Un pais con el nombre de un rio\", canzone che parla dell'Uruguay.\n\u00c8 del 2005 \"Eco\", a cui far\u00e0 seguito \"Eco2\", che contiene tre nuovi brani rispetto al primo album. Da questo \u00e8 tratta una delle sue canzoni pi\u00f9 conosciute: \"La milonga del moro judio\", che parla del medio oriente attraverso le riflessioni di un \"moro judio\". Oltre a questo vanno citati \"Eco\", \"Todo se transforma\" e \"Don de fluir\".\nIl suo penultimo album, \"12 segundos de oscuridad\" (2006), \u00e8 stato in parte registrato in Uruguay. Pare che Jorge, nonostante continui a vivere in Spagna, senta sempre molto forte il legame con il suo paese d'origine, tanto che la maggior parte delle canzoni di questo album le ha scritte mentre si trovava in Uruguay. La prima canzone \"12 segundos de oscuridad\" viene concepita a Cabo Polonio, un luogo ameno e solitario che si trova nel nord est dell'Uruguay: l\u00ec Jorge, osservando il faro che d\u00e0 sull'Atlantico, nota che quei dodici secondi di oscurit\u00e0 che intercorrono tra un giro e l'altro della luce, sono un momento magico, durante il quale bisogna saper aspettare, avere pazienza e probabilmente questi 12 secondi sono molto pi\u00f9 importanti della luce stessa.\nAncora di questo album vanno ricordate le canzoni \"Transoceanica\", \"Hermana duda\" e \"Soledad\". Interessanti le contaminazioni dall'elettronica presenti in certi pezzi che non stonano con il contesto nel quale sono inseriti.\nNel 2011 ha pubblicato il suo ultimo progetto di inediti, \"Amar la trama\", nel quale Drexler racconta tutto il suo amore per il \"fare il percorso\" come unico vero strumento di conoscenza. Registrato in soli quattro giorni davanti a un pubblico selezionato il disco \u00e8 a met\u00e0 tra un album in studio e un live. Ospiti Ben Sidran, Jos\u00e9 Carmona e Leonor Watling.\nNel 2012 ha partecipato nel brano \"Diario di una caduta\" all'album \"Respiro\" del cantautore italiano Joe Barbieri."}
{"id": "940546", "revid": "92723", "url": "https://it.wikipedia.org/wiki?curid=940546", "title": "Giovanni Amadeo Francesco di Paola Thugut", "text": "Anche noto come Johann Amadeus Francis de Paula Freiherr von Thugut, fu cancelliere dell'imperatore d'Austria, (con il titolo di \u201cCapo del Consiglio di Stato\u201d) dal marzo 1793 al 1800.\nOrigini.\nNacque a Linz, figlio legittimo di Johann Thugut, un tesoriere dell'esercito, e di Eva Maria M\u00f6sbauer, figlia di un mugnaio di un borgo vicino a Vienna. Il bisnonno paterno era originario di \u010cesk\u00e9 Bud\u011bjovice nella Boemia meridionale. Negli anni del successo, egli soleva descriversi come il \"figlio del mugnaio\". Il padre mor\u00ec dopo non molti anni e il figlio vene affidato alla istituzione pubblica, durante il regno dell'imperatrice Maria Teresa. Nel 1752 venne ammesso all'istituto viennese di lingue orientali.\nEsordi.\nLa lunga ambasciata a Costantinopoli.\nNel 1754 venne ammesso al ministero degli esteri di Vienna, come interprete, ed inviato, come aiuto interprete, alla ambasciata di Costantinopoli presso la Sumblime Porta. Nel 1757 divenne interprete. Dal 1769 venne promosso incaricato d'affari, nel 1770 \u2018Residente\u2019 e tratt\u00f2 la cessione della Piccola valacchia, ed una compensazione in denaro, nel quadro delle generali consultazioni diplomatiche che portarono alla prima spartizione della Polonia. Nel 1771 divenne 'nunzio', sempre a Costantinopoli. Nel corso della guerra russo-turca 1768 - 1774 quando, nel 1772 venne stipulata la Tregua di Fokschani, Thugut soddisfece pienamente le aspettative del cancelliere Kaunitz, tanto da meritarsi da Maria Teresa la nobilitazione a cavaliere. Il 7 maggio 1775 si assicur\u00f2 un accordo particolare con l'Impero Ottomano che garant\u00ec a Vienna l'acquisizione della Bucovina.\nInviato speciale a Napoli e Berlino e Varsavia.\nDopo il 1775 venne inviato a Napoli per una missione diplomatica. Nel 1778 venne inviato da Maria Teresa a Berlino per negoziare con Federico il Grande la fine della Guerra di successione bavarese. Nel 1780 venne inviato a Varsavia.\nUn lungo soggiorno privato in Francia.\nNel 1783 fece richiesta di congedo e si trasfer\u00ec, per quattro anni, a Parigi. Tale soggiorno inspess\u00ec le voci di un suo coinvolgimento in un episodio ambiguo: quando era delegato a Costantinopoli, certamente egli accett\u00f2 una pensione di 13.000 lire, un brevetto di tenente-colonnello e la promessa di asilo in caso di necessit\u00e0 da Luigi XV, re di Francia. Alla morte di Luigi XV anzi, pare abbia richiesto di trasferirsi al servizio della Francia, sinch\u00e9 Luigi XVI prefer\u00ec perpetuargli la pensione e lasciarlo al suo posto. Su tutto questo, negli anni successivi, si bas\u00f2 una delle pi\u00f9 insistenti accuse al Thugut, negli anni in cui, dopo la grande rivoluzione, la Francia era passata da principale alleato a grande nemico degli Asburgo.\nA quelle polemiche risaliva la relazione completa che Thugut dovette rendere all'imperatore Francesco II (sul trono dal marzo 1792). \u00c8 impossibile accertare la consistenza di tali accuse, ma \u00e8 certo che il cancelliere Kaunitz approv\u00f2 sempre l'operato del suo inviato a Costantinopoli e, per otto lunghi anni, Francesco II non gli fece mancare la sua fiducia. Quel che \u00e8 certo inoltre \u00e8 che a Parigi invest\u00ec gran parte della propria fortuna. Gli and\u00f2 male, se \u00e8 vero che, con lo scoppio della rivoluzione, perse l'intero investimento. Si \u00e8 potuto affermare che tale episodio ebbe una certa influenza nel determinare il suo feroce anti-giacobinismo.\nAmbasciatore a Napoli.\nNel 1787-89 fu ambasciatore a Napoli, mettendosi in luce presso la regina Maria Carolina, moglie di Ferdinando I di Borbone. Sicuramente seppe conquistarne la fiducia: ci\u00f2 che gli giov\u00f2 assai, in quanto la regina era figlia di Maria Teresa, sorella di Maria Antonietta e, soprattutto, zia del futuro imperatore Francesco II.\nInviato speciale a Bucarest.\nNel 1790 venne inviato da Giuseppe II a Bucarest, formalmente quale consigliere dell'hospodar di Valacchia, in realt\u00e0 come ambasciatore per negoziare con i Turchi la conclusione della guerra austro-russo-turca, iniziata nel 1787. Qui negozi\u00f2 il Trattato di Sistova (cittadina bulgara, giusto al di l\u00e0 del Danubio) che pose fine al conflitto (seguito, alcuni mesi pi\u00f9 tardi, dal Trattato di Iassy, tra Turchia e Russia).\nLa Rivoluzione francese.\nInviato speciale sul fronte del Reno.\nDal 1790 al 1792 fu tra Parigi e la provincia austriaca del Belgio. Qui ebbe un ruolo nel coordinare le relazioni di Maria Antonietta con Mirabeau, il principale difensore della casa reale, morto improvvisamente il 2 aprile 1791. Anche se, di fronte alla segretezza dell'incarico, taluni lo descrissero pi\u00f9 che altro impegnato a cercare di recuperare gli investimenti perduti. Al suo ritorno, nel 1792, venne nominato addetto diplomatico presso il feldmaresciallo di Coburgo, comandante della armata alleata sul fronte del Belgio.\nEgli raggiungeva la sua vecchia conoscenza, il conte di Mercy-Argenteau, gi\u00e0 ambasciatore plenipotenziario austriaco a Parigi, dal 1766 alla rivoluzione (nel 1770 aveva combinato le nozze fra Luigi XVI e Maria Antonietta) ed ora governatore del Belgio austriaco. La pessima conduzione della tentata invasione della Francia lo spinse a presentare una durissima relazione a Francesco II a Vienna, il 27 dicembre 1792. L'imperatore dovette esserne soddisfatto, dal momento che lo nomin\u00f2, il 19 gennaio 1793, suo inviato speciale presso lo stesso quartier generale. Si disse che l'ordine di ripartenza fosse legato al desiderio del ministro degli esteri, conte Cobenzl di allontanare un potenziale concorrente.\nMinistro degli esteri.\nThugut, tuttavia, non part\u00ec mai. Dal momento che in quei giorni, profittando dell'impegno dell'Austria sul fronte francese, Russia e Prussia completarono da sole la seconda spartizione della Polonia. Ci\u00f2 spiaque moltissimo a Francesco II che a marzo fece dimettere il Cobenzl e il 25 marzo 1793 nomin\u00f2 Thugut nuovo ministro degli esteri. Vienna tent\u00f2 addirittura di approfittare delle difficolt\u00e0 incontrate dalle due potenze ad ottenere il consenso della dieta polacca alle mutilazioni territoriali subite, sinch\u00e9 Thugut si trov\u00f2 alle soglie di una nuova guerra contro la Prussia. Essa venne impedita unicamente dalla urgenza della guerra con la Francia. Quando il successivo anno mor\u00ec il vecchio cancelliere Kaunitz (gi\u00e0 superiore del Thugut e cancelliere ininterrottamente dal 1753) Thugut lo sostitu\u00ec. Si disse che gli avesse molto giovato la protezione della sua antica ospite, Maria Carolina di Napoli.\nLa generale ostilit\u00e0 dell'aristocrazia.\nLa sua nomina venne accolta con generale freddezza dall'alta aristocrazia austriaca, che percepiva se stessa, a ragione, come il miglior sostegno della corona e si aspettava in cambio un'adeguata influenza sulle maggiori decisioni di Stato. Thugut d'altra parte non faceva nulla per compiacerli: di fronte ai suoi altolocati collaboratori, ogni volta che poteva, ricordava di essere \u2018figlio del mugnaio\u2019. Gli avversari ricambiavano sostenendo che il patronimico derivasse da \"Thunichtgut\", o \"Thenitguet\" (\"non molto buona\"), e fosse stato trasformato in \"Thugut\" (\"fa il bene\") da Maria Teresa. Un'alterazione alternativa era l'italianizzazione \"Tunicotta\". Celibe, estraneo alla vita di societ\u00e0, Thugut contava esclusivamente sulla fiducia dell'imperatore. Sono probabilmente vere le voci che affermavano come egli non si consigliasse con nessuno, che trattasse personalmente tutte le pratiche confidenziali, riferendone direttamente all'imperatore.\nLa fiducia dell'Imperatore.\nI tempi d'altra parte erano assai agitati: Francesco II, succeduto solo il 1\u00ba marzo 1792 al padre Leopoldo II, aveva maturato convinzioni profondamente anti-francesi e reazionarie, ulteriormente inaspritesi, il 16 ottobre 1793, quando venne ghigliottinata a Parigi sua zia Maria Antonietta ed abbandonato ad un impietoso destino il di lei figlio Luigi Carlo. Il monarca dovette fortemente apprezzare il Thugut, che gli storici socialisti austriaci descrivono come un uomo brutale, che conosceva un unico obiettivo: la estirpazione della \u2018ribellione\u2019 all'ordine costituito, in Francia come in Austria.\nIl fronte interno.\nSul fronte interno, nel gennaio 1793, venne richiamato un vecchio capo di polizia Pergen con poteri rafforzati. Gli era stato affiancato un alto aristocratico, il conte Saurau, che era disposto a servire da efficiente e fedele esecutore. Essi instaurarono quello che venne poi definito un vero e proprio \u2018regime di polizia\u2019: inasprita la censura, istituito un separato ministero di polizia dotato di poteri assai pi\u00f9 ampi del recente passato, formata una organizzazione di agenti segreti e \u2018provocatori\u2019. La repressione culmin\u00f2 nella scoperta di una supposta congiura anti-governativa che avrebbe coinvolto non figure di secondo piano, bens\u00ec notabili di spicco dell'esercito, della cultura o della nobilt\u00e0 (ad esempio lo Hebenstreit ed il Riedel), gi\u00e0 conosciute per non essere perfettamente allineate alla politica governativa. Nacquero cos\u00ec quelli che vengono ricordati come i \u2018Processi Giacobini' (Jakobinerprozess), che servirono allo scopo di intimidire i sudditi austriaci e, soprattutto, ungheresi.\nLe priorit\u00e0 di politica estera.\nSul fronte esterno Thugut persegu\u00ec con tenacia lo sforzo bellico contro la Francia rivoluzionaria, anche di fronte allo scemare del consenso popolare, quando la guerra cominci\u00f2 ad andare per le lunghe, n\u00e9 si registravano memorabili successi. In tali circostanze Thugut merit\u00f2 il soprannome di \u2018barone della guerra\u2019 (\"Kriegsbaron\"). La seconda priorit\u00e0 del suo cancellierato fu la costante ostilit\u00e0 nei confronti della pur alleata Prussia. Vienna non poteva certo dimenticare le lunghe guerre di Maria Teresa con Federico il Grande, n\u00e9 il pi\u00f9 recente sgarbo subito con la seconda spartizione della Polonia. A tali elementi oggettivi si sommava, probabilmente, un radicato sentimento di rivincita, ereditato dal vecchio cancelliere Kaunitz.\nLa terza priorit\u00e0 era anch'essa \u2018tradizionale\u2019 e prevedeva che il primo dovere di un cancelliere fosse accrescere i confini dell'Impero, anche a spese degli alleati, ed anche in assenza di accettabili pretese. In particolare, Thugut immaginava che il premio per la guerra alla Francia fosse il predominio austriaco sulla Germania e sull'Italia. Le circostanze gli permisero di esercitare tali ambizioni unicamente sull'alleata Repubblica di Venezia.\nLe vicende belliche.\nLa terza spartizione della Polonia.\nIl sopravvissuto regno di Polonia tent\u00f2 il riscatto a partire dal marzo 1794, sotto la guida del generale Kosciusko, reduce, fra l'altro, dalla guerra d'indipendenza americana. Egli ricevette qualche appoggio francese e cacci\u00f2 i russi da Varsavia. La situazione gli fu momentaneamente favorevole, in quanto: (i) Caterina di Russia aveva spostato grandi truppe al confine turco, in vista di una nuova guerra, (ii) Federico Guglielmo di Prussia si era impegnato con il primo ministro britannico Pitt (primo trattato dell'Aia del 19 aprile 1794), in cambio di un forte sussidio, ad inviare oltre 60.000 uomini alla liberazione del Belgio, (iii) Thugut, da parte sua, riconobbe i passati ingrandimenti della Prussia in Polonia, in cambio della promessa di restituzione del Belgio conquistato dai francesi. (iv) tutto sembrava pronto, tanto che Francesco II in persona si era portato sul Reno.\nFrancesco II era appena giunto, che la notizia della sollevazione polacca scombussol\u00f2 ogni piano. Non certo per l'entit\u00e0 della minaccia militare, quanto semmai per la debolezza della ribellione: Berlino desiderava non concedere a San Pietroburgo l'occasione di agire sola su un teatro assai pi\u00f9 facile del Belgio ove, d'altronde, avrebbe potuto ottenere terre piuttosto che sussidi; mentre Thugut non poteva certo ripetere la politica che era costata il posto al Cobenzl. L'offensiva sul Belgio venne naturalmente rimandata. Al feldmaresciallo Federico di Sassonia-Coburgo venne dato ordine di risparmiare il suo esercito, mentre Thugut comunicava al Pitt che l'onere di difendere la provincia austriaca toccava alle potenze marittime.\nIl primo a muovere fu Federico Guglielmo: egli trasfer\u00ec l'intero esercito dal Reno (ove venne lasciato solo un corpo di osservazione) contro la Polonia. Il 6 giugno i prussiani sconfissero i Polacchi a Rawka, costrinsero Kosciusko a ritirarsi su Varsavia ed occuparono Cracovia. Ci\u00f2 che costrinse Thugut (Vienna considerava la citt\u00e0 parte della sua sfera di influenza) ad intervenire con 20.000 uomini. Kosciusko resistette abbastanza da indurre Federico Guglielmo a rinunciare all'assedio di Varsavia ma, il 10 ottobre 1794, venne sconfitto a Maciejowice e fatto prigioniero dai Russi del Suvorov, che poi presero e saccheggiarono Varsavia il 5 novembre. Berlino dovette ammettere la preponderanza russa e, proprio in quell'ottobre, si vide tagliate le prospettive ad ovest, con la denuncia, da parte del Pitt del primo trattato dell'Aia. Ai ministri di Federico Guglielmo] (l'Haugwitz e il toscano Lucchesini) non rest\u00f2 altra alternativa che concludere con la Francia, il 1\u00ba aprile 1795, la Pace di Basilea.\nAl termine del conflitto (trattato del 24 ottobre 1795), Thugut, aveva lavato l'onta della seconda spartizione ed ottenuto la Polonia meridionale fino quasi a Varsavia, con Cracovia e Lublino. Ma nel frattempo i francesi avevano assoggettato (16 maggio) l'intera riva sinistra del Reno e i Paesi Bassi, trasformati nella Repubblica Batava. Thugut inoltre aveva perso l'alleanza della Prussia, seguita, nel corso del 1795, da Sassonia ed Assia, Spagna e Portogallo, Parma e dal Papa. Vienna era ora sola, insieme al Regno di Sardegna ed alla lontana Inghilterra a fronteggiare la prossima offensiva francese.\nLa fine della guerra della 1\u00aa Coalizione anti-francese.\nDopodich\u00e9 le operazioni belliche subirono un arresto, con i francesi impegnati a riorganizzarsi, e Thugut in attesa di chiarire le intenzioni della Prussia. Ad esempio, nel corso del 1795, il feldmaresciallo austriaco Clerfayt (succeduto, nel 1794 al Coburgo), comandante dell'armata del Reno, aveva sconfitto Jourdan a H\u00f6chst e spezzato l'assedio francese (il 29 ottobre) a Magonza. Thugut per\u00f2, probabilmente preoccupato di chiarire il contesto delle alleanze, non approv\u00f2 la sua azione offensiva e ne provoc\u00f2 le dimissioni.\nNei primi mesi del 1796 egli ottenne le garanzie sperate, con l'adesione di Berlino agli accordi gi\u00e0 sottoscritti con San Pietroburgo, che assentivano allo scambio del Belgio austriaco con l'indipendente Baviera (cui gi\u00e0 aveva mirato l'imperatore Giuseppe II). Tutto era condizionato alla felice conclusione della guerra alla Francia e infatti non si realizz\u00f2 mai. Ma perlomeno si poteva essere certi che Federico Guglielmo non avrebbe pugnalato Francesco II alle spalle.\nLa successiva condotta della guerra si infranse contro l'apparire in scena del giovane generale Buonaparte: in un batter d'occhio la sua armata d'Italia spazz\u00f2 la Lombardia, port\u00f2 e concluse l'assedio di Mantova e sfond\u00f2 il fronte verso il Veneto. Il 17 ottobre 1797, ai preliminari di pace di Campoformio ed al successivo Congresso di Rastatt, Thugut dovette rinunciare alla Lombardia ed al resto d'Italia, ma acquistava Venezia.\nDue anni di pace.\nNel quadro del Campoformio, Napoleone I pretese esplicitamente le sue dimissioni da ministro degli Esteri, che ottenne. Sicuramente incise anche la crescente ostilit\u00e0 interna. Thugut tuttavia poteva sempre vantare, in compensazione della perdita del Belgio, di Milano e della supremazia in Italia, l'acquisizione di Cracovia e Venezia. Tant'\u00e8 vero che, nel breve periodo fra la prima e la seconda coalizione, egli venne \"confinato\" al posto di commissario con \u2018pieni poteri\u2019 nella gestione delle nuove province venete e dalmate. Mentre il Cobenzl riprendeva il controllo della amministrazione centrale, con intenzioni decisamente pi\u00f9 pacifiche verso il Buonaparte. Poteva tuttavia contare sul sostegno del 'partito della guerra che faceva perno sulla Gran Bretagna, che ne apprezzava la determinazione anti-francese, e godeva di grande influenza, in virt\u00f9 degli ampi sussidi versati all'Impero.\nLa seconda coalizione anti-francese.\nLa seconda \"chance\" si manifest\u00f2 nel 1799, quando Napoleone si assent\u00f2, impegnato nella Egitto, con la flotta distrutta ad Abukir. Subito Thugut riebbe il ministero degli esteri, ma non ebbe maggior fortuna. Per il comando degli eserciti imperiali, Thugut aveva pensato a due comandanti che si erano distinti nelle campagne dei Paesi Bassi austriaci del 1793-95: l'Arciduca Carlo per l'armata del Reno, il principe Federico d'Orange-Nassau per l'armata d'Italia. Quest'ultimo giunse in effetti a Padova ma qui improvvisamente mor\u00ec, il 6 gennaio 1799, a causa di un'infezione. Ci\u00f2 implic\u00f2 il passaggio del comando al primo assistente, il meno brillante Michael Melas.\nQuesti, affiancato dalle truppe del russo Suvorov, dopo una serie iniziale di successi che costrinsero i francesi del Joubert ad abbandonare le repubbliche giacobine italiane, dovette subire, il 14 maggio dell'anno successivo, la clamorosa sconfitta a Marengo, ad opera del redivivo Buonaparte. In seguito al Melas successe Bellegarde, che non seppe ottenere risultati migliori del predecessore. Nel frattempo l'altro grande generale francese, il Moreau, sfond\u00f2 anche sul fronte tedesco, alla battaglia di Hohenlinden del 3 dicembre 1800.\nIl ritiro a vita privata.\nL'agonia austriaca si concluse nel febbraio 1801 con la pace di Lun\u00e9ville. Essa non fu troppo sfavorevole all'Austria, che confermava le condizioni di Campoformio. Ma il fallimento bellico comport\u00f2 le dimissioni del Thugut, che termin\u00f2 la propria carriera politica. Il 27 marzo 1801 egli si ritir\u00f2 a vita privata e lasci\u00f2 Vienna per Pressburgo. Pi\u00f9 tardi, torn\u00f2 nella capitale austriaca dove visse ritirato, sino alla morte, avvenuta quasi tre anni dopo la caduta definitiva di Napoleone.\nSintesi del giudizio storico.\nLa velleitariet\u00e0 degli obiettivi di politica estera.\nGli obiettivi di politica estera del Thugut erano, in parte, confliggenti. Ad esempio:\nIn generale, Thugut era convinto di portare avanti la tradizionale politica imperiale, sulla scia del Kaunitz. In realt\u00e0 stava piuttosto seguendo l'esempio di Federico il Grande, il grande cinico ed amorale sovrano che aveva fatto grande la Prussia. Tale atteggiamento poteva essere fatto proprio da un paese marginale, non dalla potenza centrale dell'alleanza. Esso apparve quindi troppo spregiudicato, tanto da diffondere in Europa il convincimento che l'Austria stesse battendosi esclusivamente per se stessa, piuttosto che per il comune obiettivo della guerra anti-rivoluzionaria. Una lucida testimonianza di tale sentimento traspare dalla corrispondenza del grande diplomatico sardo Joseph de Maistre.\nMa le pecche maggiori furono: (i) l'eccessiva vastit\u00e0 delle ambizioni, che spaziarono dalla Polonia, alla Germania, all'Italia, (ii) la presunzione di sconfiggere un genio quale Napoleone senza il determinato sostegno di Prussia e Russia. Il secondo errore venne ripetuto dallo Stadion nel 1809, ai tempi della Sollevazione Austriaca che port\u00f2 alla terribile sconfitta di Wagram. Ma non dal Metternich, il quale non entr\u00f2 in guerra se non dopo Prussia, Russia e Gran Bretagna e, al Congresso di Vienna, seppe limitare le proprie pretese alla supremazia in Italia e ad un condominio austro-prussiano in Germania, mentre cedeva quasi l'intera Polonia alla Russia.\nLa memoria.\nCome detto, in Austria si \u00e8 conservata soprattutto la memoria di un uomo brutale, legata ai Processi Giacobini e all'enfasi attribuita all'estirpazione della rivoluzione. In effetti, alcuni dei suoi atti si caratterizzarono per la loro grande brutalit\u00e0, con particolare riferimento all'agguato da lui ordinato ai danni degli inviati francesi al Congresso di Rastatt, nell'aprile 1799.\nThugut non fu particolarmente favorito dall'aspetto esteriore e dall'espressione sempre \u201cderisoria, piena di odio e maligna\u201d (confermati dall'unico ritratto sicuramente attribuibile), che lo fece descrivere, via via, quale una sorta di Mefistofele, un favorito di Luigi XV, un \u2018tiranno italiano\u2019 della peggior specie. In Italia lo si dovrebbe ricordare, soprattutto, come il killer della Repubblica di Venezia anche se tale ruolo viene associato, sulla scia delle Ultime lettere di Jacopo Ortis, alla persona del solo Napoleone, mentre le vicende interne dell'Impero Austriaco vengono solitamente trascurate, quasi si trattasse di un monolite insondabile. Degli statisti austriaci si ricorda ancora, e malamente, il Metternich."}
{"id": "940550", "revid": "139562", "url": "https://it.wikipedia.org/wiki?curid=940550", "title": "Johann Amadeus Francis de Paula Thugut", "text": ""}
{"id": "940551", "revid": "196390", "url": "https://it.wikipedia.org/wiki?curid=940551", "title": "Rafiq Hariri", "text": ""}
{"id": "940554", "revid": "92723", "url": "https://it.wikipedia.org/wiki?curid=940554", "title": "Porta Salaria", "text": "La Porta Salaria consentiva alla via Salaria il passaggio attraverso le Mura aureliane. Fu demolita nel 1921 per migliorare la viabilit\u00e0 di Roma, con la creazione di piazza Fiume.\nSebbene sia attestato il nome di \"Porta Sancti Silvestri\", in quanto la via Salaria porta alle Catacombe di Priscilla, ove papa Silvestro I era sepolto, a differenza di molte altre porte, la Salaria non ricevette un nome cristiano durante il Medioevo, probabilmente perch\u00e9 il traffico sulla via Salaria, importante arteria per il trasporto di sale, era ancora notevole, e questa caratteristica della via era ancora predominante su qualsiasi altra utilizzazione della stessa.\nStoria.\nStoria antica.\nInclusa nell'originario tracciato voluto dall'imperatore Aureliano (270-275), la Porta Salaria aveva lo scopo di permettere alla \"via Salaria nova\" (sul tracciato dell'attuale via Piave), proveniente dalla Porta Collina delle Mura serviane, di uscire dal circuito cittadino per congiungersi alla \"via Salaria vetus\" e proseguire verso la Sabina e, pi\u00f9 oltre, fino a raggiungere l'Adriatico. \nDurante il regno di Onorio, all'inizio del V secolo, fu rinforzata.\nIl 24 agosto 410 da questa porta entr\u00f2 il re visigoto Alarico I, dando inizio a quello che pass\u00f2 alla storia come il Sacco di Roma. L'equivoco e dubbio atteggiamento tenuto, nella circostanza, da Onorio, non sembra privo di responsabilit\u00e0 nell'avvenimento, e il fatto che i battenti della porta fossero solo socchiusi, bench\u00e9 Alarico fosse accampato l\u00ec nei pressi, sembrerebbe accreditare i sospetti di una certa connivenza da parte dell'imperatore. Era la prima volta che dei barbari entravano in Roma, dall'epoca dell'invasione dei Galli nel IV secolo a.C.\nNel 537 il tratto di mura tra la Porta Salaria e il Castro Pretorio fu teatro dell'inutile assedio del re goto Vitige contro le truppe bizantine di Belisario asserragliate in citt\u00e0. In quella circostanza non fu solo il valore di Belisario a salvare Roma, ma un consistente ruolo ebbero anche gli errori tattici e l'inconsistenza militare (non certo numerica), degli assedianti.\nStoria moderna.\nIl 20 settembre 1870 il tratto di Mura aureliane tra Porta Pia e Porta Salaria (il pi\u00f9 debole anche perch\u00e9 pi\u00f9 esposto) fu lo scenario della fine del potere temporale dei papi. Dopo cinque ore di cannoneggiamento fu possibile all'artiglieria del Regno d'Italia di aprire una breccia nelle mura, la cosiddetta \"Breccia di Porta Pia\". La Porta Salaria fu cos\u00ec danneggiata da questo attacco, che l'anno seguente venne demolita, per poi essere ricostruita nel 1873 su progetto di Virginio Vespignani. Nel 1921 fu deciso di rimuoverla definitivamente, per facilitare la viabilit\u00e0, e al suo posto si apre ora piazza Fiume. Sul selciato della piazza erano state lasciate impronte visibili del tracciato della porta originaria, ma i lavori per la costruzione dei moderni sottopassaggi le hanno rese praticamente irrintracciabili.\nDescrizione.\nLa porta era ad un solo fornice, con un arco in pietra sormontato da una cortina in mattoni, ed era affiancata da due torri semicircolari, delle quali (secondo quanto sostiene J.A. Richmond) la occidentale era probabilmente originaria di epoca Aureliana, come quella orientale di Porta Pinciana e quella occidentale di Porta Latina. Il fatto che le due torri non fossero contemporanee \u00e8 forse testimoniato dalle loro diverse dimensioni: l'orientale aveva un diametro di quasi 7,60 metri, mentre l'altra raggiungeva i 9,20. Non si pu\u00f2 escludere che anche le altezze fossero diverse. \nCome per il resto delle Mura aureliane, anche la Porta Salaria includeva costruzioni preesistenti, al duplice scopo di velocizzarne la costruzione e di rimuovere possibili punti d'appoggio per eventuali assedianti; alcune tombe del Sepolcreto Salario (tra i pi\u00f9 vasti antichi cimiteri dei dintorni dell'Urbe) vennero infatti completamente inglobate nelle torri, con i rivestimenti in travertino spiccanti sullo sfondo della struttura in mattoni.\nNella zona interna del muro, tra le porte Pinciana e Salaria si estendevano i famosi \"Horti Sallustiani\". La presenza degli 'Horti Sallustiani' su questo lato della porta e dell'enorme caserma dei Pretoriani sull'altro, sempre dell'epoca di Tiberio, sono probabilmente una delle cause principali dello scarso sviluppo edilizio che tutta quest'area ha conosciuto fino in tempi abbastanza recenti. \nDurante il restauro voluto dall'imperatore Onorio all'inizio del V secolo, venne rinforzato l'arco, completandolo con parti in \"opus mixtum\", e sopra di esso vennero aperti tre finestroni ad arco. \u00c8 una delle poche porte i cui restauri non hanno influito pesantemente sull'aspetto originario, ed \u00e8 quindi rimasta, fino all'epoca della demolizione, praticamente quasi uguale a com'era in origine (motivo di pi\u00f9 per dolersi dell'abbattimento).\nSepolcreto salario.\nCon la demolizione vennero alla luce alcuni monumenti funebri del sepolcreto salario che erano stati inglobati dalla struttura. Sotto la torre orientale venne ritrovato il sepolcro di Quinto Sulpicio Massimo, un ragazzo morto a undici anni, che aveva ricevuto una corona al merito nella terza edizione del \"Certamen\" capitolino in lingua greca del 94, a cui partecipavano altri 52 poeti, avendo suscitato gran meraviglia ed ammirazione nei giudici, pur senza aver vinto la gara. Il componimento, in greco, fu inciso sul cippo funebre del ragazzo, ai lati della statua, il cui originale si trova ora ai Musei Capitolini (sede Centrale Montemartini). Una copia dell'intero monumento funebre \u00e8 stata messa vicino al varco ottenuto demolendo la Porta Salaria, all'angolo tra via Piave e via Sulpicio Massimo, di fronte a una casetta adibita a corpo di guardia, ricavata all'interno delle mura.\nIl cippo originale \u00e8 in marmo, alto circa 1,61 metri, coronato da un timpano al centro del quale, entro una nicchia semicircolare, \u00e8 raffigurato in altorilievo il giovinetto in toga con un 'volumen', in parte svolto, nella mano sinistra. La scritta separa la parte superiore da quella inferiore, che \u00e8 interamente occupata da un'iscrizione bilingue, in latino e in greco, dedicata al giovane dai genitori Quinto Sulpicio Engramus e Licinia Ianuaria. Il fanciullo mor\u00ec \"\u2026essendosi indebolito e ammalato per il troppo studio e l'esagerato amore per le Muse\u2026\".\nIl poemetto, in 40 versi, riporta i rimproveri di Giove ad Apollo, colpevole di aver lasciato condurre il carro del sole al giovane ed inesperto Fetonte.\nSul lato occidentale esterno delle mura sono preservati altri resti di alcune tombe del I secolo a.C., ritrovate sotto la vicina torre; tra queste, la tomba circolare di \"Cornelia L. Scipionis f. Vatieni\" (Cornelia, figlia di Lucio Scipione, moglie di Vatieno).\nLatrina.\nIl tratto di mura occidentale ospita, ottimamente conservata, l'unica latrina sospesa preservata delle 260 presenti nelle mura, costituita da una sporgenza semicilindrica poggiante su due mensole di travertino.\nDogana.\nNei pressi della porta venne rinvenuta una delle \"pietre daziarie\", sistemate nel 175 e scoperte in tempi differenti nelle vicinanze di alcune porte importanti (ne sono state trovate solo altre due, vicino alla Porta Asinaria ed alla Flaminia; erano poste ad individuare una sorta di confine amministrativo, dove si trovavano gli \"uffici di dogana\".\nGi\u00e0 dal V secolo e almeno fino al XV, \u00e8 attestato come prassi normale l'istituto della concessione in appalto o della vendita a privati delle porte cittadine e della riscossione del pedaggio per il relativo transito. In un documento del 1467 \u00e8 riportato un bando che specifica le modalit\u00e0 di vendita all'asta delle porte cittadine per un periodo di un anno. Al prezzo di 79 \"fiorini currenti\" e \"bolognini 10\" un certo conte de Stefano Maccaroni si aggiudic\u00f2, nel 1474, con un unico lotto, la Porta Pinciana e la Salaria: si trattava di un prezzo abbastanza alto, e alto doveva quindi essere anche il traffico cittadino per quei passaggi, per poter assicurare un congruo guadagno al compratore. Guadagno che era regolamentato da precise tabelle che riguardavano la tariffa di ogni tipo di merce, ma che era abbondantemente arrotondato da abusi di vario genere, a giudicare dalla quantit\u00e0 di \"gride\", editti e minacce che venivano emessi."}
{"id": "940555", "revid": "254401", "url": "https://it.wikipedia.org/wiki?curid=940555", "title": "Piero Gambacciani", "text": "Biografia.\nToscano di nascita, ma genovese di adozione, si iscrisse all'universit\u00e0, facolt\u00e0 di architettura a Firenze nel 1941; nel 1943 facendo parte della Milizia universitaria ritenne di aderire alla RSI Repubblica Sociale Italiana.\nA Novara, alla caduta della RSI rifiut\u00f2 di deporre la divisa e di arrendersi motivo per il quale venne portato davanti al plotone d'esecuzione; creduto morto ma in realt\u00e0 solo ferito, riusc\u00ec a fuggire aiutato dal fratello che combatteva sulla sponda opposta, quella dell'Esercito di Liberazione\nNon fu portato davanti al plotone di esecuzione, ma ferito dai partigiani in una piazza di Novara mentre ritornava in caserma dopo aver fatto partire i suoi soldati. Soccorso da un prete fu portato in ospedale dove il primario chirurgo lo oper\u00f2 e salv\u00f2. Guarito dalle ferite fu amnistiato e torn\u00f2 con i suoi mezzi a casa. Il fratello faceva parte dell'esercito italiano in Sicilia e torn\u00f2 a Prato prima di lui in seguito alla liberazione del sud che precedette quella del nord.\nAttivit\u00e0.\nDopo essersi laureato in architettura all'Universit\u00e0 di Firenze nel 1948, si trasferisce a Genova citt\u00e0 nella quale, da allora, ha svolto quasi totalmente la sua attivit\u00e0 di progettista. La sua prima grande realizzazione \u00e8 stata - negli anni sessanta la Torre San Vincenzo, gi\u00e0 noto come \"grattacielo SIP\" posto a fianco della stazione di Genova Brignole, progettato in collaborazione con il collega Aristo Ciruzzi (sul progetto si espresse in maniera lusinghiera anche Bruno Zevi).\nDa allora Gambacciani ha partecipato ai maggiori lavori e progetti eseguiti a Genova dagli anni settanta. \u00c8 considerato uno degli architetti pi\u00f9 influenti che hanno cambiato il volto alla citt\u00e0, anche se con interventi talora criticati da parte dell'opinione pubblica.\nFuori Genova, Gambacciani ha realizzato a Savona un progetto di insediamento misto (residenze, alberghi, porticciolo, strutture per la grande distribuzione e per il dettaglio, camera di commercio, attivit\u00e0 artigianali, attrezzature sportive, ecc.).\nRealizzazioni.\nCentro direzionale di San Benigno.\nHa progettato il piano urbanistico della zona sud del centro direzionale di S.Benigno e gli edifici che lo compongono:\nCentro direzionale di Corte Lambruschini.\nHa progettato il piano urbanistico del Complesso di Corte Lambruschini e gli edifici che lo compongono:"}
{"id": "940558", "revid": "122816931", "url": "https://it.wikipedia.org/wiki?curid=940558", "title": "Enrico Mutti", "text": "Biografia.\nAttore soprattutto di produzioni televisive, ha lavorato anche nei fotoromanzi, al cinema e in teatro. \u00c8 stato protagonista di fiction tv di successo come \"Lui e Lei\" con Vittoria Belvedere, \"Camici bianchi\", con Ugo Pagliai, in onda su Canale 5, \"Vento di ponente\", con Serena Autieri e Anna Kanakis, e una puntata di \"Carabinieri 6\", regia di Sergio Martino. Al cinema \u00e8 comparso in \"Simpatici e antipatici\" e da protagonista in \"Encantado\". Nel 1989 al concorso Il pi\u00f9 bello d'Italia ha vinto il titolo di \"+ bello x il Cinema\". Nel 1992 ha ricoperto un ruolo nella soap opera statunitense \"Santa Barbara\" nei mesi di poco precedenti alla cancellazione della soap: quello del prete italiano Giovanni DeAngelis, figlio di Micah (Thaao Penghils). Nell'agosto del 2007 \u00e8 entrato nel cast della soap opera \"CentoVetrine\", dove fino al luglio del 2009 interpreta il ruolo di \"Daniele Ferrari\". Nel 2012, dunque cinquantenne, \u00e8 diventato padre: ha avuto un maschio, Martin, dalla compagna Manuela."}
{"id": "940593", "revid": "729019", "url": "https://it.wikipedia.org/wiki?curid=940593", "title": "Wild Boar Edizioni", "text": "Wild Boar Edizioni, fondata nel 2005, \u00e8 una casa editrice di giochi di ruolo italiana, che pubblica anche nei territori di lingua inglese.\nDal 2015 le pubblicazioni in italiano sono prodotte con il marchio congiunto Wild Boar Games - Mondiversi.\nPubblicazioni.\nAltro.\nDal 2011 Wild Boar Edizioni \u00e8 l'editore delle antologie vincitrici del Trofeo RiLL.\nHa inoltre annunciato la futura pubblicazione di alcuni giochi da tavolo.\nCuriosit\u00e0.\nWild Boar Edizioni \u00e8 stata la prima casa editrice italiana a pubblicare giochi su licenza legati alle opere di scrittori italiani (Valerio Evangelisti, Francesco Dimitri). In un'intervista concessa a novembre alla rivista online \"Fantasy Planet\" uno dei responsabili della casa editrice ha dichiarato che Wild Boar Edizioni intende continuare questa pratica.\nNel 2010 il Comitato per il Premio Personalit\u00e0 Ludica dell'Anno ha assegnato a Wild Boar Edizioni un premio speciale \"per il significativo contributo sul tema dell'avvicinamento tra i mondi della letteratura e del gioco di ruolo\".\nAltre attivit\u00e0.\nWild Boar Edizioni collabora con diverse associazioni culturali, partecipando alle manifestazioni e fornendo supporto editoriale. Tra queste associazioni, le principali sono:"}
{"id": "940598", "revid": "599013", "url": "https://it.wikipedia.org/wiki?curid=940598", "title": "De\u00ecfobo", "text": ""}
{"id": "941315", "revid": "729019", "url": "https://it.wikipedia.org/wiki?curid=941315", "title": "Autostrada A13 (Svizzera)", "text": "La A13 \u00e8 un'autostrada che percorre da nord a sud l'intera Svizzera orientale, da Sankt Margrethen, cittadina ai confini con l'Austria, fino ad Ascona, sul Lago Maggiore. Il suo tratto alpino pi\u00f9 impervio non ha caratteristiche autostradali, bens\u00ec semiautostradali (carreggiata unica senza incroci a raso, quasi sempre con un'unica corsia per senso di marcia); tale tratta \u00e8 comunque sottoposta a pedaggio in quanto interdetta ai pedoni e ai veicoli privi di motore, e consente limiti di velocit\u00e0 piuttosto elevati, in genere sui 100\u00a0km/h.\nLa A13 comincia come detto a Sankt Margrethen dalla congiunzione con la A1 e il futuro raccordo autostradale con l'Austria. Prosegue verso sud costeggiando il Reno e il Principato del Liechtenstein. Nei pressi di Sargans si collega alla A3 proveniente da Zurigo. Da qui si entra nel Canton Grigioni lambendone la capitale, Coira, pochi chilometri dopo la quale l'asse viario si riduce a una semi-autostrada. Da questo punto il percorso assomiglia molto di pi\u00f9 ad una seppur larga e comoda strada di montagna che ad una superstrada, essendo permesso il sorpasso invadendo l'opposto senso di marcia non essendoci spartitraffico.\nLa strada costeggia quindi la cittadina di Spl\u00fcgen da cui nei mesi estivi si pu\u00f2 raggiungere l'omonimo passo di confine con l'Italia e quindi imbocca il Tunnel del San Bernardino, lungo 6,6 chilometri, da cui si sbuca nella Svizzera Italiana. Discesa la valle Mesolcina grazie a numerosi tornanti, poco dopo Mesocco l'arteria riprende la struttura autostradale. Termina quindi provvisoriamente il suo percorso immettendosi nell'A2, per il San Gottardo a nord e il confine con l'Italia a sud.\nUna seconda tratta comincia presso l'aeroporto di Locarno per terminare, con 2 lunghi tunnel attraverso Locarno e Ascona, a sud di Ascona sul Lago Maggiore.\nPercorso.\nPercorso: Sankt Margrethen - Buchs - Sargans - Landquart - Coira - Thusis - Spl\u00fcgen - Hinterrhein - San Bernardino galleria e passo - Mesocco - Roveredo - Bellinzona.\nLocarno - Ascona.\nLimiti di velocit\u00e0: 120\u00a0km/h nelle tratte autostradali; 100\u00a0km/h (talvolta 80\u00a0km/h sulle parti semi-autostradali).\nPedaggio: compreso nella vignetta annuale.\nTangenziale di Locarno.\nLa sezione di A13 che passa tangente alla cittadina di Locarno ha inizio ad est dell'abitato, da una rotatoria sulla strada cantonale 406, a 10\u00a0km dallo svincolo di Bellinzona Sud dell'autostrada A2. La A13 cantonale locarnese \u00e8 classificata come semiautostrada e dopo un percorso di 9,5\u00a0km termina al ponte sul fiume Maggia dove il cambio di segnaletica indica l'inserimento sulla Strada principale 13 per Brissago."}
{"id": "941323", "revid": "767487", "url": "https://it.wikipedia.org/wiki?curid=941323", "title": "FSC (gruppo musicale)", "text": "Gli FSC sono stati un gruppo musicale italiano di Padova formato da Davide Ferrario (chitarra, voce, sintetizzatori, piano), Stefano Spallanzani (basso) ed Andrea Polato (batteria).\nStoria del gruppo.\nNati come cover band dei Radiohead si fanno conoscere per aver accompagnato tra il 2004 ed il 2007 Franco Battiato sia dal vivo che in studio, partecipando alla realizzazione degli album \"X Stratagemmi\" e \"Il vuoto\". Fu il fonico Raffaele Stefani a consegnare a Pino Pischetola un demo che permise loro di essere scritturati dal cantautore siciliano che era in cerca di un gruppo di supporto.\nOttengono un contratto con Sony-BMG con la quale incidono il loro primo singolo nel 2006, \"Geloso di te\". L'anno successivo partecipano al Festival di Sanremo 2007 nella categoria giovani con la canzone \"Non piangere\" e pubblicano il loro primo album omonimo. Il gruppo si scioglie nel novembre dello stesso anno e Ferrario inizia una collaborazione con Gianna Nannini alternandola a quella con Battiato."}
{"id": "941326", "revid": "15756", "url": "https://it.wikipedia.org/wiki?curid=941326", "title": "Monte Sirai", "text": "Monte Sirai \u00e8 un sito archeologico nei pressi di Carbonia, nella provincia del Sud Sardegna. Monte Sirai \u00e8 una celebre altura edificata dai Fenici di Tiro (provenienti da Sulci, l'odierna Sant'Antioco), ha i referenti nell'assiro \"\u1e62uru\", fenicio \"\u1e62r\", ebraico \"\u1e62\u00f4r\" il cui significato \u00e8 \"roccia\" o \"scoglio\" da cui il nome \"Tiro\".\nLa storia degli studi di Monte Sirai ha una data ben precisa: l'autunno del 1962, quando un ragazzo carboniense ritrova una figura femminile scolpita su una stele del tofet. In seguito ad ulteriori sopralluoghi, nell'agosto 1963 la soprintendenza locale e l'Istituto di Studi del Vicino Oriente dell'Universit\u00e0 \"La Sapienza\" iniziano gli scavi, che portano ad uno studio abbastanza completo di tutto l'abitato punico.\nStoria.\nData la posizione eccellente del territorio, il sito \u00e8 stato meta d'insediamento fin dall'et\u00e0 neolitica. Alcune torri nuragiche testimoniano infatti una vita intensa fin dalla prima met\u00e0 del II millennio a.C. Le prime testimonianze fenicie risalgono al 750 a.C. circa, quando anche le altre citt\u00e0 della Sardegna cominciano a presentarne le prime tracce. L'abitato si struttura intorno al cosiddetto mastio, luogo sacro oggetto di diverse ristrutturazioni, forse con funzione difensiva. Il ritrovamento di una statua della dea Astarte (oggi al Museo Nazionale di Cagliari), rinvenuta nel 1964, confermerebbe un utilizzo di tipo religioso.\nL'abitato risente della conquista cartaginese nel VI secolo a.C., con lo stanziamento di una dozzina di famiglie di origine nord-africana, deducibile dalla presenza di altrettante sepolture di tipo punico a ipogeo. La cinta muraria viene rafforzata intorno al 370 a.C., periodo in cui s'impianta il primo tofet locale. Un successivo restauro delle fortificazioni e del mastio si ha all'indomani della prima guerra punica; sotto il dominio romano vennero smantellate tutte le strutture militari principali. Intorno al 110 a.C. il sito viene inspiegabilmente abbandonato: ulteriori frequentazioni sono testimoniate da alcune monete costantiniane trovate nel sacello del tofet.\nAbitato.\nInizialmente supposto come centro militare, al contrario \u00e8 oggi attestato che il sito ebbe prevalentemente funzione civile. L'abitato di et\u00e0 punica corrisponde alla zona dell\"'Acropoli\" e dell'opera avanzata, mentre il mastio \u00e8 antecedente. L'area dell'abitato, identificata come acropoli, mostra all'ingresso un \"pomerio,\" un'opera difensiva ottenuta con un fossato artificiale, qui realizzato probabilmente sfruttando una crepa naturale gi\u00e0 presente. Di fronte si trova la zona dell'opera avanzata, risalente al III millennio a.C., in cui emergono due edifici, oltre agli ambienti domestici.\nL'unica opera pubblica conosciuta \u00e8 il \"Mastio\", fondamentale per il suo utilizzo continuativo dalla fondazione della citt\u00e0 fino all'abbandono. Sono state individuate quattro fasi, di cui le prime due, quelle fenicia e punica (VI e V secolo a.C.) mostrano una preponderanza della funzione militare. In seguito, in et\u00e0 sardo-punica, nel III secolo a.C. circa, l'edificio viene adattato a tempio; questa funzione prosegue, affiancata a quella militare, sotto il dominio romano fra II e I secolo a.C. Fra le abitazioni, solamente due case sono state studiate approfonditamente: la \"Casa Fantar\", dal nome del suo scavatore, priva di finestre con un ingresso a corridoio; a \"Casa del Lucernario di Talco\", cos\u00ec definita per il ritrovamento di una lastra di talco che fungeva da lucernario, costituita da quattro vani.\nNecropoli punica.\n\u00c8 possibile datare la necropoli ipogea a partire dalla fine del VI secolo a.C., et\u00e0 in cui il centro fenicio di Monte Sirai, in concomitanza con il resto dell'isola, sub\u00ec la conquista da parte delle truppe cartaginesi. L'innesto di nuovi abitanti provenienti dall'Africa settentrionale comport\u00f2 un cambiamento delle usanze funerarie: al rito dell'incinerazione, prevalente durante la fase fenicia, subentr\u00f2 quello dell'inumazione, che prevedeva la sepoltura del cadavere intatto. Situata a nord-ovest dell'area funeraria arcaia ad incinerazione, la necropoli si compone di tredici tombe a camera, undici delle quali scavate nel tufo che ricopre la valle, le restanti due situate ai piedi della falesia su cui sorge il tofet e ottenute dall'ampliamento di due \"domus de janas\". Un'ulteriore tomba, la n. 9, si presenta interrotta al solo corridoio d'accesso, forse a causa della scarsa qualit\u00e0 del tufo.\nTofet.\nIl \"tofet\" sorge intorno al 360 a.C., quando Cartagine decide di fortificare il sito, parallelamente alle altre cittadine sarde. \u00c8 situato su un piazzale a due livelli, con le urne sepolte in quella inferiore: le urne sono totalmente pentole da cucina con un piatto di copertura, con all'interno le ossa di bambini ed alcuni animali. Sono stati ritrovati anche dei piccoli oggetti (amuleti, monili, vasellame in miniatura), che si pensa costituissero non il corredo, ma i giocattoli posseduti dai bambini. Gli strati di sepoltura sono due, il cui secondo - pi\u00f9 piccolo - \u00e8 in uso solamente dopo il 238 a.C.\nLe stele del tofet di Monte Sirai rappresentano prevalentemente un tempio egittizzante, con elementi decorativi canonici: si suppone siano stati ispirati dal tofet della vicina Sulki. Sul livello superiore della terrazza \u00e8 stato identificato un tempio, diviso in tre settori, di cui solamente due coperti. Nell'ultimo vano, oltre ai resti ossei, sono stati raccolti anche frammenti di alcune statue votive, probabilmente spezzate in occasione di un rito particolare."}
{"id": "941848", "revid": "124944499", "url": "https://it.wikipedia.org/wiki?curid=941848", "title": "Advanced Configuration and Power Interface", "text": "La specifica Advanced Configuration and Power Interface (ACPI) \u00e8 uno standard industriale aperto reso disponibile per la prima volta nel dicembre 1996 e sviluppato da HP, Intel, Microsoft, Phoenix e Toshiba. Essa definisce interfacce comuni per il riconoscimento dell'hardware, la configurazione e la gestione energetica di scheda madre e periferiche. Secondo la sua specifica, \"L'ACPI \u00e8 l'elemento chiave nella configurazione e gestione energetica controllata dal Sistema Operativo (OSPM)\".\nL'ultima revisione della specifica ACPI \u00e8 la 6.2, diffusa a maggio 2017.\nIntroduzione.\nL'elemento pi\u00f9 importante dello standard, la gestione energetica, ha avuto due miglioramenti importanti. La prima, \u00e8 l'assegnazione del controllo energetico al sistema operativo. Questo contrasta con il modello APM che dava il controllo della gestione energetica al BIOS, con interventi limitati da parte del sistema operativo. Nell'ACPI, il BIOS fornisce al sistema metodi per il controllo a basso livello dei dettagli dell'hardware cos\u00ec che abbia quasi il controllo completo sul risparmio energetico. L'ACPI \u00e8 un servizio di base caricato, durante l'avvio, dal sistema operativo che pu\u00f2 essere anche disattivato quando ve ne fosse la necessit\u00e0. Fisicamente si tratta di uno o pi\u00f9 driver (ad esempio in Windows si chiama acpi.sys).\nL'ACPI inoltre ha portato le funzioni di gestione energetica, precedentemente disponibili solo su PC portatile, anche su PC desktop e server. Ad esempio, il sistema pu\u00f2 essere portato in stati di consumo energetico estremamente basso, in cui solo la memoria RAM (e spesso nemmeno quella) riceve energia, ma in cui un segnale di input (mouse, tastiera, modem) pu\u00f2 velocemente \"risvegliare\" il sistema stesso.\nLo standard prevede tasti di supporto su normali tastiere per sospendere o spegnere il computer. Alcuni produttori (ASUS, Compaq) hanno esteso questa caratteristica anche ad altri tasti chiamati \"power management keys\".\nL'ACPI richiede hardware compatibile (che includa registri ACPI, definiti dalla specifica). Il sistema operativo, il chipset della motherboard e per alcune funzioni anche la CPU, devono essere progettati per supportarlo. Fisicamente l'ACPI risiede nello stesso chip ove \u00e8 caricato il firmware o in uno chip specifico.\nL'ACPI utilizza il proprio linguaggio macchina (\"ACPI Machine Language\" o AML) per implementare handlers di eventi riguardanti il supporto energetico, al posto del linguaggio macchina del sistema ospite. Il codice AML \u00e8 parte del firmware (BIOS), ma \u00e8 interpretato dal sistema operativo.\nMicrosoft Windows ha supportato ACPI per la prima volta con Windows 98. La prima versione di FreeBSD a supportare ACPI fu la 5.0. NetBSD e OpenBSD hanno un minimo supporto per ACPI; Linux, a partire dal kernel 2.4.22, ha iniziato ad offrire il supporto per questo standard.\nStati.\nStati globali.\nLa specifica ACPI definisce i seguenti sette stati, chiamati stati globali. Un computer che supporta ACPI pu\u00f2 trovarsi in:\nInoltre uno stato \"Legacy\" \u00e8 definito come lo stato in cui il sistema operativo non supporta ACPI. In questo stato il controllo della corrente non utilizza ACPI.\nStati del processore.\nUn processore che supporta ACPI pu\u00f2 trovarsi in quattro stati differenti:\nNotare che C2 e C3 e C4 richiedono il supporto del sistema operativo per essere utilizzati.\nStati delle periferiche.\nLe periferiche che supportano ACPI possono trovarsi in quattro stati differenti:"}
{"id": "941931", "revid": "1543377", "url": "https://it.wikipedia.org/wiki?curid=941931", "title": "Closure (Nine Inch Nails)", "text": "Closure (anche conosciuto come Halo 12) \u00e8 un live dei Nine Inch Nails pubblicato nel 1997 su doppia videocassetta VHS. \"Closure\" \u00e8 la dodicesima pubblicazione ufficiale dei Nine Inch Nails. Essa consiste in una videocassetta contenente un concerto live estratto dal \"Self Destruct Tour\" con relativo materiale dal dietro le quinte, e da un'altra con videoclip musicali della band.\nLa versione DVD.\nNel mese di agosto 2004 Trent Reznor annunci\u00f2 che a breve sarebbe stata pubblicata una riedizione in DVD di \"Closure\", gi\u00e0 da tempo auspicata dai fan. Il nuovo cofanetto di due DVD avrebbe contenuto pi\u00f9 di 90 minuti di contenuti extra rispetto alla prima edizione in VHS del 1997. Un trailer del DVD venne messo online sul sito dei NIN e mostrava che la riedizione avrebbe contenuto materiale del tour del 1989, dei concerti a Lollapalooza e Woodstock '94, e scene dietro le quinte dei video di \"Closer\" e \"Hurt\".\nProprio quando il doppio DVD era pronto alla fase finale di rimasterizzazione digitale per l'imminente pubblicazione, la sua uscita venne sospesa dalla Interscope Records.\nLa comparsa su Internet.\nIl 20 dicembre 2006 sul sito di BitTorrent \"The Pirate Bay\" fece la sua comparsa il Disco 1 di una \"\"versione prototipo\" del DVD di Closure, contenente tutto il materiale extra menzionato durante la campagna pubblicitaria del cofanetto di DVD, ed inoltre una galleria di immagini catturate da vari live. Il file .torrent conteneva inoltre anche la copertina del DVD, simile ma pi\u00f9 curata nei dettagli rispetto a quella del VHS del 1997.\nIl 23 dicembre 2006 apparve anche il Disco 2 contenente vari extra, tra i quali il dietro le quinte della creazione del videoclip di \"Closer\" con il commento di Mark Romanek.\nMolti fan hanno pensato che sia stato proprio Reznor a diffondere i due DVD su Internet, soprattutto dopo aver letto un post nel suo blog ufficiale: \"21/12/06 : Happy Holidays! This one is a guilt-free download. (shhhh - I didn't say that out loud). If you know what I'm talking about, cool.\"\""}
{"id": "942149", "revid": "1573940", "url": "https://it.wikipedia.org/wiki?curid=942149", "title": "Chiesa di San Diego all'Ospedaletto", "text": "La chiesa di San Diego all'Ospedaletto, nota anche come San Giuseppe Maggiore, in origine chiesa di San Gioacchino, \u00e8 una delle chiese monumentali di Napoli, ubicata in via Medina.\nLa denominazione \"San Giuseppe Maggiore\" deriva dal fatto che a questa chiesa fu attribuito il titolo della chiesa di San Giuseppe Maggiore, ubicata a poca distanza e demolita nel 1934 durante il riassetto urbanistico del rione Carit\u00e0.\nStoria.\nLa chiesa venne eretta nel 1514 su interessamento di Giovanna Castriota (dei Castriota), dama d'onore della regnante Giovanna III, e dedicata a San Gioacchino.\nNel corso del secolo venne realizzato un ospedale per i poveri gentiluomini e, morta la beneficiaria dell'opera, la chiesa pass\u00f2 ai Frati Minori Osservanti, i quali provvidero ad una radicale ricostruzione nel 1595 e dedicarono la chiesa a San Diego di Alcal\u00e1.\nNel 1784 l'interno venne danneggiato da un terremoto e in seguito restaurato; fu ancora seriamente danneggiato dai bombardamenti alleati del 1943.\nDurante il Decennio francese il convento fu soppresso e nella chiesa fu insediata la sede parrocchiale, spostata dalla chiesa dei Santi Giuseppe e Cristoforo. Per questo, in alcune carte topografiche cittadine la chiesa \u00e8 attestata anche come \"chiesa (rettoria) dei Santi Giuseppe e Cristoforo\".\nLa chiesa.\nLa facciata.\nLa facciata \u00e8 caratterizzata dallo scuro delle membrature in piperno delle lesene tuscaniche e ioniche, delle trabeazioni e del finestrone centrale. I portali sono tutti in stucco e quelli laterali sono sormontati da finestroni polilobati (il portale di destra \u00e8 murato); quello centrale prosenta un timpano arcuato dove al centro \u00e8 posta una lapide. In alto, ai lati, ci sono due orologi e i campanili.\nL'interno.\nSi presenta a tre navate con transetto e abside. In origine presentava decorazioni a fresco di Battistello Caracciolo, Andrea Vaccaro, Massimo Stanzione, pittori formatisi alla scuola del \"naturalismo caravaggesco\".\nDei tre sono sopravvissuti gli affreschi di Battistello Caracciolo, mentre, a causa del terremoto del 1784, sono andate distrutte le opere degli altri due celebri pittori, sostituite da quelle di Angelo Mozzillo e Andrea Mattei (anch'esse perdute, nel 1943). Di Massimo Stanzione si pu\u00f2 ammirare il \"Transito di San Giuseppe\", dipinto su tela, nell'ultima cappella a destra.\nIn sagrestia vi \u00e8 una tela di Andrea Vaccaro raffigurante \"Sant'Antonio da Padova\". Anche questo ambiente ha subito danni nel terremoto del 1784, perdendo gli affreschi seicenteschi di Michele Ragolia.\nL'altare maggiore, in marmi policromi del Settecento venne disegnato da Giovan Battista Nauclerio e realizzato da Giuseppe de Filippo e Giuseppe Massotti. Nella controfacciata vi sono eleganti tombe in marmo dei principi di Piombino, opere di Giacomo Colombo, scolpite nel 1703 su disegno di Francesco Solimena.\nChiostro.\nVenne fondato nel 1595 dal religioso Agostino de Cupitis, che utilizz\u00f2 il denaro offerto dai fedeli per costruire un monastero di forma quadrata, con arcate in piperno e un pozzo al centro.\nSuccessivamente, con la soppressione dell'ordine, i religiosi furono espulsi e il chiostro fu destinato a officina di auto militari e infine in caserma di polizia."}
{"id": "942494", "revid": "547034", "url": "https://it.wikipedia.org/wiki?curid=942494", "title": "John Stewart Allitt", "text": "Biografia.\nFrequent\u00f2 gli studi in Svizzera, in Italia e in Inghilterra. Trascorse la giovent\u00f9 a Milano, dove la famiglia si era trasferita per motivi di lavoro e dove nacque la sua passione per la musica operistica, in particolare quella di Gaetano Donizetti.\nRitornato in Inghilterra, dopo la separazione dalla prima moglie, Anna Lomazzi, sposata nel 1962, dalla quale ebbe una figlia, insegn\u00f2 storia dell'arte per oltre venti anni, con la qualifica di \"Senior Lecturer\", alla Central School of Art and Design (ora Central Saint Martins College of Art and Design) di Londra. Risposatosi nel 1970 con Eleanor Cobb, ebbe altre due figlie. Risiedeva con la famiglia a Kenilworth (Warwickshire).\nDal 1972 scrisse numerosi saggi ed articoli sull'arte, la musica e la letteratura.\nNel 1973 fond\u00f2 a Londra la Donizetti Society della quale fu il primo presidente ed in tale veste diede un notevole contributo alla riscoperta della musica di Johann Simon Mayr e di Gaetano Donizetti. In anni pi\u00f9 recenti, insieme al baritono inglese Ian Caddy, diede vita alla \"Mayr+Donizetti Collaboration\" e sotto l'egida di questo sodalizio promosse numerosi concerti radiofonici e teatrali curando altres\u00ec la pubblicazione di edizioni critiche della musica dei due grandi compositori.\n\u00c8 stato socio corrispondente dell'Ateneo di scienze lettere ed arti di Bergamo, membro dell'Internationale Simon Mayr Gesellschaft con sede a Ingolstadt in Germania e della Temenos Academy di Ashford (Kent) in Gran Bretagna sotto l'alto patronato di Carlo d'Inghilterra.\nLegato all'Italia - e a Bergamo in particolare alla cui Biblioteca Civica don\u00f2 nel 2005 una cospicua raccolta di libri sulla musica e l'arte figurativa inglese fra Ottocento e Novecento - per il suo contributo allo studio della cultura italiana \u00e8 stato nominato nel 1981 cavaliere al merito della Repubblica Italiana.\n\u00c8 morto a Coventry, nell'ospedale dov'era ricoverato, il 1\u00ba marzo 2007."}
{"id": "943603", "revid": "320578", "url": "https://it.wikipedia.org/wiki?curid=943603", "title": "RAI Radio 3", "text": ""}
{"id": "944781", "revid": "122512353", "url": "https://it.wikipedia.org/wiki?curid=944781", "title": "Domodedovo Airlines", "text": "La Domodedovo Airlines (in russo: \u0410\u0432\u0438\u0430\u043a\u043e\u043c\u043f\u0430\u043d\u0438\u044f \u0414\u043e\u043c\u043e\u0434\u0435\u0434\u043e\u0432\u0441\u043a\u0438\u0435 \u0430\u0432\u0438\u0430\u043b\u0438\u043d\u0438\u0438) era una delle principali compagnie aeree in Russia e aveva sede all'Aeroporto di Mosca-Domodedovo. L'hub principale era l'Aeroporto di Mosca-Domodedovo, mentre hub secondari erano gli aeroporti di Omsk, Samara, Krasnojarsk.\nLa parte dell'Aeroflot-Domodedovo era la base della Domodedovo Airlines.\nStoria.\nLa Domodedovo Airlines \u00e8 stata creata sulla base della divisione della Aviazione Civile Unita della Domodedovo nel 1979, in seguito la compagnia aerea \u00e8 stata riorganizzata in S.p.a. nel 1998. Il divisione della Aviazione Civile della Domodedovo \u00e8 stato creato nel 1964 dopo il trasferimento delle divisioni 206, 211, 212 della Aviazione Civile dall'Aeroporto di Mosca-Vnukovo. Nel 1998 la compagnia aerea contava 2.000 persone e una lunga storia e forte base tecnica.\nIl 24 febbraio 2009 la Domodedovo Airlines \u00e8 stata dichiarata in bancarotta con l'invio della procedura di liquidazione del debito di 15 miliardi di rubli russi.\nAccordi commerciali.\nLa Domodedovo Airlines faceva parte dell'alleanza russa AiRUnion. La compagnia aerea manteneva importanti accordi commerciali con le compagnie aeree russe e europee: KrasAir, Omskavia Airlines, Samara Airlines, Sibaviatrans, Austrian Airlines. L'aeroporto di Mosca-Domodedovo era la base tecnica per la manutenzione degli aerei della compagnia aerea."}
{"id": "945505", "revid": "404338", "url": "https://it.wikipedia.org/wiki?curid=945505", "title": "Licenide dei gerani", "text": ""}
{"id": "945547", "revid": "1610933", "url": "https://it.wikipedia.org/wiki?curid=945547", "title": "Caber\u00f9", "text": ""}
{"id": "945559", "revid": "1610933", "url": "https://it.wikipedia.org/wiki?curid=945559", "title": "Volpe di Simien", "text": ""}
{"id": "945577", "revid": "1610933", "url": "https://it.wikipedia.org/wiki?curid=945577", "title": "Sciacallo di Simien", "text": ""}
{"id": "945603", "revid": "1610933", "url": "https://it.wikipedia.org/wiki?curid=945603", "title": "Cefalofo", "text": ""}
{"id": "945654", "revid": "1610933", "url": "https://it.wikipedia.org/wiki?curid=945654", "title": "Cefalofo rosso", "text": ""}
{"id": "945727", "revid": "1610933", "url": "https://it.wikipedia.org/wiki?curid=945727", "title": "Cefalofo del Natal", "text": ""}
{"id": "945740", "revid": "1610933", "url": "https://it.wikipedia.org/wiki?curid=945740", "title": "Cefalofo rosso di foresta", "text": ""}
{"id": "945802", "revid": "436907", "url": "https://it.wikipedia.org/wiki?curid=945802", "title": "Nudo (Banco del Mutuo Soccorso)", "text": "Nudo \u00e8 il quattordicesimo album in studio del gruppo musicale italiano Banco del Mutuo Soccorso, pubblicato nel 1997 dalla EMI Italiana.\nDescrizione.\nPubblicato a distanza di tre anni dall'ultimo album di materiale inedito, \"Il 13\", \"Nudo\" presenta un primo disco registrato interamente in studio e un secondo che racchiude vari concerti tra Tokyo, Padova e Avigliana.\nTracce.\nMusiche di Vittorio Nocenzi, eccetto dove indicato."}
{"id": "945821", "revid": "1610933", "url": "https://it.wikipedia.org/wiki?curid=945821", "title": "Cefalofo di Ogilby", "text": ""}
{"id": "945860", "revid": "339392", "url": "https://it.wikipedia.org/wiki?curid=945860", "title": "Cefalofo del Ruwenzori", "text": ""}
{"id": "945895", "revid": "1610933", "url": "https://it.wikipedia.org/wiki?curid=945895", "title": "Cefalofo dei boschi", "text": ""}
{"id": "945918", "revid": "1610933", "url": "https://it.wikipedia.org/wiki?curid=945918", "title": "Cefalofo di Weyns", "text": ""}
{"id": "945936", "revid": "1610933", "url": "https://it.wikipedia.org/wiki?curid=945936", "title": "Cefalofo zebra", "text": ""}
{"id": "945992", "revid": "1610933", "url": "https://it.wikipedia.org/wiki?curid=945992", "title": "Dik-dik", "text": ""}
{"id": "946005", "revid": "695564", "url": "https://it.wikipedia.org/wiki?curid=946005", "title": "Dik dik", "text": ""}
{"id": "946035", "revid": "1610933", "url": "https://it.wikipedia.org/wiki?curid=946035", "title": "Zebra delle praterie", "text": ""}
{"id": "946059", "revid": "1610933", "url": "https://it.wikipedia.org/wiki?curid=946059", "title": "Zebra di montagna", "text": ""}
{"id": "946086", "revid": "1610933", "url": "https://it.wikipedia.org/wiki?curid=946086", "title": "Zebra di Hartmann", "text": ""}
{"id": "946105", "revid": "1573940", "url": "https://it.wikipedia.org/wiki?curid=946105", "title": "Equus zebra zebra", "text": "La zebra del Capo (Equus zebra zebra ) \u00e8 una sottospecie di zebra di montagna diffusa nelle Province sudafricane del Capo Occidentale e del Capo Orientale. Si nutre soprattutto di erbe, ma se il cibo scarseggia mangia anche arbusti. Alcuni hanno preso in esame l'ipotesi di considerarla una specie separata dalla zebra di Hartmann, ma tale supposizione non \u00e8 stata supportata da prove genetiche (vedi Tassonomia della zebra di montagna). Di conseguenza, il celebre \"Mammal Species of the World\" la considera solo una \u00absemplice\u00bb sottospecie.\nDescrizione.\nLa zebra del Capo possiede larghe strisce nere molto vicine tra loro che spiccano su uno sfondo bianco candido. \u00c8 di costituzione pi\u00f9 tozza della zebra di Hartmann ed ha inoltre orecchie pi\u00f9 lunghe e giogaia pi\u00f9 sviluppata.\nBiologia.\nLe zebre di montagna si riuniscono in piccoli gruppi. Questi ultimi si possono suddividere in due tipi, detti gruppi familiari e gruppi di scapoli. Un gruppo familiare comprende uno stallone adulto, da una a cinque giumente (solitamente due o tre) e i loro puledri. Gli stalloni che non sono in grado di riunire delle giumente intorno a s\u00e9 si riuniscono tra loro formando gruppi di scapoli. I membri di un gruppo di scapoli generalmente rimangono insieme per molti anni. Uno stallone del Parco Nazionale della Zebra di Montagna, nato nel 1959, divenne capo del suo gruppo nel 1965 e rimase in compagnia delle stesse giumente per i quindici anni successivi .\nConservazione.\nIn passato la zebra del Capo viveva su tutte le catene montuose della Provincia del Capo meridionale, in Sudafrica. Nel 1922, tuttavia, ne rimanevano solo 400 esemplari . Per contrastare il continuo declino, nel 1937 venne istituito il Parco Nazionale della Zebra di Montagna in una zona arbustiva ricca di acacie nei pressi di Cradock (Sudafrica), ma la piccola popolazione che vi risiedeva scomparve completamente nel 1950. A partire dallo stesso anno, per\u00f2, inizi\u00f2 una serie di ripopolamenti da aree vicine.\nNel 1950 una fattoria nei pressi del Parco don\u00f2 undici esemplari, ai quali si aggiunse nel 1964 un'altra piccola mandria. Alla fine degli anni '60 la popolazione totale di zebre del Capo era di soli 140 capi, saliti per\u00f2 a 200 nel 1979, il 75% dei quali ospitati nel Parco Nazionale della Zebra di Montagna. Nel 1984 la popolazione era di circa 400 capi. Da allora alcune zebre sono state introdotte nella Sezione Cape Point del Parco nazionale di Table Mountain."}
{"id": "946113", "revid": "1573940", "url": "https://it.wikipedia.org/wiki?curid=946113", "title": "Equus zebra hartmannae", "text": "La zebra di Hartmann (Equus zebra hartmannae ) \u00e8 una sottospecie di zebra di montagna diffusa nell'estremit\u00e0 sud-occidentale dell'Angola e nella Namibia occidentale. Preferisce vivere in piccoli gruppi di 7 - 12 esemplari. \u00c8 un'agile arrampicatrice ed \u00e8 in grado di vivere anche in condizioni di estrema aridit\u00e0 e nei territori montuosi pi\u00f9 accidentati.\nAlcuni hanno preso in esame l'ipotesi di considerarla una specie separata dalla zebra del Capo, ma tale supposizione non \u00e8 stata supportata da prove genetiche (vedi Tassonomia della zebra di montagna). Di conseguenza, il celebre \"Mammal Species of the World\" la considera solo una \u00absemplice\u00bb sottospecie.\nDescrizione.\nLa zebra di Hartmann \u00e8 un po' pi\u00f9 grande della zebra del Capo, con strisce ancora pi\u00f9 fitte e sottili che contrastano nettamente con il fondo scuro, e presenta dei grossi lobi sulla gola.\nBiologia.\nLe zebre di Hartmann, pur avendo ugualmente subito una violenta riduzione delle popolazioni originarie, sono pi\u00f9 numerose della zebra del Capo e oggi vengono in parte ospitate in territori protetti e in fattorie private. Al contrario delle zebre delle steppe vivono in gruppetti composti di 7 - 12 animali, che solo di quando in quando si riuniscono in grandi branchi; i maschi pi\u00f9 anziani conducono con ogni probabilit\u00e0 vita isolata. Queste zebre sono abili arrampicatrici e si sono tipicamente adattate a vivere nei territori desertici; a quanto riferiscono diversi osservatori, possono resistere per giorni senza dissetarsi. I loro gridi ricordano il nitrito di un cavallo e si differenziano quindi nettamente dal \u00ablatrato\u00bb delle zebre delle steppe."}
{"id": "946147", "revid": "210951", "url": "https://it.wikipedia.org/wiki?curid=946147", "title": "Guerre d'Italia", "text": ""}
{"id": "946163", "revid": "1610933", "url": "https://it.wikipedia.org/wiki?curid=946163", "title": "Genetta abissina", "text": ""}
{"id": "946176", "revid": "1610933", "url": "https://it.wikipedia.org/wiki?curid=946176", "title": "Genetta angolana", "text": ""}
{"id": "946187", "revid": "1610933", "url": "https://it.wikipedia.org/wiki?curid=946187", "title": "Genetta crestata", "text": ""}
{"id": "946210", "revid": "1610933", "url": "https://it.wikipedia.org/wiki?curid=946210", "title": "Genetta di Johnston", "text": ""}
{"id": "946223", "revid": "1610933", "url": "https://it.wikipedia.org/wiki?curid=946223", "title": "Genetta panterina", "text": ""}
{"id": "946246", "revid": "1610933", "url": "https://it.wikipedia.org/wiki?curid=946246", "title": "Genetta di Thierry", "text": ""}
{"id": "946256", "revid": "1610933", "url": "https://it.wikipedia.org/wiki?curid=946256", "title": "Genetta hausa", "text": ""}
{"id": "946278", "revid": "1610933", "url": "https://it.wikipedia.org/wiki?curid=946278", "title": "Grande genetta macchiata", "text": ""}
{"id": "946287", "revid": "1610933", "url": "https://it.wikipedia.org/wiki?curid=946287", "title": "Genetta macchiata", "text": ""}
{"id": "946321", "revid": "1610933", "url": "https://it.wikipedia.org/wiki?curid=946321", "title": "Giraffa fumosa", "text": ""}
{"id": "946331", "revid": "1610933", "url": "https://it.wikipedia.org/wiki?curid=946331", "title": "Giraffa dell'Angola", "text": ""}
{"id": "946345", "revid": "1610933", "url": "https://it.wikipedia.org/wiki?curid=946345", "title": "Giraffa del Kordofan", "text": ""}
{"id": "946379", "revid": "1610933", "url": "https://it.wikipedia.org/wiki?curid=946379", "title": "Giraffa nubiana", "text": ""}
