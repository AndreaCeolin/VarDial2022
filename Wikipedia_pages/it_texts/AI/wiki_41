{"id": "843488", "revid": "124688167", "url": "https://it.wikipedia.org/wiki?curid=843488", "title": "Omosessualit\u00e0 nell'antica Roma", "text": "Gli atteggiamenti sociali nei confronti dell'omosessualit\u00e0 nell'antica Roma e i comportamenti relativi differiscono - spesso in una maniera assai notevole - da quelli assunti della contemporanea civilt\u00e0 occidentale e presenti in essa; il tema deve pertanto essere affrontato necessariamente attraverso la visione del mondo e della sessualit\u00e0 tipica della maggioranza delle societ\u00e0 antiche, molto diversa da quella moderna.\nIl ruolo passivo come discriminante morale.\nPer le antiche civilt\u00e0 precristiane intrise di paganesimo, soprattutto per quelle del mondo classico (antica Grecia e antica Roma), non esisteva un'autentica differenziazione individuale basata sull'orientamento sessuale o di identit\u00e0 di genere. Piuttosto, questa esisteva in base al ruolo assunto all'interno del rapporto sessuale: l'identificazione e le leggi che regolavano le relazioni e le varie pratiche amorose non si fondavano sull'oggetto del desiderio (una persona dello stesso sesso o di quello opposto), ma la discriminante era bens\u00ec data dal fatto che quella persona ricoprisse un ruolo attivo e associato quindi alla virilit\u00e0 e alla mascolinit\u00e0, oppure uno passivo, generalmente considerato come estremamente degradante e tipico della femminilit\u00e0 (era dato cio\u00e8 dall'atto che poteva essere dominante o sottomesso, come viene indicato anche nell'uso dei termini catamite e \"irrumatio\").\nAgli antichi romani era peraltro completamente sconosciuta anche la dicotomia del concetto moderno tra un'esclusiva omosessualit\u00e0 e un'altrettanto esclusiva eterosessualit\u00e0, proprio per il fatto che l'identificazione sessuale avveniva per lo pi\u00f9 in base al ruolo svolto durante l'atto intimo (vedi attivo e passivo nel sesso); la stessa lingua latina manca di parole traducibili con eterosessuale o omosessuale come un'identit\u00e0 consapevole di chi prova attrazione solo nei confronti di persone dell'altro o del proprio stesso sesso.\nLa societ\u00e0 romana seguiva i dettami del patriarcato, un sistema impregnato da forti connotazioni di maschilismo; per i maschi adulti \"ingenui\", quelli che possedevano cio\u00e8 a tutti gli effetti la cittadinanza romana (la \"Libertas\"-libert\u00e0 politica e il diritto di governare s\u00e9 stessi e la propria \"familia\" con l'autorit\u00e0 derivante dal \"pater familias\"), la \"Virtus\" \u00e8 stata sempre intesa come una delle qualit\u00e0 attive per eccellenza e attraverso la quale l'uomo-\"vir\" si viene maggiormente a definire. Gli uomini erano liberi d'intrattenere rapporti sessuali con altri maschi senza alcuna percezione di perdita di virilit\u00e0 o di status sociale, fintanto e a condizione che avessero assunto la posizione di comando (sessualmente penetrativa).\nIl ruolo attivo come segno di virilit\u00e0.\nLa mentalit\u00e0 di conquista e il culto della virilit\u00e0 formano nel corso del tempo anche le relazioni omoerotiche; la pratica omosessuale a Roma si afferma molto presto come rapporto di dominazione, ad esempio del cittadino sopra lo schiavo, il tutto a conferma della decisa virilit\u00e0 mascolina dell'uomo romano; la schiavit\u00f9 nell'antica Roma contemplava difatti anche una decisiva sudditanza sessuale nei confronti di chi deteneva il potere sopra altre persone. L'ideale romano di mascolinit\u00e0 funge in tal modo da premessa all'assunzione di un ruolo attivo sempre e comunque, preso e innalzato a valore supremo: ci\u00f2 costituiva \"la prima direttiva del comportamento sessuale maschile per i Romani\".\nPartner maschili accettabili erano sia gli schiavi sia tutti coloro che si dedicavano alla prostituzione maschile ma anche quelli il cui stile di vita li immetteva nel nebuloso campo sociale dell'infamia, gli esclusi dalle normali protezioni accordate a ogni cittadino, questo anche se fossero stati tecnicamente liberi. Pur preferendo nella generalit\u00e0 dei casi la pederastia (compagnia intima con giovani di et\u00e0 compresa tra i 12 e i 20 anni), con i minori di sesso maschile nati liberi agli uomini adulti era rigorosamente proibito qualsivoglia tipo di approccio, mentre i prostituti di professione e gli schiavi potevano essere anche molto pi\u00f9 vecchi.\nOmosessualit\u00e0 femminile.\nLe relazioni omosessuali tra le donne sono meno documentate. Anche se le donne nell'antica Roma appartenenti alle classi pi\u00f9 alte (come le matrone) erano solitamente istruite e vi sono esempi noti di scrittura poetica e vaste corrispondenze con parenti di sesso maschile, molto poco e frammentario \u00e8 ci\u00f2 che \u00e8 sopravvissuto rispetto a quello che potrebbe essere stato effettivamente scritto da mani femminili. Gli scrittori maschi hanno mostrato ben poco interesse al modo in cui le donne hanno sperimentato e vissuto la sessualit\u00e0 in generale; il poeta latino dell'era augustea (vedi \"Storia della letteratura latina (31 a.C. - 14 d.C.)\") Publio Ovidio Nasone risulta qui un'eccezione, dimostrandosi particolarmente acuto e sensibile al riguardo; ma egli \u00e8 anche uno dei pi\u00f9 strenui sostenitori di uno stile di vita fortemente improntato all'amore verso le donne e in opposizione alle norme sessuali romane alternative a esso.\nDurante la repubblica romana e nel corso dell'epoca costituita dal principato e dall'inizio dell'alto impero romano assai poco viene registrato riguardo a relazioni sentimentali tra donne, mentre prove migliori e di pi\u00f9 ampio genere sussistono, anche se variamente disperse, per il successivo periodo del tardo impero romano e della tarda antichit\u00e0.\nExcursus storico.\nQuando si parla di omosessualit\u00e0 nella romanit\u00e0 antica bisogna necessariamente distinguere almeno tre grandi periodizzazioni storiche, in cui spesso cambia la concezione e la visione e accettazione stessa dei rapporti omosessuali:\nPeriodo antecedente la conquista della Grecia.\nNel periodo repubblicano antecedente alla conquista della Grecia i rapporti omosessuali erano osteggiati e visti con sospetto. I Romani identificavano infatti il rapporto tra persone dello stesso sesso come il vizio greco, sostenendo che nei loro antenati non esistesse l'omosessualit\u00e0, ritenuta un'offesa al costume degli avi (il famoso \"mos maiorum\"), contraria al rigore del \"civis Romanus\" e motivo dell'indebolimento e del rammollimento della societ\u00e0 romana stessa.\nLa libert\u00e0 politica di un cittadino \u00e8 stata definita in parte dal diritto di preservare il proprio corpo da qualsivoglia costrizione fisica, comprendente pertanto sia la punizione corporale sia l'abuso sessuale; il sentimento di mascolinit\u00e0 era la premessa imprescindibile della capacit\u00e0 di governare sia s\u00e9 stessi sia altre persone di status inferiore e la \"Virtus\", come gi\u00e0 sottolineato, \u00e8 il valore che rende l'uomo pi\u00f9 pienamente uomo: la virt\u00f9 attiva per eccellenza, quindi.\nPeriodo successivo alla conquista della Grecia e Alto Impero.\nCon la conquista della Grecia, assieme alla cultura della Grecia classica, Roma assorbe anche molte usanze, tra cui il cosiddetto \"amore greco\". Ma i \"cives\" romani praticavano l'omosessualit\u00e0 solamente con gli schiavi e con i liberti. Era deprecabile che un cittadino assumesse il ruolo passivo in un rapporto omosessuale, perch\u00e9 questo era in conflitto con una certa ideologia virile e dominatrice presente in tutta la societ\u00e0 romana.\nLa conquista sessuale diviene presto metafora comune, utilizzata spesso nell'arte retorica romana pi\u00f9 favorevole all'imperialismo, e la mentalit\u00e0 da conquistatori, inerente anche alla sfera della sessualit\u00e0 nell'antica Roma, faceva parte di un culto generico della virilit\u00e0 il quale poteva condurre anche a particolari forme di pratiche omosessuali tra gli uomini. Gli studiosi contemporanei tendono pertanto a vedere le espressioni inerenti alla sessualit\u00e0 maschile umana all'interno della civilt\u00e0 romana in termini di opposizione binaria nel modello penetratore-penetrato; cio\u00e8 l'unico modo corretto per un maschio romano di cercare gratificazione sessuale era quello di inserire il suo pene nel/nella partner: permettere di lasciarsi penetrare avrebbe invece minacciato la propria libert\u00e0 come cittadino, oltre che la sua intrinseca integrit\u00e0 sessuale. Il ruolo passivo indicante sottomissione era sommamente disprezzato e visto come sintomo di mollezza, di rinuncia alla virilit\u00e0 e perci\u00f2 deprecabile e vergognoso, specialmente se era un cittadino romano a ricoprirlo.\nCi si aspettava ed era socialmente accettabile per un uomo romano nato libero di voler consumare esperienze sessuali con entrambi i tipi di partner, sia maschili sia femminili, l'importante era mantenere un ruolo dominante. La moralit\u00e0 del comportamento dipendeva poi anche dalla posizione sociale del partner, indipendentemente dal fatto che fosse un uomo o una donna; le donne e i giovani uomini sono stati entrambi considerati normali oggetti del desiderio, ma fintanto che si manteneva al di fuori del vincolo matrimoniale un uomo avrebbe dovuto cercare di soddisfare i propri desideri solo con schiavi, prostitute (che spesso erano schiave o ex-schiave anch'esse) e gli \"infames\" (i succitati sottoposti a infamia).\nIl sesso di un partner non determinava se questa relazione fosse accettabile o meno, sempre per\u00f2 a patto che il godimento di un uomo non usurpasse l'integrit\u00e0 di un altro uomo: era altamente immorale ad esempio avere una relazione con la moglie di un altro uomo nato libero, con una ragazza in et\u00e0 da marito o con un ragazzo minorenne di buona famiglia, o con lo stesso cittadino libero adulto; mentre l'uso sessuale degli schiavi di un altro uomo doveva sottostare al permesso del proprietario. La mancanza di autocontrollo, anche nell'ambito della gestione della propria vita sessuale, indicava platealmente che quell'uomo era del tutto incapace di governare gli altri; troppa indulgenza nei confronti dei \"bassi piaceri sensuali\" minacciava di erodere l'identit\u00e0 del maschio dell'\u00e9lite nella sua qualit\u00e0 di persona istruita (quindi migliore e destinata a governare).\nLa Lex Scantinia (149 a.C.) condannava espressamente l'uomo nel caso di rapporti omosessuali tra un adulto e un \"puer\" o \"praetextati\" (da \"praetexta\", la toga bianca orlata di porpora che portavano i ragazzi che non avevano ancora raggiunto l'et\u00e0 della piena maturit\u00e0 sessuale (fino ai 15-17 anni)), mentre nel caso di rapporto omosessuale tra cittadini liberi adulti veniva punito quello che tra i due assumeva il ruolo passivo, con una multa che poteva ammontare fino a 10.000 sesterzi.\nLa Lex Scantinia, di cui non ci \u00e8 pervenuto il testo ma che abbiamo solamente attraverso citazioni tratte dagli scritti del filosofo Marco Tullio Cicerone, di Decimo Magno Ausonio, dello storico Gaio Svetonio Tranquillo, del poeta Decimo Giunio Giovenale e infine da parte degli autori cristiani Tertulliano e Prudenzio, \u00e8 un'importante testimonianza a dimostrazione del fatto che l'omosessualit\u00e0 veniva praticata in tutti gli ambienti sociali.\nIn et\u00e0 imperiale, le ansie circa la perdita della libert\u00e0 politica e la subordinazione del cittadino all'imperatore si sono espresse nella percezione di un aumento del volontario comportamento omosessuale passivo tra gli uomini liberi, accompagnato da una crescita documentata nell'esecuzione di punizioni corporali sui cittadini. La dissoluzione degli ideali repubblicani di integrit\u00e0 fisica in relazione alla \"libertas\" contribuisce alla licenza sessuale e si riflette nella decadenza associata con l'impero.\nA ogni modo, analizzando i testi e i poemi degli scrittori antichi, non si pu\u00f2 fare a meno di notare alcune contraddizioni, almeno dal punto di vista del pensiero moderno, sul tema dell'omosessualit\u00e0: se da una parte infatti molti scrittori esaltano e descrivono le gesta omoerotiche, vantandosi di conquiste amorose nei confronti di giovani, schiavi e liberti (in molte tra le poesie di Caio Valerio Catullo), o addirittura dando consigli su come conquistare i ragazzi (come fa Albio Tibullo); dall'altra altri scrittori, se non gli stessi, ironizzano, in modo molto spesso violento, contro chi si macchia di effeminatezza (gli uomini che ricoprono il ruolo passivo nei rapporti omosessuali maschili) soprattutto se cittadini romani, scherniti e derisi quando non violentemente attaccati come causa di decadimento sociale (lo stesso Catullo nei \"Carmina\" 16, 25 e 33).\nQuesta apparente contraddizione \u00e8 in un certo senso giustificata dalla visione che della societ\u00e0 avevano i romani, tipicamente e prettamente maschilista, dove il ruolo attivo in un rapporto sessuale, sia con donne sia con uomini, era sintomo di virilit\u00e0 e veniva esaltato, in rapporto anche alla superiorit\u00e0 della Gens Romana sopra gli altri popoli, destinata quindi a dominarli anche sessualmente.\nGiulio Cesare.\nAnche molti uomini illustri tra i pi\u00f9 noti e stimati, uno fra tutti Gaio Giulio Cesare - membro autorevole della Gens Giulia e capostipite della dinastia giulio-claudia - provavano una forte attrazione nei confronti di persone dello stesso sesso: l'omosessualit\u00e0, o meglio la bisessualit\u00e0, di Cesare \u00e8 ben testimoniata da Cicerone secondo cui egli era \"il marito di tutte le mogli e la moglie di tutti i mariti\".\nI suoi gusti nella sfera sessuale furono spesso motivo di pettegolezzo e canzonatura da parte sia dei detrattori sia degli stessi soldati a lui sottoposti; Plutarco e Svetonio narrano approfonditamente della sua relazione omoerotica avuta in giovent\u00f9 con l'ultimo sovrano del regno di Bitinia Nicomede IV; non vi fu nemico o personaggio pubblico che non cogliesse l'occasione, anche a distanza di anni, per fare della maldicenza a proposito dei rapporti particolari intercorsi fra il giovane Cesare e il re.\nCesare veniva di volta in volta definito \"rivale della regina di Bitinia\", \"stalla di Nicomede\", \"bordello di Bitinia\". Marco Campurnio Bibulo, collega di Cesare nel consolato del 59, riprendendo la vecchia accusa che lo dipingeva come regina di Bitinia, per attaccare la sfrenata ambizione di Cesare che manifestava tendenze monarchiche afferm\u00f2: \"Questa regina, una volta aveva voluto un re, ora vuole un regno\". I legionari, il giorno del trionfo di Cesare sui Galli, seguendo il costume che consentiva ai soldati di indirizzare il giorno del trionfo versi piccanti e scurrili al proprio comandante, intonarono un canto che suonava pi\u00f9 o meno cos\u00ec: Lo stesso Cicerone, riferendosi ai fatti di Bitinia, scriveva nelle sue lettere che con Nicomede IV Cesare \u201caveva perso il fiore della giovinezza\u201d e un giorno, in Senato, durante una seduta in cui Cesare per perorare la causa di Nisa, figlia di Nicomede, ricordava i benefici ricevuti da quel re, Cicerone pubblicamente lo interruppe esclamando: \u201cLascia perdere questi argomenti, ti prego, poich\u00e9 nessuno ignora che cosa egli ha dato a te e ci\u00f2 che tu hai dato a lui\u201d.\nGaio Valerio Catullo ebbe a sostenere che Cesare e il suo ufficiale Mamurra durante la campagna di Gallia avessero avuto una relazione, ma pi\u00f9 tardi si scus\u00f2: in quest'episodio Cesare dimostr\u00f2 tutta la sua \"clementia\", concedendo al poeta il suo perdono e lasciandogli frequentare la sua \"domus\". Marco Antonio, infine, insinu\u00f2, nel tentativo di diffamare il suo avversario durante la guerra civile, che Cesare avesse avuto un rapporto anche con il nipote Ottaviano, e che la causa della sua adozione fosse stata proprio la loro relazione amorosa.\nOmoerotismo tra gli imperatori.\nD'altra parte, tra i primi imperatori romani tutti (tranne Claudio) ebbero predisposizione ad abituali e ripetute esperienze omoerotiche: dopo Cesare, soprannominato con dileggio la \"Regina di Bitinia\" e la \"moglie di tutti i mariti\"; Augusto, il quale quand'era chiamato ancora solo Ottaviano veniva additato con disprezzo dai detrattori col nome di Ottavia: Marco Antonio ebbe modo in seguito di accusare Ottaviano di essersi guadagnato la sua adozione da parte di Cesare attraverso favori sessuali, anche se occorre dire che Svetonio descrive l'accusa rivoltagli da Antonio come pura calunnia politica.\nDopo che Marco Favonio fu catturato e giustiziato a seguito della battaglia di Filippi Ottaviano acquist\u00f2 uno dei suoi schiavi, un certo Sarmento, quando tutte le propriet\u00e0 del nemico sconfitto vennero messe in vendita: \u00e8 stato affermato poi ch'egli divenne il catamite preferito dello stesso futuro imperatore. Quinto Dellio dir\u00e0 in seguito a Cleopatra che, mentre lui e gli altri dignitari venivano trattati come vino acido da Antonio, Ottaviano si stava gustando il \"catamite Falerno\" a Roma.\nTiberio a Capri prediligeva i ragazzini appena puberi raccolti tra i figli della comunit\u00e0 locale e li chiamava i suoi \"pesciolini\", spiandoli mentre nuotavano nudi in piscina o intrattenevano rapporti sessuali tra di loro; \u00e8 sempre Svetonio a dirci, forse volutamente esagerando (tanto da fargli commentare: \"si rese colpevole anche di azioni ancora pi\u00f9 turpi e infamanti, che a mala pena si possono riferire e ascoltare, o addirittura credere\"), che l'anziano imperatore avesse addestrato dei fanciulli in tenerissima et\u00e0 per andare in seguito a vivere con lui nella residenza di Villa Jovis, li invitava poi a scherzare tra le sue gambe mentre nuotava e a risvegliare i suoi sensi con baci e morsi. Nelle ville capresi infine, le orge sarebbero state all'ordine del giorno e si sarebbero svolte davanti a una collezione di dipinti erotici di arte greca da prendere a modello..\nCaligola era bisessuale e incestuoso; Nerone sottopose a castrazione il suo schiavo adolescente Sporo per poi incoronarlo come propria sposa reale, ma spos\u00f2 anche un uomo di nome Pitagora.\nAnche i successivi imperatori pare non fossero immuni dall'amore tutto maschile: Servio Sulpicio Galba, che amava gli uomini grandi e grossi; Vitellio, soprannominato \"spintria\" (\"marchetta\") per esser stato tra i favoriti di Tiberio quando si trovava alla sua corte a Capri durante gli anni giovanili; Domiziano, accusato dagli avversari di essersi prostituito per far carriera al pretore Clodio Pollione e poi per interesse al predecessore Marco Cocceio Nerva, fu accusato anche di mollezza e di essere un dissoluto. Ebbe varie relazioni con uomini, come del resto anche il fratello Tito: il grande amore provato nei confronti dell'eunuco Flavio Earino, suo schiavo affrancato, fu celebrato sia da Stazio sia da Marco Valerio Marziale.\nTraiano era noto per la sua predilezione nei confronti dei bei ragazzi; Publio Elio Traiano Adriano fece diventare il suo giovane amante Antinoo dopo la morte niente meno che un dio, innalzandolo in apoteosi; Eliogabalo a 18 anni promise met\u00e0 dell'impero a chi fosse riuscito a dotarlo di genitali femminili per poter cos\u00ec diventare una donna a tutti gli effetti, scandalizzando l'intera Roma che lo vide sposarsi con un auriga, un certo Ierocle di Smirne.\nAdriano e Antinoo.\nIl caso riguardante la relazione d'amore tra Adriano e Antinoo \u00e8 particolarmente significativo; l'imperatore ebbe per anni come suo amasio preferito questo giovinetto di origini greche (che molto probabilmente non era uno schiavo) proveniente dalla Bitinia..\nDopo la sua morte, avvenuta in circostanze rimaste in parte oscure, Adriano innalz\u00f2 in apoteosi l'amato Antinoo e fond\u00f2 un culto organizzato dedicato alla sua persona che si diffuse presto a macchia d'olio in tutto l'Impero; poi, sempre per commemorare il proprio diletto, fond\u00f2 la citt\u00e0 di Antinopoli, fatta sorgere vicino al luogo dove il ragazzo aveva trovato la sua prematura fine terrena e che divenne un centro di culto per l'adorazione del \"dio Antinoo\" in forma di Osiride.\nInfine Adriano, per commemorare il ragazzo, organizz\u00f2 dei giochi che si tenevano in contemporanea ad Antinopoli e ad Atene, con Antinoo divenuto simbolo dei sogni panellenici dell'imperatore.\nErode Attico e Polideuce.\nIl filosofo di origini greche ed esponente della seconda sofistica Erode Attico (\"Lucius Vibullius Hipparchus Tiberius Claudius Herodes Atticus\"), \u00e8 stato un retore e politico al servizio dell'impero; amico personale di Adriano, tra i suoi allievi vi fu anche il giovane erede al trono Marco Aurelio. Erode era noto, oltre che per la ricchezza e munificenza (fece costruire tra gli altri anche l'Odeo di Erode Attico) nella sua qualit\u00e0 di filantropo e mecenate di opere pubbliche, anche per i numerosi rapporti amorosi con i propri discepoli, in riferimento alla tradizione della pederastia greca.\nIl suo affetto nei confronti del figlio adottivo Polideuce (Polydeukes/Polydeukion, da \"Polluce\") ha creato uno scandalo, non per il rapporto omosessuale intercorrente tra i due o per la giovane et\u00e0 del ragazzo, ma per l'intensit\u00e0 della passione dimostrata, considerata smodata e del tutto sconveniente.\nQuando l'adolescente mor\u00ec prematuramente Erode - come gi\u00e0 precedentemente l'imperatore Adriano aveva fatto con Antinoo - incominci\u00f2 un plateale culto della personalit\u00e0 del defunto e proclamandolo \"eroe\", facendo costruire tutta una serie di statue e monumenti in suo onore. L'anziano visse in un parossismo di disperazione pubblica alla morte del suo eromenos, arrivando a commissionare giochi sontuosi, iscrizioni e sculture su ampia scala.\nLo scrittore Luciano di Samosata racconta, nella sua biografia del filosofo esponente del cinismo Demonatte che questi afferm\u00f2 di avere in suo possesso una lettera proveniente dal defunto giovinetto; quando Erode chiese di essere informato su che cosa vi fosse scritto, Demonatte gli disse che il ragazzo dichiarava di essere triste perch\u00e9 il suo amante non era ancora giunto a fargli visita (nell'aldil\u00e0).\nDemonatte vuol qui criticare come eccessiva e indegna di un filosofo l'espressione dei sentimenti di dolore di Erode: soltanto l'enorme ricchezza e l'enorme potere di Erode gli permisero di esprimerlo in modo pubblico, anzich\u00e9 celarlo nel silenzio.\nArte erotica e oggetti di uso quotidiano.\nLe rappresentazioni della sessualit\u00e0 omosessuale maschile e lesbica sono meno rappresentate nell'arte erotica dell'antica Roma rispetto a quelle che mostrano atti sessuali tra maschio e femmina. Un fregio di Pompei antica presente alle Terme Suburbane mostra una serie di sedici scene di posizioni sessuali, in cui ve n'\u00e8 una omosessuale e un'altra lesbica, oltre ad abbinamenti omosessuali in rappresentazioni di sesso di gruppo.\nIl sesso a tre (o \"threesome\") nell'arte romana mostra solitamente due uomini che penetrano una donna, ma in una delle tante scene presenti nei muri delle \"Terme suburbane\" si vede un uomo penetrare una donna in posizione da dietro mentre a sua volta viene penetrato da un altro uomo posto dietro di lui: questo scenario viene descritto anche da Catullo nel \"Carmen 56\" ritenendolo un fatto umoristico. L'uomo in mezzo potrebbe essere un \"cinaedus\"-cinedo, un uomo cio\u00e8 a cui piace subire il sesso anale ma che al contempo \u00e8 anche considerato attraente dalle donne. Anche l'attivit\u00e0 sessuale a quattro (\"foursome\" o \"quartetto\") appare, in genere composta da due donne e due uomini e a volte in coppie composte da persone dello stesso sesso.\nGli atteggiamenti romani verso la nudit\u00e0 maschile (vedi storia della nudit\u00e0) differiscono anche in maniera notevole se confrontati con quelli assunti dagli antichi Greci, che hanno sempre considerato le rappresentazioni idealizzate del nudo maschile come espressione di eccellenza, ad esempio attraverso il nudo eroico. L'uso della toga virile designa un uomo romano come libero cittadino; connotazioni negative della nudit\u00e0 includono anche la sconfitta in guerra, dal momento che i prigionieri venivano spogliati, e la schiavit\u00f9, poich\u00e9 gli schiavi messi in vendita in piazza erano spesso esposti nudi.\nAl tempo stesso il \"Phallus\"-fallo \u00e8 stato visualizzato ubiquitariamente in forma di \"fascinus\", ossia un \"fascino magico\" pensato per allontanare le forze maligne (come i moderni cornetti portafortuna), ed \u00e8 divenuto col tempo una decorazione facente parte delle consuetudini e che si ritrova ampiamente tra le rovine pompeiane, in particolare sotto forma di speciali campanelli eolici detti \"Tintinnabulum\".\nIl fallo eretto e smisurato del dio Priapo potrebbe originariamente essere servito per uno scopo apotropaico, ma in arte il suo aspetto grottesco ed esagerato provoca spesso una grande risata.\nL'ellenizzazione tuttavia ha influenzato la rappresentazione della nudit\u00e0 maschile all'interno dell'arte romana, portando a una pi\u00f9 complessa significazione della forma del corpo umano maschile mostrato nudo, parzialmente nudo o indossando la lorica musculata.\nWarren Cup.\nLa Coppa Warren \u00e8 una coppa d'argento raffigurante due scene di atti omosessuali in ambiente di simposio (pratica socio-rituale della convivialit\u00e0 collegata al banchetto), di solito datata al tempo della dinastia giulio-claudia (I secolo d.C.). Si \u00e8 sostenuto che i due lati di questo calice rappresentino la dualit\u00e0 nella tradizione presente nel mondo classico dell'istituzione della pederastia greca in contrasto con la forma esistente all'interno della cultura romana.\nSulla parte della coppa che rappresenta l'ideale greco vediamo un uomo maturo con la barba mentre si unisce in posizione da dietro a un giovane maschio gi\u00e0 sviluppato e muscoloso il quale gli sta seduto sopra. L'adolescente si tiene in equilibrio rimanendo attaccato con la mano sinistra a un sostegno, cos\u00ec da mantenere una posizione sessuale altrimenti imbarazzante o scomoda. Uno schiavo bambino osserva la scena di nascosto attraverso una porta socchiusa.\nIl lato romano della coppa invece mostra un \"puer delicatus\", all'incirca di 12 o 13 anni, mentre viene tenuto saldamente stretto tra le braccia di un maschio pi\u00f9 anziano, ben rasato e in perfetta forma fisica. Mentre il primo uomo con la barba pu\u00f2 essere greco, con un partner che partecipa pi\u00f9 liberamente all'incontro e con uno sguardo di piacere, la sua controparte, che ha un taglio di capelli pi\u00f9 grave, sembra a tutti gli effetti essere romano e quindi utilizza uno schiavo; la corona di mirto che indossa simboleggia inoltre il suo ruolo di conquistatore erotico.\nLa coppa potrebbe essere stato concepita come un ritratto atto a stimolare la conversazione su quel tipo di ideali di amore e di sesso, che avevano luogo durante i banchetti simposiali tradizionali greci. L'antichit\u00e0 della Coppa Warren \u00e8 stata per\u00f2 contestata e potrebbe invece rappresentare la percezione dell'omosessualit\u00e0 greco-romana com'era al momento della sua ipotetica fabbricazione, forse a cavallo tra il XIX e il XX secolo.\nLetteratura omoerotica.\nNumerose testimonianze riguardanti la presenza dell'omosessualit\u00e0 e dell'omoerotismo in generale ci vengono da poeti e scrittori dell'epoca. Il tema omoerotico viene introdotto in letteratura latina a partire dal II secolo a.C. con la crescente ellenizzazione e una sempre maggior influenza Greca sulla cultura romana.\nIl console nonch\u00e9 letterato Quinto Lutazio Catulo faceva parte di un circolo letterario frequentato da poeti che componevano brevi strofe richiamantesi alla moda della poesia ellenistica; uno dei suoi pochi frammenti superstiti \u00e8 costituito da una poesia d'amore rivolta a un maschio con un nome greco. L'innalzamento della letteratura greca, ma anche dell'arte greca in generale a modello espressivo in ambito poetico ha promosso tra le altre cose anche la celebrazione dell'omoerotismo come uno dei segni distintivi delle personalit\u00e0 urbanizzate e maggiormente sofisticate. Nonostante ci\u00f2 non vi sono prove o ipotesi generali su come questo abbia potuto avere un qualsiasi effetto sull'espressione del comportamento sessuale nella vita quotidiana reale tra i romani.\nL'amore greco ha influenzato esteticamente i latini in relazione ai mezzi di espressione, molto meno nei riguardi della natura dell'omosessualit\u00e0 romana in quanto tale. L'omosessualit\u00e0 nell'antica Grecia differiva da quella Romana principalmente nell'idealizzare dell'eros tra i cittadini maschi nati liberi di pari status, anche se di solito con una differenza di et\u00e0 (vedi pederastia greca) inserita nell'istituto erastes-eromenos. L'esistenza di un rapporto erotico-sentimentale tra un ragazzo e un adulto al di fuori della famiglia, visto come un'influenza positiva tra i Greci, nella societ\u00e0 romana avrebbe minacciato l'autorit\u00e0 del paterfamilias.\nPoich\u00e9 le donne romane erano attive nell'educazione dei figli e si mescolarono con gli uomini socialmente, e le donne delle classi dirigenti spesso continuavano a consigliare e influenzare i loro figli e mariti anche nella vita politica, l'omosocialit\u00e0 non era cos\u00ec diffusa a Roma cos\u00ec come lo era stata ad esempio nell'antica Atene la quale ha indubbiamente contribuito a produrre il pi\u00f9 avanzato livello di cultura pederastica, quella della pederastia ateniese.\nLa poesia neoterica dei Poetae novi introdotta alla fine del II secolo si \u00e8 concretizzata negli anni attorno al 50 a.C. preminentemente con l'opera poetica di Caio Valerio Catullo (i \"Liber\" o \"Carmina\") la quale include diverse poesie che esprimono il suo forte desiderio nei riguardi di un giovane nato libero chiamato esplicitamente \"Giovenzio\" (\"Juventius\"); il poeta, oltre ad amare l'amica Lesbia non era quindi meno ambiziosamente desideroso dei baci del suo bel ragazzo quattordicenne, che esalta in vari versi di volta in volta amorosi o ironici, definendolo effeminato e passivo..\nIl nome latino e lo status di cittadino libero del ragazzo amato da Catullo sovverte totalmente la tradizione romana, ma contemporaneamente a lui anche Tito Lucrezio Caro nel suo \"De rerum natura\" riconosce esplicitamente la propria attrazione nei confronti dei \"ragazzi\"-pueri, il che pu\u00f2 designare invero un partner sottomesso accettabile e non necessariamente ragazzino appena adolescente; vi si pu\u00f2 leggere inoltre che il piacere sublime consiste nel trasferire il proprio seme in un'altra persona, preferibilmente in un ragazzo piuttosto che in una donna\nA testimoniare il fatto che il fenomeno omosessuale stava divenendo sempre pi\u00f9 un rapporto di desiderio e amore, interviene anche Publio Virgilio Marone, il quale racconta nell'\"Eneide\" le storie di due coppie di guerrieri, gli appartenenti al popolo dei troiani Eurialo e Niso e i latini Cidone e Clizio, che nel reciproco amore trovano la forza per combattere da autentici eroi (soltanto Cidone scamper\u00e0 alla morte); coppie di giovani uniti da un tenero legame omoerotico.\nDi Clizio, Virgilio ci dice che \u00e8 ancora un giovinetto, solo una leggerissima barba bionda incornicia il suo bellissimo volto; su Cidone invece il poeta non d\u00e0 una descrizione fisica: scrive invece che prima di Clizio ha amato altri adolescenti, sicch\u00e9 \u00e8 da ritenere che rispetto al compagno egli abbia un'et\u00e0 leggermente superiore (Eneide, libro X, vv.324-330).\nIl particolare rapporto che lega Eurialo e Niso \u00e8 definito dall'autore \"amore\", ci\u00f2 che nel contesto dell'epoca va inteso come serena manifestazione di continuit\u00e0 tra l'amicizia fraterna e l'affettuosit\u00e0 omoerotica. Qui il poeta si avvale della tradizione dell'omosessualit\u00e0 militare nell'antica Grecia, ritraendo apertamente il rapporto amoroso esistente tra questi giovani il cui valore militare li segna solidamente come autentici uomini romani (\"viri\"). Virgilio descrive il loro legame come \"pius\", collegandolo alla virt\u00f9 suprema della \"pietas\", in egual modo posseduto dallo stesso eroe Enea; una relazione avallata come \"onorevole, dignitosa e collegata ai valori della centralit\u00e0 di Roma\".\nAncora nelle \"Bucoliche\" il poeta latino canta e descrive numerosi amori omosessuali e riconducibili alla pederastia greca, come la vicenda riguardante il giovane schiavo Alessi che viene concupito sia dal suo padrone Iolla sia dal bel pastore Coridone (Ecloga II), o quella di un altro pastore di nome Menalca il quale elogia la bellezza di Aminta (Ecloga III).\nTemi omoerotici appaiono anche nelle opere di altri poeti del periodo augusteo (vedi Storia della letteratura latina (31 a.C. - 14 d.C.)): Albio Tibullo, Sesto Properzio e Quinto Orazio Flacco fra tutti. A schierarsi invece decisamente a favore dell'amore femminile sar\u00e0 Publio Ovidio Nasone: avere una relazione sessuale con una donna \u00e8 pi\u00f9 piacevole perch\u00e9, a differenza delle forme di comportamento omosessuale ammesse all'interno della cultura romana, qui il piacere \u00e8 reciproco. Non mancano comunque anche in questo autore descrizioni di amori omosessuali, tutti appartenenti alla tradizione della mitologia greca: Ati e Licabas, il dio Apollo con Giacinto e Ciparisso. Thomas Habinek ha fatto infine notare che il significato di rottura presentato da Ovidio nella categorizzazione delle preferenze sessuali \u00e8 stata oscurata nella storia della sessualit\u00e0 umana dal concetto di eterosessualit\u00e0 (considerata normale e innata) sopravvenuto nella pi\u00f9 tarda cultura occidentale.\nNella letteratura del primo periodo dell'impero romano un posto privilegiato spetta al \"Satyricon\" di Petronio Arbitro; la narrazione \u00e8 talmente permeata da riferimenti al comportamento omosessuale che nei circoli letterari europei del XVIII secolo il nome dell'opera fin\u00ec col divenirne un sinonimo.\nAnche il poeta e autore di epigrammi Marco Valerio Marziale spesso deride le donne come uniche partner sessuali preferendo di gran lunga i bei ragazzi-pueri.\nAtti sessuali.\nOltre al sesso anale, che viene frequentemente descritto sia nell'arte figurativa sia in quella letteraria, era comune anche il sesso orale. Uno dei graffiti di Pompei \u00e8 in questo caso inequivocabile: \"Secundus felator rarus\" (\"Secundus \u00e8 un fellatore di rara abilit\u00e0\").\nA differenza che nell'antica Grecia, il pene di grandi dimensioni era un importante elemento d'attrattiva; Petronio ne descrive uno veduto in un bagno pubblico. Molti imperatori vengono raffigurati circondati da uomini con grandi sessi.\nIl poeta Ausonio fa una battuta su un trio sessuale maschile in cui \"quello che sta nel mezzo compie il doppio dovere\".\nImpudicitia.\nIl sostantivo astratto \"impudicitia\" (aggettivo \"impudicus\") raffigura la negazione assoluta della \"pudicitia\" (morale sessuale, castit\u00e0); come caratteristica dei maschi spesso implica la volont\u00e0 e il desiderio di essere penetrati sessualmente. Ballare era espressione, per un maschio, di \"impudicitia\" (la danza era difatti caratteristica della prostituta e dell'effeminato).\nL\"'impudicitia\" pu\u00f2 anche essere associata a comportamenti in quegli uomini giovani che avevano conservato un certo grado di fascino da ragazzini, ma che erano comunque abbastanza grandi da esser tenuti a comportarsi secondo le ferree regole maschili e a sottostare alle sue normative. Giulio Cesare fu accusato di portare l'infamia su di s\u00e9 perch\u00e9 quando aveva circa 19 anni assunse per un certo periodo di tempo il ruolo passivo in una relazione pederastica con Nicomede IV re di Bitinia e in seguito anche per i molti \"affari sessuali\" avuti con donne adultere. Lucio Anneo Seneca il giovane (il tutore di Nerone) ha osservato che \"l'impudicitia \u00e8 un crimine per colui che \u00e8 nato libero, una necessit\u00e0 in uno schiavo, un dovere per il liberto\".\nCome gi\u00e0 detto la pratica omosessuale a Roma afferm\u00f2 il potere del cittadino sopra gli schiavi, confermandone al di sopra di ogni dubbio la propria mascolinit\u00e0\nRuoli sessuali.\nUn uomo o un ragazzo che assumeva il ruolo passivo all'interno della relazione omosessuale poteva venir denominato in vari modi, tra cui i pi\u00f9 comuni e frequenti erano \"cinaedus\", \"pathicus\", \"exoletus\", \"concubinus\" (prostituto), \"spintria\" (marchetta), \"puer\" (ragazzo), \"pullus\" (pulcino), \"puso\", \"delicatus\" (specialmente come puer delicatus-ragazzino squisito), \"mollis\" (molle, utilizzata in genere come qualit\u00e0 estetica in contrapposizione alla naturale aggressivit\u00e0 maschile), \"tener\" (tenero, in opposizione alla durezza mascolina), \"debilis\" (debole), \"effeminatus\" (effeminato), \"discintus\" (discinto, volgare come una prostituta) e \"morbosus\" (malato).\nCome si pu\u00f2 notare, il significato del termine moderno gay (come anche di \"omosessuale\") non \u00e8 contemplato in quest'elenco, in quanto nel pensiero antico non v'era alcun'idea di identit\u00e0 sessuale: la persona era invece definita solo dal ruolo svolto all'interno dell'atto sessuale (attivo=maschio; passivo=femmina).\nAlcuni di questi termini, come \"exoletus\", vengono a riferirsi specificamente a un adulto: gli antichi romani, fra cui vigeva il valore sociale contrassegnato come \"mascolinit\u00e0\", limitavano genericamente la penetrazione anale ai prostituti maschi o agli schiavi di et\u00e0 inferiore a 20 anni (chiamati \"ragazzi\").\nAlcuni uomini pi\u00f9 anziani potevano a volte preferire il ruolo passivo; Marco Valerio Marziale descrive ad esempio, nella sua solita maniera molto schietta, il caso di un uomo che aveva assunto il ruolo passivo facendo occupare al suo giovane schiavo quello attivo: Il desiderio di un maschio adulto di essere penetrato sessualmente veniva considerato un \"morbus\", una malattia; il desiderio di penetrare un bel ragazzo era invece considerato del tutto normale.\nCinaedus.\nCinedo \u00e8 una parola dispregiativa che denotava un maschio con una identit\u00e0 di genere considerata deviante dalla norma, per la sua scelta di determinati atti sessuali o per la preferenza di certi partner sessuali; tali preferenze erano percepite come una carenza di virilit\u00e0. Catullo definisce cinedo (cio\u00e8 un effeminato senza attributi virili) il collega poeta Marco Furio Bibaculo che si trova in compagnia d'un suo amico, nel famoso Carme osceno numero 16, in cui afferma senza tanti giri di parole che \"pedicabo ego vos et irrumabo\" (io ve lo metto prima nel didietro e poi direttamente in bocca).\nAnche se in alcuni contesti il cinedo pu\u00f2 denotare l'omosessuale passivo, ed \u00e8 il termine pi\u00f9 frequentemente usato per indicare un maschio che si \u00e8 lasciato penetrare analmente, un uomo chiamato cinedo poteva bens\u00ec, in certi determinati casi, anzi esser considerato molto attraente e desiderabile per le donne (non necessariamente quindi equivale al termine dispregiativo inglese \"faggot\" o agli italiani \"frocio-checca\", tranne per il fatto che tutti questi termini vengono usati per deridere e insultare un uomo considerato carente di virilit\u00e0): con caratteristiche cos\u00ec ambiguamente androgine che le donne possono trovare sessualmente anche molto eccitanti).\nL'abbigliamento, l'uso di cosmetici e i manierismi (atteggiamenti, movimenti, modi di parlare) di un cinedo lo contrassegnavano inequivocabilmente come un effeminato: ma la stessa effeminatezza che gli uomini romani potrebbero trovare allettante in un puer, diventa assolutamente poco attraente nel maschio adulto e anziano. I cinaedus rappresentano quindi l'assenza generalizzata fatta persona di quello che i Romani consideravano un vero uomo, e la parola rimane di fatto intraducibile nelle lingue moderne.\nIn origine un cinaedus (parola derivante dal Greco Kinaidos) era un ballerino professionista generalmente poco pi\u00f9 che adolescente, di origini persiane o comunque orientali, la cui performance era caratterizzata da una danza accompagnata dal suono di tamburelli e timpani e da movimenti ancheggianti del sedere che mimavano il rapporto anale.\nConcubinus.\nAlcuni uomini romani tenevano un concubinus (concubina maschio) in casa fino a quando non si sposavano con una donna: Eva Cantarella ha descritto questa forma di concubinato come \"una relazione sessuale stabile, non esclusiva ma privilegiata\". All'interno della gerarchia degli schiavi domestici, il \"concubinus\" sembra essere stato considerato in possesso di uno status speciale o comunque abbastanza elevato, e che veniva minacciato con l'arrivo di una moglie.\nIn uno dei suoi inni nuziali (Ephitalamium) Catullo il \"concubinus\" dello sposo si ritrova ansioso per il suo futuro e con la paura d'esser abbandonato: i suoi lunghi capelli saranno tagliati e dovr\u00e0 d'ora in poi ricorrere alle schiave per la sua gratificazione sessuale, il che indica ch'egli prevedeva di dover presto cambiare ruolo sessuale da passivo ad attivo. Al concubino poteva poi anche capitare di intrattenere relazioni sessuali con le donne della casa, diventando magari anche padre di qualche bambino, questo almeno a seguire le invettive di Marziale (Epigrammi 6.39.12-4).\nI sentimenti e la situazione del concubino sono trattati nella citata poesia matrimoniale di Catullo e occupano 5 strofe: egli svolge un ruolo attivo durante la cerimonia, distribuendo le noci tradizionali che poi i ragazzi dovevano lanciare in segno di buon augurio (un po' come il riso nella tradizione occidentale moderna).\nIl rapporto di un cittadino romano col proprio concubino poteva essere sia discretamente tenuto nell'ombra sia manifestato in modo pi\u00f9 aperto: i concubini maschi a volte partecipavano anche alle cene (convivium) indette dal padrone di casa e rappresentar ufficialmente la parte di compagno, un ruolo particolarmente ambito e pregiato. Marziale sembra anche suggerire che il concubino del padrone di casa poteva esser ereditato dal figlio alla morte de padre. Un ufficiale poteva anche essere accompagnato durante le campagne militari dal proprio concubino.\nCome il catamite e il \"puer delicatus\" (vedi sotto) il ruolo del concubino \u00e8 stato regolamentato ispirandosi al mito greco di Ganimede (il cui nome in latino diventa Catamitus), il principe adolescente troiano rapito da Zeus affinch\u00e9 lo servisse sull'Olimpo come coppiere.\nLa concubina femminile, che poteva anche essere una donna libera, manteneva uno status legale tutalato dal diritto romano, ma i concubinus no dal momento che erano tipicamente degli schiavi\nPathicus.\n\"Pathicus\" era una parola un po' \"soft\" per indicare l'uomo che \u00e8 stato penetrato sessualmente; deriva dall'aggettivo greco \"phatikos\" (verbo \"paskhein\") ed equivalente al latino \"patior-pati-passus\" (subire, sottomettersi, sopportare e soffrire): il termine \"passivo\" deriva proprio dal latino \"passus\".\n\"Pathicus\" e \"cinaedus\" non sono spesso cos\u00ec distinti nell'uso che ne fanno gli scrittori latini, ma cinedo pu\u00f2 essere indicativamente il termine pi\u00f9 generale per indicare un maschio non conforme al suo ruolo di \"vir\" - vero uomo; mentre \"pathicus\" denota precisamente un maschio adulto che ha assunto il ruolo passivo da donna all'interno di un rapporto, che desidera essere usato cos\u00ec.\nNella cultura romana sodomizzare un altro maschio adulto esprime quasi sempre disprezzo e desiderio d'umiliazione; il \"pathicus\" pu\u00f2 essere interpretato allora, ancor pi\u00f9 che come omosessuale passivo, come un masochista a cui piace farsi umiliare (da un uomo o da una donna indifferentemente): potrebbe anche esser penetrato da una donna tramite un dildo o essere costretto a eseguire cunnilingus, senza dimostrare alcun desiderio di assumere un ruolo attivo o alcuna eccitazione sessuale.\nPuer.\nCon la parola \"puer\" s'indicava sia un ruolo nell'ambito sessuale sia uno specifico gruppo d'et\u00e0. Sia \"puer\" sia il suo equivalente femminile \"puella\"-ragazza possono riferirsi al partner sessuale di un uomo. Il cittadino romano nato libero all'et\u00e0 di 14 anni assumeva la toga virile e questo era il primo rito di passaggio oltre l'infanzia, ma doveva attendere poi fino a 17-18 anni prima di poter cominciare a prender parte attivamente alla vita pubblica. Uno schiavo, che non veniva mai considerato un \"vir\", un uomo vero, sarebbe stato chiamato \"puer,\" ragazzo, per tutta la vita.\nI \"pueri\" venivano utilizzati come alternativa sessuale alle donne, cosa che non si poteva assolutamente fare con gli adolescenti maschi nati liberi: accusare un uomo romano d'essere un puer era un insulto contro la sua virilit\u00e0, soprattutto in campo politico. Un cinedo anziano, un omosessuale passivo potevano anche voler presentare s\u00e9 stessi come puer.\n\"Puer delicatus\".\nIl \"puer delicatus\" era uno \"squisito\" schiavo giovanissimo, scelto dal padrone per la sua bellezza come giovane amante, citato anche al plurale come \"deliciae\" ('dolcetti' o 'delizie')\nA differenza dell\"'eromenos\" greco, che era protetto dal costume sociale, il romano \"delicatus\" rimaneva sempre invece, sia fisicamente sia moralmente, inferiore rispetto all'adulto che ne disponeva. La relazione spesso coercitiva, di sfruttamento e non certo alla pari, tra il padre di famiglia e il \"delicatus\" (il quale poteva benissimo anche essere un minore di 12 anni), pu\u00f2 essere definita come pedofila a differenza della pederastia greca.\nIl ragazzino, appena compiuti 13 anni, veniva a volte castrato nel tentativo di preservare intatti nel tempo i suoi caratteri giovanili: l'imperatore Nerone fece questo nei confronti del suo \"puer\" Sporo, che fece evirare per poterlo poi sposare.\nVari \"pueri delicati\" sono stati idealizzati nella poesia latina: nelle Elegie erotiche di Tibullo il delicatus di nome Marathus indossa abiti sontuosi e molto costosi. La bellezza che doveva caratterizzare il delicatus \u00e8 stata misurata mediante le norme e misure apollinee, soprattutto per quanto riguardava i lunghi capelli i quali avrebbero dovuto sempre essere ondulati e profumati.\nIl tipo mitologico per eccellenza del \"delicatus\" era rappresentato da Ganimede, il principino troiano rapito da Zeus per diventare il proprio compagno divino nonch\u00e9 coppiere alla corte olimpica. Nel \"Satyricon\", il ricco liberto Trimalcione parla del \"puer delicatus\" come di un bambino-schiavo al servizio sia del padrone sia della padrona di casa.\nPullus.\nIl termine \"pullus\" indicava genericamente un piccolo animaletto e in particolare il pulcino: era una parola affettuosa usata tradizionalmente per un ragazzo-puer che era stato amato da qualcuno in senso osceno.\nIl lessicografo Sesto Pompeo Festo ne fornisce la definizione illustrandola con un aneddoto comico: Quinto Fabio Massimo Eburno, console nel 166 a.C. e poi censore era molto noto per il suo rigore morale, tanto da guadagnarsi il soprannome (Cognomen) di Eburno che significa avorio (l'equivalente moderno pi\u00f9 simile potrebbe essere anche porcellana); questo a causa del suo candido e avvenente aspetto. Si diceva fosse stato colpito tempo addietro da un fulmine proprio sulle natiche (riferimento a una voglia che aveva sul sedere). Si scherz\u00f2 quindi sul fatto che fosse stato contrassegnato da Zeus signore dei fulmini che s'era accorto della sua bellezza tanto da farne il proprio pullus/pulcino pensando anche al rapporto esistente tra il re degli Dei col giovanissimo coppiere catamite Ganimede.\nAnche se l'inviolabilit\u00e0 sessuale dei cittadini maschi minorenni era di solito molto ben sottolineata, quest'aneddoto \u00e8 una prova che anche i giovani romani di buona famiglia avrebbero potuto passare attraverso una fase in cui potevano esser veduti come \"oggetti sessuali\" Forse colpito dal destino, questo stesso membro della illustre Gens Fabia ha dovuto concludere la sua vita in esilio come punizione per aver ucciso suo figlio dopo averlo incolpato di \"impudicitia\".\nNel IV secolo il poeta Ausonio registra la parola pullipremo e dice che per primo tale termine \u00e8 stato utilizzato dal poeta satirico Lucilio.\nPusio.\nEtimologicamente relazionato a \"puer\", anche \"pusio\" significa ragazzetto; spesso aveva una connotazione spiccatamente sessuale e umiliante. Giovenale indica che il \"pusio\" era desiderabile in quanto pi\u00f9 compiacente e al contempo meno impegnativo di quanto fosse una donna.\nScultimidonus.\nQuesto \u00e8 un relativamente raro termine gergale tra i pi\u00f9 volgari (equivalente a pezzo di\u00a0m. o buco di c.) che appare in uno dei frammenti di Lucilio e glossato come: \"coloro che elargiscono gratuitamente il proprio orifizio anale-scultima\" (cio\u00e8 la parte corporea pi\u00f9 intima di s\u00e9, come fosse la parte interna di una prostituta/scortorum intima).\nSottoculture.\nIl mondo e la cultura latina hanno avuto una tale ricchezza di parole per indicare gli uomini al di fuori della norma maschile-vir, che alcuni studiosi sostengono l'esistenza di una vera e propria sottocultura di tipo omosessuale a Roma. Plauto menziona una strada che era conosciuta come luogo d'incontro con giovani che praticavano la prostituzione maschile, e anche i bagni pubblici sono indicati come uno dei luoghi pi\u00f9 usuali quando si voleva andar in cerca di partner sessuali maschi: Giovenale indica il grattarsi la testa con l'indice come segno di riconoscimento reciproco (nella II delle sue \"Satire\").\nApuleio dice che i \"cinaedi\" formavano una vera e propria alleanza sociale allo scopo di realizzar il piacere generale, soprattutto organizzando banchetti e feste: nelle \"Metamorfosi (Auleio)\" (o \"Asino d'oro\") descrive un gruppo che ha acquistato e condiviso un \"concubinus\"; mentre in un'altra occasione hanno invitato un giovane molto ben dotato (rusticanus iuvenis) alternandosi subito dopo nel sesso orale su di lui.\nAltri studiosi, soprattutto quelli che sostengono il punto di vista del costruttivismo socio-culturale, sostengono invece che non vi \u00e8 mai stato un gruppo sociale identificabile di maschi che si sarebbero auto-identificati come appartenenti a una qualche \"comunit\u00e0 omosessuale\".\nMatrimonio omosessuale.\nAnche se, in generale, i romani consideravano il matrimonio come unione eterosessuale al fine di generare figli, durante il periodo imperiale si sono verificati episodi in cui coppie maschili hanno celebrato il rito tradizionale del matrimonio romano in presenza di amici; queste forme di matrimonio tra persone dello stesso sesso sono riportati da fonti che ne deridono gli intenti, mentre non vengono registrati i sentimenti dei partecipanti.\nIl primo riferimento nella letteratura latina di un matrimonio avvenuto tra uomini si trova nelle \"Filippiche\" di Marco Tullio Cicerone, il quale si trova a insultare Marco Antonio per essere stato in giovent\u00f9 \"la sgualdrina\" di Gaio Scribonio Curione e aver \"stabilito con lui un matrimonio vero e proprio (matrimonium), come se avesse indossato una stola (l'abito tradizionale di una donna sposata) da matrona\". Anche se le implicazioni sessuali a cui vuole alludere Cicerone sono chiare, il punto fondamentale del passaggio oratoriale del filosofo stoico latino \u00e8 quello \u00e8 di gettare discredito su Antonio indicandolo nel ruolo di sottomesso all'interno del rapporto omosessuale, mettendo cos\u00ec in tal maniera in dubbio la sua virilit\u00e0 di cittadino; non vi \u00e8 alcun motivo di pensare che siano stati effettivamente eseguiti riti matrimoniali ufficiali.\nSia Marziale sia Giovenale - nelle sue \"Satire\" - si riferiscono al matrimonio tra uomini come a un fatto che non accade di rado, cio\u00e8 come qualcosa di usuale e diffuso, abbastanza ricorrente all'interno della societ\u00e0 dell'epoca, anche se poi i due autori citati si ritrovano a disapprovarlo. Il diritto romano non ha mai ufficialmente riconosciuto il matrimonio tra uomini, ma uno dei motivi principali di disapprovazione espressi nella satira datata alla prima met\u00e0 del II secolo \u00e8 che continuare a celebrarne i riti avrebbe anche potuto condurre a un'aspettativa di registrazione ufficiale per tali unioni.\nGiovenale si scaglia contro la diffusione dei rapporti omosessuali, identificati dal poeta con l'effeminatezza e il vizio in generale; passa a descrivere coloro che mascherano i propri vizi sotto il mantello della filosofia greca: i pervertiti si vestono effeminatamente in pubblico, vi \u00e8 poi chi difende la sua causa in vesti trasparenti, chi giunge fino al punto di sposare un qualche \"suonatore di corno\"... ma peggio ancora sono coloro che partecipano ai misteri della Bona Dea vestiti e truccati come fossero delle donne (II satira).\nNerone.\nVarie fonti antiche (tra cui Svetonio, Tacito, Dione Cassio, e Aurelio Vittore) affermano che l'imperatore romano del I secolo Nerone abbia celebrato ben due matrimoni pubblici con degli uomini, una volta assumendo per s\u00e9 il ruolo della moglie (questo accadde col liberto chiamato Pitagora), un'altra volta invece prendendo il ruolo del marito (con l'eunuco Sporo); vi sono poi indizi su un terzo caso in cui sembra aver avuto ancora la parte della moglie.\nLe cerimonie neroniane includevano elementi tradizionali come la dote e l'indossare il velo da sposa romana. Anche se le fonti al riguardo si trovano a essere nella loro generalit\u00e0 pregiudizialmente ostili, lo stesso Dione Cassio fa implicitamente notare che gli atti pubblici e politici di Nerone venivano considerati molto pi\u00f9 scandalosi dei suoi matrimoni con degli uomini.\nSporo rimase accanto a Nerone fino all'ultimo giorno, e si tramanda che fu presente anche alla sua morte (\"Vita di Nerone\" 48, 1; 49, 3), e, addirittura, secondo Sesto Aurelio Vittore (\"Epitome de Caesaribus\" 5, 7), sarebbe colui che resse il gladio con cui egli si dava la morte. Un ruolo di rilievo al suo personaggio compare viene dato anche in varie opere teatrali che descrivono tale evento (ad esempio Martello 1735). Alcuni studiosi considerano quella effettuata su Sporo come la prima operazione di cambiamento di sesso storicamente descritta.\nEliogabalo.\nAgli inizi del III secolo il giovanissimo imperatore di origini siriache Eliogabalo \u00e8 indicato per esser stato la sposa in un matrimonio che ha voluto celebrare col suo partner maschile; ma anche molti altri uomini maturi della sua corte sembra avessero dei mariti ufficiali, facendo per lo pi\u00f9 notare che ci\u00f2 era fatto a imitazione dei \"matrimoni imperiali\".\nL'orientamento sessuale di Eliogabalo e la sua identit\u00e0 di genere sono stati origine di controversie e dibattiti; va notato, per\u00f2, che in Eliogabalo l'aspetto religioso e quello sessuale erano profondamente intrecciati, come normale nella cultura orientale, ma la societ\u00e0 romana non comprese questo aspetto a essa alieno e dunque consider\u00f2 stravaganti e scandalose le pratiche sessuali del proprio imperatore, tra cui le orge, i rapporti omosessuali e transessuali, la prostituzione, all'interno delle quali va intesa la ricerca - nella figura dell'androgino - del desiderio di castrazione.\nStando a quanto ne dice il membro del senato romano e storico contemporaneo Cassio Dione Cocceiano, la sua relazione pi\u00f9 stabile sarebbe stata quella con un auriga, uno schiavo biondo proveniente dalla Caria di nome Ierocle, al quale l'imperatore si riferiva chiamandolo suo marito. La \"Historia Augusta\", scritta un secolo dopo i fatti, afferma che spos\u00f2 anche un uomo di nome Zotico, un atleta di Smirne, con una cerimonia pubblica svoltasi nella capitale..\nCassio Dione scrisse inoltre che Eliogabalo si dipingeva le palpebre, si depilava e indossava parrucche prima di darsi alla prostituzione nelle taverne e nei bordelli di Roma, e persino all'interno del palazzo imperiale: Erodiano commenta che Eliogabalo sciup\u00f2 il suo bell'aspetto naturale facendo uso di troppo trucco. Venne spesso descritto mentre \u00absi deliziava di essere chiamato l'amante, la moglie, la regina di Ierocle\u00bb, e si narra che abbia offerto met\u00e0 dell'Impero romano al medico che potesse dotarlo di genitali femminili. Di conseguenza, Eliogabalo \u00e8 stato spesso descritto dagli scrittori moderni come transgender, molto probabilmente transessuale.\nProibizioni legali chiare e nette contrarie al matrimonio omosessuale cominciarono ad apparire durante il IV secolo, via via che la popolazione dell'impero romano stava sempre pi\u00f9 convertendosi al cristianesimo.\nLo stupro omosessuale.\nIl diritto romano ha affrontato la questione relativa allo stupro di un cittadino di sesso maschile gi\u00e0 nel II secolo a.C., quando venne emessa una sentenza all'interno di una causa che potrebbe aver coinvolto un maschio di orientamento omosessuale. \u00c8 stato stabilito che anche un uomo \"disdicevole e discutibile\" (infamis e suspiciosus) aveva lo stesso diritto appartenente a tutti gli altri uomini liberi che il proprio corpo non fosse sottoposto al sesso forzato.\nNella \"Lex Julia de vi publica\", registrata nei primi anni del III secolo ma con tutta probabilit\u00e0 risalente al tempo del dittatore romano Gaio Giulio Cesare lo stupro viene definito come un forzare al rapporto sessuale un ragazzo o una donna e lo stupratore era oggetto di esecuzione capitale, una sanzione abbastanza rara nel diritto romano.\nGli uomini che erano stati stuprati venivano esentati dalla perdita dello status giuridico e sociale subita da coloro che concedevano volontariamente il proprio corpo per dare piacere agli altri (soprattutto attraverso il sesso anale e la fellatio); un giovane che si dedicava alla prostituzione maschile o che comunque intratteneva sessualmente altri uomini era sottoposto a infamia e pertanto escluso dalle protezioni legali di regola concesse ed estese a tutti gli altri cittadini. Considerata come una questione di diritto, uno schiavo o una schiava non avrebbero potuto essere violentati, ma in quanto oggetto di propriet\u00e0 e non in quanto persone il proprietario dello schiavo poteva tuttavia perseguire il violentatore per danni alla propriet\u00e0.\nIl timore di stupri di massa a seguito di una sconfitta militare si estendeva anche a tutte le potenziali vittime di sesso maschile (in primis i bambini) oltre che alle donne. Secondo il giurista Pomponio qualunque cosa l'uomo abbia subito (compresa la violenza sessuale a causa della forza soverchiante dei ladri o da parte del nemico in tempo di guerra), \u00e8 una cosa che si deve sopportare senza alcuna stigmatizzazione.\nLa minaccia di un uomo di sottoporne un altro alla \"pedicatio\" (rapporto anale) o \"irrumatio\" (rapporto orale) \u00e8 un tema assai frequente delle invettive poetiche, particolarmente famosa quella espressa da Catullo nel suo \"Carmen 16\" ed \u00e8 stata anche una forma comune di millanteria maschile; lo stupro \u00e8 stato inoltre una delle punizioni tradizionali inflitte su un uomo adultero da parte del marito offeso, anche se forse pi\u00f9 come fantasia di vendetta che effettivamente realizzato nella pratica.\nIn una raccolta di dodici aneddoti che si occupano di \"assalti subiti dalla castit\u00e0\" lo storico Valerio Massimo dispone le vittime di sesso maschile a parit\u00e0 di numero se confrontate con le donne. In un caso di processo farsa (esempio processuale) descritto da Seneca il Vecchio, un \"adulescens\" (un giovane che non ha ancora formalmente incominciato la propria vita da adulto) viene violentato da dieci suoi coetanei; anche se il caso \u00e8 ipotetico Seneca qui presuppone che la legge contempli la possibilit\u00e0 effettiva di un tal accadimento. Un'altra ipotesi immagina un caso estremo in cui la vittima di stupro venga indotta al suicidio; qui il maschio nato libero (appartenente agli ingenui) che ha subito violenza si uccide: i romani consideravano lo stupro su un ingenuus come uno tra i peggiori crimini che potevano essere commessi, assieme col parricidio, la violenza su una ragazza ancora in condizione di verginit\u00e0 e il furto all'interno di un tempio romano.\nRelazioni omoerotiche nelle forze armate.\nIl soldato romano, come ogni altro cittadino maschio libero e rispettoso dello Stato, avrebbe dovuto mostrare autodisciplina anche in materia sessuale. Augusto aveva vietato ai militari di sposarsi e questa proibizione \u00e8 rimasta in vigore per l'esercito romano imperiale per quasi due secoli; le forme di gratificazione sessuale a disposizione dei soldati rimanevano quindi la prostituzione e l'utilizzo di persone ridotte in schiavit\u00f9, lo stupro di guerra e le relazioni tra persone dello stesso sesso.\nIl \"Bellum Hispaniense\", narrante gli eventi della guerra civile romana (49-45 a.C.) nella Spagna romana, cita un ufficiale che tiene con s\u00e9 un \"concubinus\"/prostituto durante tutta la campagna militare. Il sesso tra commilitoni tuttavia violava il decoro romano, contrario a ogni tipo di rapporto sessuale tra cittadini liberi; di primaria importanza per un soldato era mantenere intatta la propria virilit\u00e0 (da \"vir\", la sua condizione di uomo) non permettendo mai quindi che il suo corpo potesse venir utilizzato da altri per soddisfare scopi sessuali.\nIn guerra lo stupro simboleggiava la sconfitta, un motivo che rendeva il corpo del soldato costantemente vulnerabile sessualmente. Durante il periodo della repubblica romana gli atti omosessuali tra commilitoni erano soggetti a sanzioni severe, che potevano comprendere anche la condanna capitale, in quanto violazione della disciplina militare; Polibio (II secolo a.C.) riferisce che la punizione per un soldato che volontariamente avesse acconsentito a essere sottomesso sessualmente, quindi sottoposto a penetrazione, era il \"fustuarium\" (ossia la bastonatura a morte).\nGli storici romani registrano racconti cautelativi di ufficiali che abusano del loro potere per costringere i propri sottoposti a compiere atti sessuali e quindi a subire conseguenze disastrose. Agli ufficiali pi\u00f9 giovani, che ancora potevano mantenere alcune delle caratteristiche attrattive adolescenziali favorite maggiormente nelle relazioni tra maschi, era consigliato di rinforzare le proprie qualit\u00e0 maschili e non usare profumi, n\u00e9 tagliarsi i peli alle narici e non radersi le ascelle.\nUn episodio riferito da Plutarco nella sua biografia di Gaio Mario illustra il dovere del soldato di mantenere la propria integrit\u00e0 sessuale nonostante le pressioni che potevano provenire dai suoi superiori. Una bella e giovane recluta di nome Trebonio aveva subito molestie sessuali per un certo periodo di tempo dal suo ufficiale superiore, che si trovava anche a essere il nipote di Mario, Gaio Luscius. Una notte, dopo essersi nuovamente difeso, in una delle numerose occasioni in cui era stato sottoposto alle attenzioni indesiderate dell'uomo, Trebonio \u00e8 stato convocato alla tenda di Luscius. Incapace di disobbedire al comando del suo superiore, si trova cos\u00ec a essere improvvisamente l'oggetto di una violenza sessuale e, a questo punto, sfoderata la spada uccide Luscius.\nLa condanna per l'uccisione di un ufficiale tipicamente provocava l'esecuzione immediata. Quando \u00e8 stato portato a processo, il ragazzo \u00e8 stato per\u00f2 in grado di produrre testimoni per dimostrare che aveva ripetutamente dovuto respingere Luscius, e che \"non aveva mai prostituito il suo corpo a nessuno, nonostante le profferte di regali costosi\". Marius non solo ha assolto Trebonio dall'accusa di aver assassinato un suo parente, ma gli ha consegnato una corona (vedi ricompense militari romane) per il coraggio dimostrato.\nLesbismo.\nI riferimenti al sesso tra donne non sono frequenti nella letteratura latina della repubblica romana e dell'inizio del principato (storia romana). Ovidio, che \u00e8 uno dei massimi sostenitori d'uno stile di vita generalmente rivolto all'amore per le donne, descrive e nota poi con partecipazione la storia di Ifi (o Ifide, cresciuta e allevata come fosse un maschio) che s'innamora di Iante e in seguito anche di Anassarete: si tratta di uno dei pochissimi miti lesbici presenti nella tradizione classica.\nIn epoca imperiale successiva le fonti riguardanti relazioni omosessuali tra donne divengono via via pi\u00f9 abbondanti, in forma di ricette mediche, incantesimi e pozioni d'amore, tesi di astrologia e interpretazione dei sogni. Un graffito rinvenuto nei muri di Pompei antica esprime il desiderio di una donna nei confronti di un'altra: \"vorrei poter tenerla stretta al collo, abbracciandola ed accoglier tutti i suoi baci sulle mie labbra.\nParole di lingua greca indicanti una donna che preferisce la compagnia intima di un'altra donna includono \"hetairistria\" (in parallelo a \"hetaira\"-compagna (l'etera o cortigiana), \"tribas\" (tribade, da cui deriva tribadismo) e \"lesbia\" (dall'isola di Lesbo patria della poetessa Saffo). Alcuni termini della lingua latina sono \"tribas\" (per prestito linguistico, \"fricatrix\"-colei che strofina o sfrega (i propri genitali su quelli di un'altra) e \"virago\" (da \"vir\"-uomo, quindi una donna-maschio).\nUn primo riferimento ai rapporti omosessuali tra donne definito come lesbismo si trova nello scrittore greco del II secolo Luciano di Samosata: \"dicono che ci sono donne come quelle di Lesbo, di aspetto maschile e che si prendono come consorti altre donne, proprio come se fossero uomini\".\nDato che il modo di pensare romano nei riguardi del rapporto sessuale era eminentemente fallocratico e richiedeva in ogni caso un partner attivo dominante gli scrittori uomini immaginavano che nella sessualit\u00e0 tra lesbiche una delle due donne avrebbe dovuto utilizzare un fallo finto (dildo) oppure avere una clitoride eccezionalmente grande tanto da consentire con essa la penetrazione sessuale; per entrambe sarebbe stata un'esperienza piacevole proprio in quanto si verificava l'atto penetrante.\nRaramente menzionati nelle fonti romane, oggetti a forma di fallo da utilizzare al posto del reale pene maschile sono un popolare elemento di comicit\u00e0 nella letteratura greca e nell'arte in genere, anche attraverso la tradizione del simbolismo fallico; esiste invece una sola raffigurazione nota nell'arte romana di una donna che penetra con questo sistema un'altra donna, mentre l'utilizzo di un fallo artificiale da parte di donne \u00e8 pi\u00f9 comune nella pittura vascolare greca.\nMarco Valerio Marziale descrive le lesbiche come aventi appetiti sessuali fuor di misura che, prese da quest'esagerazione di desiderio, potevano giungere a eseguire atti sessuali con penetrazione su altre donne, ma anche su bambini; i ritratti imperiali di donne che sodomizzano ragazzi, che bevono e mangiano come i maschi e che s'impegnano in vigorosi regimi fisici, possono riflettere in parte le ansie culturali circa la crescente indipendenza delle donne romane.\nIdentit\u00e0 di genere.\nTravestitismo e crossdressing.\nIl crossdressing appare nell'arte e nella letteratura latina in vari modi per contrassegnare l'incertezza nell'identit\u00e0 di genere:\nUlpiano categorizza l'abbigliamento romano sulla base di coloro che possono pi\u00f9 opportunamente indossarlo: l'abbigliamento virilia-da uomo e caratteristico dei paterfamilias-i capi famiglia; puerilia \u00e8 invece l'abbigliamento che marca chi lo indossa come bambino o minore; muliebria sono i capi d'abbigliamento della materfamilias; communia quelli che possono essere indossati da entrambi i sessi; infine i familiarica ovvero gli abiti per i famigli, i subalterni e gli schiavi di una casa.\nUn uomo che volesse indossare abiti adatti alle donne, osserva sempre Ulpiano, rischierebbe di farsi oggetto di scherno: le prostitute erano le uniche donne a cui era concesso d'indossare a piacere anche la toga maschile, essendo loro di fatto al di fuori della categoria sociale e legale normativa indicante la donna.\nUn frammento del commediografo Accio sembra riferirsi a un uomo che indossava segretamente \"fronzoli pi\u00f9 adatti a una vergine\". Un esempio di travestitismo \u00e8 riferito in una causa legale, in cui \"un certo senatore era abituato a indossare di sera vestiti da donna\". In una delle lezioni di diritto lasciateci da Seneca un giovane-adulescens viene violentato mente indossava abiti da donna in pubblico, ma il suo abbigliamento \u00e8 spiegato come atto di sfida compiuto davanti agli amici, non come una scelta basata sulla ricerca del piacere erotico.\nL'ambiguit\u00e0 di genere era una caratteristica dei sacerdoti della Dea Frigia Cibele: conosciuti come \"Galli\", il loro guardaroba rituale comprendeva capi di abbigliamento femminile. Essi sono a volte considerati come un'autentica casta sacerdotale transgender o transessuale: durante la celebrazione pi\u00f9 importante in onore della Dea, a imitazione di Attis si auto-eviravano presi da smania e follia sacra. La complessit\u00e0 della religione e del mito di Cibele e Attis viene esplorata in una delle poesie pi\u00f9 lunghe di Catullo, la numero 63.\nErmafroditismo e androginia.\nIl termine ermafroditismo viene riferito a una persona nata con caratteristiche fisiche di entrambi i sessi (vedi intersessualit\u00e0); nell'antichit\u00e0 la figura dell'\"ermafrodita\" era una delle questioni primarie riguardanti l'identit\u00e0 di genere. Plinio il Vecchio osserva nella sua \"Naturalis historia\" che \"ci sono anche coloro che sono nati con entrambi i sessi, sono quelli che noi chiamiamo ermafroditi, un tempo detti androgini\" (dal Greco Andr-uomo + Gyn-donna; un uomo che \u00e8 anche una donna quindi).\nLo storico Diodoro Siculo del I secolo a.C. scrisse che \"alcuni dichiarano che il nascere di creature di questo tipo sia un evento meraviglioso (teratogenesi) in quanto, essendo un fatto molto raro, sia annunziatore del futuro, a volte con profezie benevole e altre con previsioni pi\u00f9 malevoli\". Isidoro di Siviglia descrive in maniera abbastanza fantasiosa un ermafrodito come colui \"che ha il seno destro di un uomo e quello sinistro di una donna e dopo l'atto sessuale possono diventare sia il padre sia la madre dei loro eventuali figli\".\nSecondo il diritto romano un ermafrodito doveva essere classificato o come maschio o come femmina, non esistendo una terza possibilit\u00e0 all'interno della categorizzazione giuridica: l'ermafrodito rappresenta cos\u00ec una \"violazione dei confini sociali, in particolare di quelli fondamentali per la vita quotidiana, come l'essere maschio o l'essere femmina\".\nNella religione romana tradizionale la nascita di un ermafrodito rientrava nell'ambito del \"prodigium\", un evento cio\u00e8 che segna un'interruzione nella pace tra Dei e umani; ma Plutarco osserva anche che mentre una volta erano considerati dei presagi divini, ora gli ermafroditi erano diventati oggetto di piacere-deliciae e venivano ampiamente contrattati e venduti al mercato degli schiavi.\nNella tradizione mitologica classica Ermafrodito era un ragazzino molto avvenente e grazioso figlio di Hermes (il romano Mercurio) e Afrodite (Venere). Ovidio ne ha scritto in dettaglio il racconto pi\u00f9 famoso e influente, nelle sue Metamorfosi sottolineando che, anche se il bel giovane era nel pieno della sua bellezza e attrattiva adolescenziale, respinse l'amore che gli veniva offerto esattamente come gi\u00e0 aveva fatto Narciso.\nLa ninfa Salmace che lo aveva scorto lo desider\u00f2 immediatamente: rifiutata lei finse di ritirarsi ma poi, appena il ragazzo cominci\u00f2 a spogliarsi per poter fare il bagno nel fiume, si slanci\u00f2 su di lui abbracciandolo stretto e nel contempo pregando gli Dei di non essere mai separati. Gli spiriti benevoli accolsero la sua richiesta supplicante e cos\u00ec i due corpi, quello del ragazzo e quello della ninfa, si fusero in uno dando luogo a un essere fisicamente bisessuato.\nCome risultato tutti gli uomini che andavano a bere dalle acque di quella sorgente avrebbero sentito sempre pi\u00f9 crescere dentro s\u00e9 caratteri da effeminato e il morbo dell'impudicitia.\nIl mito di Ila, il giovane compagno e amante maschio di Ercole che venne rapito da una ninfa delle acque (Lympha), condivide con Ermafrodito e Narciso il tema dei pericoli che si affacciano sul maschio adolescente nell'et\u00e0 della transizione che lo dovrebbe portare alla riconosciuta virilit\u00e0 adulta, e che invece ha esiti differenti per ognuno.\nRaffigurazioni di Ermafrodito erano molto popolari tra i romani: \"Rappresentazioni artistiche di Ermafrodito portano in primo piano le ambiguit\u00e0 concernenti le differenze sessuali costitutive di uomini e donne, nonch\u00e9 l'intima ambiguit\u00e0 esistente in tutti gli atti sessuali... Gli artisti trattano sempre Ermafrodito in qualit\u00e0 di spettatore di s\u00e9 stesso, che scopre improvvisamente la sua pi\u00f9 autentica identit\u00e0 sessuale... La figura di Ermafrodito \u00e8 una rappresentazione altamente sofisticata, invadendo i confini esistenti tra i due sessi che sembra essere cos\u00ec chiara nel pensiero classico\".\nMacrobio descrive infine una forma maschile della Dea Venere la quale aveva il suo culto principale nell'isola di Cipro: dotata di barba e genitali femminili, indossava invece abiti femminili. Gli adoratori di tale divinit\u00e0 travestita erano uomini vestiti da donna e donne vestite da uomini. Il poeta latino Laevius ha parlato dell'adorazione di una Venere che non si sapeva bene se fosse maschio o femmina (sive femina sive mas); questi \u00e8 stato talvolta chiamato Afrodito e in diversi esemplari di scultura questi si tira su le vesti rivelando d'avere genitali maschili, gesto tradizionalmente riconducibile a un rito magico dal potere apotropaico.\nLa transizione da paganesimo a cristianesimo.\nInfine non va sottovalutato il fatto che, \u00e8 vero, nel tardo impero romano fu la condanna cristiana a rendere l'omosessualit\u00e0 un reato (cio\u00e8 uno \"stuprum\") sempre e comunque; tuttavia la terminologia usata per giustificare la condanna non \u00e8 cristiana, ma \u00e8 ripresa dalla filosofia greca e non dalla teologica ebraica.\nIl concetto di \"contro natura\", per esempio, viene da Platone, non dalla Bibbia. Per l'ebraismo, l'omosessualit\u00e0 non \u00e8 \"contro natura\", ma semmai \"impura\", \"abominazione\" (\"to'ebah\").\nTuttavia \u00e8 innegabile che il Cristianesimo e la morale giudaica e testamentaria funzionarono da base e fulcro alle leggi che, successivamente adottate dagli imperatori cristiani come Costante, Teodosio I e Giustiniano, proibirono e punirono con la pena capitale il nuovo reato di omosessualit\u00e0. Teodosio era infatti fortemente influenzato dal vescovo di Milano Sant'Ambrogio, tanto che quando promulg\u00f2 la legge che condannava gli atti omosessuali passivi era sotto una penitenza assegnata dallo stesso Ambrogio in un contesto in cui si stava svolgendo una lotta tra ariani e cattolici e in cui gli \"eunuchi\", molto influenti nella corte imperiale, erano schierati per la maggior parte con gli ariani affermando la natura umana di Ges\u00f9, ed esercitavano pressioni nei municipi contro i cristiani niceni, cio\u00e8 cattolici, che sostenevano la duplice natura, divina e umana di Ges\u00f9, figlio di Dio. Nel 389, cio\u00e8 un anno prima del decreto che puniva gli atti omosessuali, un decreto di Teodosio tolse agli eunuchi neo-ariani il diritto di fare e ricevere testamento.\nSotto il dominio cristiano.\nNel Basso Impero il modo di concepire l'omosessualit\u00e0 cambia via via in modo sempre pi\u00f9 restrittivo, fino ad arrivare al codice Teodosiano che, recependo due leggi precedenti databili rispettivamente al 342 e 390 d.C., reprimeva l'omosessualit\u00e0 passiva e l'effeminatezza con la pena capitale o la mutilazione, mentre con Giustiniano (483-565 d.C.) ogni manifestazione di omosessualit\u00e0, anche attiva, fu bandita perch\u00e9 in ogni caso offendeva Dio, con riordino del sistema della persecuzione criminale e con pena di morte per \"infanda libido\", formulando anche un giudizio morale (\"infanda\" = letteralmente \"che non pu\u00f2 esser detta\", \"innominabile\").\nLe cause di questo cambiamento legislativo, di irrigidimento e intolleranza sempre pi\u00f9 crescente verso l'omosessualit\u00e0 sono ancora oggi dibattute da alcuni storici e studiosi. Indubbiamente un ruolo importante fu svolto dalla morale cristiana e dal passaggio del Cristianesimo da religione segreta e proibita a religione di Stato, unica ammessa in tutto l'Impero. La morale cristiana infatti, a differenza di quella pagana greco-romana, considerava comunque peccato l'atto omosessuale, di l\u00e0 dal ruolo svolto, contrapponendo, alla visione maschilista tipica della societ\u00e0 romana sul sesso, una visione pi\u00f9 ascetica e distaccata in cui il sesso era sempre considerato un peccato e un atto impuro, al di fuori della finalit\u00e0 di unione nella complementarit\u00e0 sessuale evocata in Genesi 2-3 e della apertura alla procreazione, e quindi dividendo le pratiche sessuali in lecite (rapporto tra uomo-donna atto alla riproduzione, sacralizzato a Dio tramite il matrimonio) e in illecite (tutto il resto, cio\u00e8 gli atti sessuali non atti alla riproduzione, tra cui anche l'omosessualit\u00e0 attiva e passiva, oltre che la masturbazione).\nAlcuni studiosi tuttavia ritengono che l'irrigidimento fosse stato coadiuvato, senza niente togliere alla morale cristiana sempre pi\u00f9 dominante, anche a un certo \"puritanesimo pagano\" sempre pi\u00f9 crescente di fronte alla decadenza dei costumi tipica del Tardo Impero."}
{"id": "843498", "revid": "830939", "url": "https://it.wikipedia.org/wiki?curid=843498", "title": "Wilhelm D\u00f6rpfeld", "text": "Lavor\u00f2 ad Olimpia, con Schliemann a Troia e Tiro, a Pergamo e nell'Agor\u00e0 di Atene. Fu uno dei fondatori del metodo scientifico archeologico.\nBiografia.\nWilhelm D\u00f6rpfeld era figlio del pedagogo Friedrich Wilhelm D\u00f6rpfeld. Dopo la maturit\u00e0, conseguita nel 1872, in una scuola di Elberfeld che poi porter\u00e0 il suo nome, studi\u00f2 architettura all'accademia di Berlino fino a conseguire l'abilitazione. In seguito all'assunzione presso l'ufficio del suo maestro (ed in seguito suocero) Friedrich Adler cominci\u00f2 ad interessarsi di ricerca in campo archeologico ed architettonico.\nD\u00f6rpfeld giunse ad Olimpia nel 1877, in qualit\u00e0 di assistente dell'architetto addetto agli scavi Richard Bohn, che aveva iniziato gli scavi con Ernst Curtius e Friedrich Adler nel 1874. Nel 1878, all'et\u00e0 di 25 anni, D\u00f6rpfeld era gi\u00e0 responsabile della direzione degli scavi. \nDopo la fine dei lavori ad Olimpia fu assunto, nel 1882, da Heinrich Schliemann per gli scavi condotti a Troia, e li port\u00f2 a termine dopo la sua morte. D\u00f6rpfeld si rese conto, per primo, dell'importanza dei ritrovamenti. Ulteriori importanti scavi e ricerche avvennero dal 1884 al 1885, quando lavor\u00f2 con Schliemann a Tiro. Dal 1900 al 1913 lavor\u00f2 con Alexander Conze agli scavi di Pergamo, mentre nel 1931 svolse ricerche all'Agor\u00e0 di Atene. \nFu, dal 1886 al 1912, secondo segretario (Direttore) dell'Istituto Archeologico Tedesco ad Atene; fu uno dei fondatori del metodo scientifico archeologico, secondo il quale il valore storico di uno scavo viene amplificato attraverso lo sviluppo di nuovi metodi di scavo. La documentazione precisa sui ritrovamenti ottenuta attraverso la stratigrafia costitu\u00ec pietra angolare dei processi di ritrovamento e ricostruzione.\nPer i suoi progressi nel campo dell'archeologia gli furono conferite sette lauree ad honorem e, nel 1892, il titolo di Professore. I suoi lavori, in tarda et\u00e0, sulla preistoria del santuario di Olimpia e sulle origini della cultura micenea furono prive di successo. Il Liceo Wilhelm D\u00f6rpfeld a Wuppertal-Elberfeld fu ribattezzato in suo onore.\nOpere.\nUna raccolta completa degli scritti a cura di Peter Goessler in: \"Arch\u00e4ologischer Anzeiger\" 1950/51, S. 381 ff. "}
{"id": "843499", "revid": "287204", "url": "https://it.wikipedia.org/wiki?curid=843499", "title": "Campionato italiano maschile di pallacanestro 1923", "text": "Il campionato italiano maschile di pallacanestro 1923 rappresenta la quarta edizione del massimo campionato italiano di pallacanestro.\n\u00c8 stato l'unico vinto dall'Internazionale Milano, sezione basket dell'omonima squadra di calcio. Capitano e giocatore di questa squadra era Arrigo Muggiani, primo presidente della Federazione Italiana Basket-Ball e tra i fondatori del campionato italiano."}
{"id": "843502", "revid": "57532", "url": "https://it.wikipedia.org/wiki?curid=843502", "title": "Syracuse, Utah", "text": ""}
{"id": "843506", "revid": "57532", "url": "https://it.wikipedia.org/wiki?curid=843506", "title": "Syracuse, Indiana", "text": ""}
{"id": "843509", "revid": "57532", "url": "https://it.wikipedia.org/wiki?curid=843509", "title": "Syracuse, Kansas", "text": ""}
{"id": "843510", "revid": "57532", "url": "https://it.wikipedia.org/wiki?curid=843510", "title": "Syracuse, Missouri", "text": ""}
{"id": "843512", "revid": "174925", "url": "https://it.wikipedia.org/wiki?curid=843512", "title": "Lirnesso", "text": "Lirnesso fu un'antica citt\u00e0 della Misia, in Asia Minore.\nLa citt\u00e0 era nella sfera d'influenza di Troia (secondo Apollodoro era stata fondata da Lirno, figlio di Anchise) e fu saccheggiata da Achille, durante la guerra di Troia. L'eroe greco uccise il re di Lirnesso, Minete ed i suoi tre figli maschi, risparmiando la principessa Briseide, che port\u00f2 con s\u00e9, rendendola schiava."}
{"id": "843513", "revid": "57532", "url": "https://it.wikipedia.org/wiki?curid=843513", "title": "Syracuse, Nebraska", "text": ""}
{"id": "843515", "revid": "22356", "url": "https://it.wikipedia.org/wiki?curid=843515", "title": "Genette", "text": ""}
{"id": "843516", "revid": "57532", "url": "https://it.wikipedia.org/wiki?curid=843516", "title": "Syracuse, New York", "text": ""}
{"id": "843518", "revid": "287204", "url": "https://it.wikipedia.org/wiki?curid=843518", "title": "Covigliaio", "text": "Covigliaio \u00e8 una frazione del comune di Firenzuola che conta circa 125 abitanti, situata sulla Strada statale 65 della Futa, tra il Passo della Futa e quello della Raticosa, ai piedi del monte Beni.\n\u00c8 una stazione climatica, ed ha in s\u00e9 alcune sorgenti da cui sgorgano ottime acque, ma \u00e8 conosciuta anche e soprattutto come luogo di villeggiatura, con vista sulla valle del Santerno. Covigliaio viene citato nel romanzo \"I sotterranei del Vaticano\" (1914) di Andr\u00e9 Gide.\nIn questa frazione vi si trova una chiesa parrocchiale, la \"Chiesa di San Matteo e Santa Cecilia\", consacrata nel 1860, nella quale vi \u00e8 conservato un ricco altare policromo (costruito tra il 1628 e il 1641) donato dal granduca Leopoldo II di Toscana.\nNei paraggi del centro abitato c'\u00e8 inoltre una piccola area protetta, chiamata \"Oasi di Covigliaio\", dove si possono fare escursioni e dove vivono animali come mufloni, daini o scoiattoli.\nL'albergo della posta.\nPrima dell'avvento delle moderne autostrade, Covigliaio si trovava sulla strada pi\u00f9 trafficata che collegava Bologna a Firenze ed era dunque una tappa obbligatoria per coloro che attraversavano la penisola italiana attraverso l'appennino tosco-emiliano.\nFamoso e rinomato era il suo albergo, fondato nel XVII secolo sotto il nome di \"Albergo della posta\", in quanto nato inizialmente come stazione di posta. Fu gestito dalla famiglia Tonini. Nel 1931, durante l'ultima gestione, aveva poi preso il nome di \"Albergo Gianna\". (gi\u00e0 Hotel Baglioni e prima ancora Hotel Du Parc).\nDurante i loro viaggi numerosi illustri personaggi pernottavano o passavano qui le loro vacanze, come Re Ferdinando I delle Due Sicilie, Carlo Alberto di Savoia, lo Zar Nicola I di Russia e Papa Pio IX, o come, nel secolo passato, l'attore Tyrone Power e Re Faruq d'Egitto.\nQui la notte del 14 novembre 1794 furono arrestati dalle Guardie Svizzere del Tribunale dell'Inquisizione gli studenti Giovanni Battista de Rolandis e Luigi Zamboni ideatori della Bandiera Italiana.\nA seguito della cessione della propriet\u00e0 dell'albergo alla fine degli anni ottanta, l'edificio \u00e8 stato poi ristrutturato e trasformato in una residenza per persone anziane e disabili, oggi denominata \"Villa le Ortensie\". Durante i lavori di muratura fu rimossa la lapide scritta in onore di De Rolandis e Zamboni da Giosu\u00e8 Carducci, identica a quella che si trova tutt'oggi nell'atrio d'ingresso dell'Universit\u00e0 di Bologna."}
{"id": "843520", "revid": "767487", "url": "https://it.wikipedia.org/wiki?curid=843520", "title": "Cotone gasato", "text": "Il cotone gasato \u00e8 un tipo di filato di cotone che ha subito una lavorazione industriale atta a migliorare le sue caratteristiche.\nIl filo di cotone \u00e8 formato da tante fibre del fiocco di cotone ritorte su loro stesse, pertanto non potr\u00e0 essere un filo uniforme ma sar\u00e0 un filato con della peluria sporgente.\nFacendo passare il filato a una velocit\u00e0 adatta sopra una fiammella, la peluria sporgente viene bruciata lasciando il filato di cotone pi\u00f9 uniforme, liscio, di mano asciutta.\nPoich\u00e9 per produrre la fiammella si usa gas combustibile il filato sottoposto a questo trattamento si dice \"gasato\" e la macchina operatrice \"gasatrice\"."}
{"id": "843540", "revid": "1772671", "url": "https://it.wikipedia.org/wiki?curid=843540", "title": "White", "text": ""}
{"id": "843541", "revid": "709565", "url": "https://it.wikipedia.org/wiki?curid=843541", "title": "Ora standard orientale", "text": "L'ora standard orientale (\"Eastern Standard Time\", nota con l'acronimo EST) \u00e8 il fuso orario della costa orientale degli Stati Uniti d'America e del Canada. Esso \u00e8 UTC-5. Durante il periodo estivo, vigendo l'ora legale, diviene UTC-4 come Eastern Daylight Time. L'ora in questa zona \u00e8 stabilita dal 75\u00ba meridiano ad ovest di Greenwich.\nFino al 2006 il periodo dell'EDT era regolato da una legge del 1966 e iniziava l'ultima domenica di aprile. Nel 2005 \u00e8 stato promulgato l\"'Energy Policy Act\" che stabilisce l'inizio del DST la seconda domenica di marzo e il termine la prima domenica di novembre.\nUso.\nCanada.\nNel Canada, le seguenti province fanno parte dell'ora standard orientale:\nStati Uniti d'America.\nNegli Stati Uniti d'America, i seguenti stati fanno parte dell'ora standard orientale nella loro integrit\u00e0 o larghissima maggioranza, oltre a qualche zona di Tennessee e Kentucky:"}
{"id": "843548", "revid": "400694", "url": "https://it.wikipedia.org/wiki?curid=843548", "title": "H\u00e1ttatal", "text": "L'Hattat\u00e0l (enumerazione dei metri di versificazione), \u00e8 la quarta parte dell'Edda in prosa di Snorri Sturluson.\nComposta da 102 versi e 100 metri di versificazione riguarda la celebrazione del re H\u00e1kon H\u00e1konarsson (1220), protettore di Snorri nei tempi in cui soggiorn\u00f2 in Svezia."}
{"id": "843549", "revid": "15428", "url": "https://it.wikipedia.org/wiki?curid=843549", "title": "Massimiliano II Emanuele", "text": ""}
{"id": "843551", "revid": "339392", "url": "https://it.wikipedia.org/wiki?curid=843551", "title": "Baldini &amp; Castoldi", "text": ""}
{"id": "843554", "revid": "111433", "url": "https://it.wikipedia.org/wiki?curid=843554", "title": "Baldini+Castoldi", "text": "Baldini+Castoldi \u00e8 una casa editrice italiana con sede a Milano.\nStoria.\nLa \"Casa editrice Baldini, Castoldi &amp; C.\u00ba\" fu fondata da Ettore Baldini (Vercelli, 1870 \u2013 Milano, 1946) e Antenore Castoldi (Milano, 1872 \u2013 Milano, 1956), in societ\u00e0 con Alceste Borella e il poeta Gian Pietro Lucini, a Milano il 7 ottobre 1897, con sede in Galleria Vittorio Emanuele 17 e 80, rilevando la Casa editrice Galli degli stessi Baldini e Castoldi.\nTra i primi autori pubblicati, Antonio Fogazzaro, Gerolamo Rovetta, Neera, Salvator Gotta e Guido da Verona.\nNel 1940 la gestione si rinnov\u00f2 con l'entrata di Enrico Castoldi che apr\u00ec maggiormente alla presenza in catalogo di autori stranieri (in particolare ungheresi). Inizi\u00f2 per\u00f2 anche un calo delle vendite che negli anni settanta port\u00f2 la casa editrice sull'orlo del fallimento. La casa non chiuse, ma dal 1981 non pubblic\u00f2 pi\u00f9 nulla, finch\u00e9 nel 1991 Alessandro Dalai, allora amministratore delegato di Elemond (Electa e Einaudi), rilanci\u00f2 il marchio avvalendosi della collaborazione dello zio Oreste Del Buono.\nTra gli autori di maggior successo pubblicati a partire dagli anni novanta si possono annoverare i nomi di Susanna Tamaro, Enrico Brizzi, Gino e Michele, Giorgio Faletti, Fabio Geda, Gianluca Arrighi, Antonio Pennacchi, Aldo Busi. Un altro punto di forza della casa editrice \u00e8 stato, dal 1993, il \"Dizionario dei film\" di Paolo Mereghetti, che conta numerose edizioni. Per la distribuzione la casa editrice si appoggi\u00f2 in questo periodo alle infrastrutture distributive del Gruppo Mondadori.\nNel maggio 2003, la societ\u00e0 assume il nome di \"Baldini Castoldi Dalai Editore\", poi solo \"B.C. Dalai Editore\". Ancora, nel 2011 cambia il nome in \"Dalai Editore\"; il marchio \"Baldini &amp; Castoldi\" viene mantenuto come nome di collana.\nTra il 2011 e il 2012, tuttavia, la casa editrice si trova ad affrontare una nuova crisi aziendale, che infine nel giugno 2013 l'ha portata a richiedere al Tribunale di Milano la possibilit\u00e0 di accedere al concordato preventivo, la procedura concorsuale volta a evitare il fallimento. A febbraio 2014 la societ\u00e0 fallisce definitivamente con provvedimento del Tribunale di Milano.\nNel frattempo la sigla editoriale \u00e8 stata presa in affitto, con l'obiettivo di continuarne l'attivit\u00e0, da una nuova societ\u00e0 denominata nuovamente \"Baldini&amp;Castoldi\", distribuita da Messaggerie Italiane, promossa da Libromania e fondata da Michele Dalai (figlio dell'editore) e da Filippo Vannuccini (direttore finanziario della vecchia societ\u00e0).\nNel giugno 2017 il controllo dell'azienda viene acquisito dalla casa editrice La nave di Teseo, divenuta titolare del 95% del capitale sociale; il 5% rimane a Filippo Vannuccini, mentre lascia Michele Dalai. Dal gennaio 2018 vanta un nuovo logo, ideato da Pierluigi Cerri: accantonata la e commerciale, adotta ora come simbolo il segno pi\u00f9 divenendo \"Baldini+Castoldi\", anche abbreviato in \"B+C\".\nCollegamenti esterni.\nBaldini&amp;Castoldi su Bookogs "}
{"id": "843556", "revid": "287818", "url": "https://it.wikipedia.org/wiki?curid=843556", "title": "Il Misogallo", "text": "Il Misogallo (parola derivante dal greco e dal latino che significa \"colui che odia i francesi\") \u00e8 un'opera letteraria satirica di Vittorio Alfieri, comprendente generi diversi (in particolare prose e rime) ispirati agli eventi della Rivoluzione francese tra l'insurrezione di Parigi nel luglio 1789 e l'occupazione francese di Roma nel febbraio 1798. Il sottotitolo dell'opera \u00e8 \"Prose e rime di Vittorio Alfieri da Asti\".\nIn quest'opera antifrancese, Alfieri, con una critica feroce e pungente, rivede i suoi primi lusinghieri apprezzamenti rivolti alla Rivoluzione convogliati nell'opera \"Parigi sbastigliato\".\nLa Francia in genere, e la Rivoluzione in particolare, sono dall'Alfieri considerate ree di aver tradito e screditato l'ideale di libert\u00e0 con i sanguinosi eccessi del Terrore. Alfieri, sentendosi tradito in ci\u00f2 che ha di pi\u00f9 caro rivolge contro i francesi durissimi attacchi e invettive sarcastiche.\nLa pubblicazione.\nLe pagine di prosa e di poesia del \"Misogallo\" furono scritte fra il 1789 e il 1798, raccolte, selezionate ed ordinate tra il 1793 e il 1795. Nel 1799, Alfieri stamp\u00f2 in forma anonima una parte del \"Misogallo\" con il titolo \"Contravveleno poetico per la pestilenza corrente\".\nLa prima edizione completa venne stampata postuma presumibilmente a Pisa nel 1814, dopo la caduta di Napoleone Bonaparte e alla vigilia della Restaurazione, con la fittizia dicitura \"Londra 1799\" e una \"Intenzione dell'Autore\" a inizio volume che invitava a conservare copia del manoscritto qualora fosse capitata in mani diverse da chi l'aveva in custodia, chiedendo all'autore stesso il da farsi o procedendo alla stampa in caso l'autore non fosse stato pi\u00f9 in vita."}
{"id": "843557", "revid": "1543377", "url": "https://it.wikipedia.org/wiki?curid=843557", "title": "FIFA 07", "text": "FIFA 07 \u00e8 un videogioco di calcio appartenente alla serie FIFA. \u00c8 stato sviluppato da EA Canada e pubblicato da Electronic Arts il 27 settembre 2006 in Europa e il 3 ottobre 2006 nel Nordamerica per Windows, Nintendo DS, GameCube, PlayStation 2, Xbox, Game Boy Advance, PlayStation Portable e telefono cellulare. La versione per Xbox 360, invece, \u00e8 stata pubblicata il 27 ottobre 2006 in Europa e il 31 ottobre 2006 nel Nordamerica. Lo slogan del gioco \u00e8 \"This is the season\", \"Questa \u00e8 la stagione\".\nFIFA 07 \u00e8 il quattordicesimo gioco della serie FIFA e l'undicesimo in 3D.\nModalit\u00e0 di gioco.\nIl gioco presenta le seguenti caratteristiche:\nCampionati.\nCi sono 27 campionati in FIFA 07. Sono anche presenti una lega internazionale, composta dalle squadre nazionali, e il Resto del Mondo, che include alcune squadre non presenti nei campionati.\nNote\n360 -Sono gli unici campionati presenti nella versione Xbox 360.\nDS - Non presente nella versione Nintendo DS.\nGBA - Non presente nella versione Game Boy Advance.\nOL - Campionato Interattivo.\n1 - Il Campionato Danese sar\u00e0 un campionato generico nella versione Nintendo DS\n2 - La sar\u00e0 presente nella Serie B Italiana nelle versioni Xbox, Xbox 360, PS2 e PC, mentre sar\u00e0 in Serie A nelle altre versioni.\nInternazionale.\nFIFA 07 ha 44 squadre nella lega internazionale. Alcuni dei grandi esclusi sono: la Repubblica Ceca, il Giappone (arrivato agli ottavi di finale nei mondiali Corea-Giappone 2002, presente nella versione Xbox 360), l'Olanda (\u00e8 comunque presente il Campionato Olandese; la nazionale \u00e8 presente nella versione Xbox 360), e il Ghana, arrivato agli ottavi di finale nei mondiali di Germania 2006. Le seguenti nazionali sono presenti nelle consoles Current-Generation.\n1 Non presente in FIFA 06\nStadi.\nNel gioco sono disponibili 34 stadi:\n1 Non presente in Fifa 06\n2 Solo su Xbox 360\nVersione per Xbox 360.\nLa Electronic Arts ha sviluppato uno speciale motore di gioco dinamico per la versione di FIFA 07 per Xbox 360, promettendo una grafica migliorata e controlli migliori.\nCaratteristiche extra includono la possibilit\u00e0 di visualizzare i risultati delle partite vere di campionato in tempo reale, podcast settimanali e statistiche dettagliate, informazioni e news in tempo reale disponibili in cinque lingue. Attraverso Xbox Live, i giocatori riceveranno aggiornamenti automatici. Inoltre FIFA 07 permette a quattro giocatori di giocare insieme ad una sola console contro quattro rivali su di un'altra console. La modalit\u00e0 \"Manager\" permette ai giocatori di creare i propri calciatori mentre quella \"Challenge\" offre un totale di 85 scenari. Ogni calciatore nel gioco \u00e8 unico, anche con vestiti dinamici, ed \u00e8 completamente modificabile.\nLa versione per Xbox 360 inoltre offre un mini-gioco durante il caricamento del gioco vero e proprio, portando il giocatore in una sfida di precisione contro un portiere.\nLa EA ha eliminato tutti i campionati tranne 7 per questa versione del gioco. In realt\u00e0 sono solo 6 perch\u00e9 uno di essi ha solo una squadra, la . Secondo il produttore Jean-Charles Gaudechon questo \u00e8 dovuto al fatto che lo sviluppo del motore di gioco usato per la versione Xbox 360 ha richiesto troppo tempo e gli sviluppatori del gioco non sono riusciti a implementare altro. \u00c8 tornato alla normalit\u00e0 nella versione successiva. \nUna demo di FIFA 07 \u00e8 stata disponibile sul Xbox Live Marketplace dal 6 ottobre 2006.\nCopertine.\nNelle copertine di FIFA 07 ci sono 8 giocatori, a seconda del paese in cui \u00e8 venduto. Ronaldinho viene raffigurato in tutte le copertine, ed \u00e8 accompagnato da altri giocatori:\nColonna sonora.\nFIFA 07 possiede una colonna sonora costituita da una vasta quantit\u00e0 di generi musicali, provenienti da diverse parti del mondo. Le canzoni sono le seguenti:\n1Caratterizza la colonna sonora della versione del GBA."}
{"id": "843564", "revid": "110157", "url": "https://it.wikipedia.org/wiki?curid=843564", "title": "Fyrirs\u00f6gn ok Form\u00e1li", "text": "Il Fyrirs\u00f6gn ok Form\u00e1li (\"intestazione e prologo\"), spesso conosciuto solamente come Form\u00e1li, \u00e8 la primissima parte dell'edda in prosa, l'opera dello scrittore islandese Snorri Sturluson.\nLo scopo di questo prologo \u00e8, una sorta di introduzione al lettore, per informarlo sulla storia del mondo secondo la Bibbia e spiegare come nell'Europa settentrionale sorse la fede nelle divinit\u00e0 pagane. Egli utilizza insieme fonti bibliche e classiche: tratta di Adamo ed Eva, del Diluvio universale, della torre di Babele e di Zoroastro, e spiega come gli uomini dimenticarono la fede nel vero Dio e passarono ad adorare una moltitudine di divinit\u00e0; tratta poi del regno di Saturno, antico re di Creta a cui erano attribuiti sapienza esoterica e poteri magici, e dei sovrani che regnarono nella citt\u00e0 omerica di Troia.\nSnorri utilizza, secondo l'uso della storiografia medievale, l'interpretazione evemeristica. Gli \u00c6sir furono un potente popolo originario di Troia. Guidati dal loro re Odino, raggiunsero in seguito i paesi del nord, dove vennero adorati come d\u00e8i dalla popolazione ignorante e superstiziosa.\nBisogna comunque aggiungere che tra questa prima parte e i rimanenti libri dell'Edda vi sono numerose discrepanze stilistiche, linguistiche e testuali che hanno indotto alcuni autori a ritenere che a redigere il Prologo non fu Snorri ma forse qualche erudito posteriore ."}
{"id": "843566", "revid": "59975", "url": "https://it.wikipedia.org/wiki?curid=843566", "title": "Jeffrey Isbell", "text": ""}
{"id": "843570", "revid": "474175", "url": "https://it.wikipedia.org/wiki?curid=843570", "title": "Legio VIII Augusta", "text": "La Legio VIII \"Augusta\" fu una legione romana costituita da Gaio Giulio Cesare nel 59 a.C. e attiva almeno fino all'inizio del V secolo. Il suo emblema era il toro.\nOrigine cesariana.\nCesare utilizz\u00f2 l'VIII legione \u2014 assieme alla VII, alla VIIII e alla X \u2014 per la sua campagna in Gallia del 58 a.C. La legione si distinse nella battaglia del Sabis contro i Nervi (quando assieme alla VIIII sostenne l'assalto dei Viromandui e li respinse) e nell'assedio di Gergovia.\nPer questi meriti le venne assegnato il nome di \"Gallica Victrix\" (vincitrice dei Galli).\nNel 49 a.C. l'VIII segu\u00ec Cesare in Italia, attraversando il Rubicone, combattendo a Corfinum e Brindisi per poi rimanere in Apulia. Attraversato il canale d'Otranto nella primavera del 48 a.C., la legione combatt\u00e9 con perdite a Dyrrachium. Cesare non volle dare tregua a Gneo Pompeo Magno, e gett\u00f2 le proprie legioni nella battaglia di Farsalo a ranghi ridotti, tanto che l'VIII venne unificata alla VIIII per questa battaglia; malgrado ci\u00f2 la vittoria fu decisiva per le sorti della guerra civile.\nCome consuetudine, al congedo i veterani ricevettero delle terre da coltivare, in Campania: quelli che accettarono di riprendere le armi per la campagna africana di Cesare del 46 a.C. (e che le sopravvissero) ricevettero altre terre l'anno successivo.\nSotto Augusto.\n\u00c8 noto che Gaio Giulio Cesare Ottaviano (il futuro imperatore Augusto) ricostitu\u00ec l'VIII legione (autunno del 44 a.C.), cos\u00ec come altre del padre adottivo, in occasione delle guerre contro gli assassini di Cesare, contro l'opposizione del partito degli ottimati, e infine contro il collega del secondo triumvirato Marco Antonio: fu cos\u00ec che l'VIII partecip\u00f2 a quella serie di eventi che portarono alla fine della Repubblica romana.\nLa legione combatt\u00e9 a Mutina (odierna Modena) contro Marco Antonio nel 43 a.C., dopo essersi distinta ulteriormente in questa battaglia prese il nome di \"Mutinensis\"; successivamente combatt\u00e9 a Filippi contro gli assassini di Cesare (42 a.C.), a Perugia contro Lucio Antonio, in Sicilia contro Sesto Pompeo, ed infine alla decisiva battaglia di Azio (31 a.C.), vincendo la quale Ottaviano sconfisse definitivamente Marco Antonio, rimanendo il capo incontrastato della romanit\u00e0.\nAll'inizio dell'impero, Augusto si ritrov\u00f2 con parecchie legioni, tra quelle proprie e quelle ereditate da Marco Antonio. Quelle che non furono sciolte vennero ricollocate sul territorio, e l'VIII, ora nota come \"Mutinensis Gallica Victrix\" (abbreviato MGV), venne inviata a presidiare l'Africa del nord, in Tunisia, anche se alcune sue \"vexillationes\" vennero impiegate nelle guerre cantabriche. Successivamente la legione venne spostata nei Balcani: il fatto che ricevette il titolo \"Augusta\" \u00e8 probabilmente legato ad una vittoria ottenuta a met\u00e0 degli anni 10 a.C., oppure al fatto che era \"devota ad Augusto\", che l'aveva ricostituita.\nSotto Tiberio, nel 19, sue \"vexillationes\" erano trasferite, anche se solo temporaneamente dalla Pannonia (dislocata a Sirmio), nella provincia africana per sedare una rivolta tra i Musulami di Tacfarinas. Tornavano poco dopo (dal 24-25), sul fronte pannonico. Fu, quindi, dislocata dal 46 al 68 circa a \"Novae\" in Mesia.\nSuccessivamente si attinsero dalla Legio VIII i contingenti inviati in Britannia a presidio del Vallo di Adriano. La legione fu, per\u00f2, dislocata in modo permanente a partire da Domiziano, ad \"Argentoratae\" (dall'88-90) dove rimase fino alla caduta dell'Impero romano d'Occidente."}
{"id": "843578", "revid": "74801", "url": "https://it.wikipedia.org/wiki?curid=843578", "title": "Enk\u00f6ping (comune)", "text": "Enk\u00f6ping \u00e8 un comune svedese di abitanti, situato nella contea di Uppsala. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "843580", "revid": "1632387", "url": "https://it.wikipedia.org/wiki?curid=843580", "title": "Snailking", "text": "Snailking \u00e8 il secondo album degli Ufomammut, prodotto nel 2004."}
{"id": "843583", "revid": "203463", "url": "https://it.wikipedia.org/wiki?curid=843583", "title": "Ghezzi", "text": "Ghezzi, resa italiana del lombardo \"ghezz\", \"ramarro\", \u00e8 un cognome molto diffuso, soprattutto in area lombarda."}
{"id": "843587", "revid": "287204", "url": "https://it.wikipedia.org/wiki?curid=843587", "title": "Alfa Lupi", "text": "Alfa Lupi (\u03b1 Lup / \u03b1 Lupi) \u00e8 una stella gigante blu della costellazione del Lupo distante circa 550 anni luce.\nOsservazione.\nLa sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. La sua magnitudine pari a +2,30 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra fine marzo e agosto; nell'emisfero sud \u00e8 visibile anche verso l'inizio della primavera, grazie alla declinazione australe della stella, mentre nell'emisfero nord pu\u00f2 essere osservata in particolare durante i mesi tardo-primaverili boreali.\nCaratteristiche fisiche.\nAlfa Lupi \u00e8 una calda gigante blu di classe spettrale B1,5III la cui temperatura superficiale misura 21600 K. Brilla con una luminosit\u00e0 di 20.000 L\u2609: la maggior parte di essa viene emessa nella lunghezza d'onda degli ultravioletti. Con una massa stimata essere 10 volte superiore a quella del Sole \u00e8 una stella molto giovane, con un'et\u00e0 stimata in circa 20 milioni di anni, ma che \u00e8 in una fase gi\u00e0 abbastanza avanzata della sua esistenza.\nPresenta una metallicit\u00e0 (relativa abbondanza di elementi chimici pi\u00f9 pesanti dell'elio) comparabile a quella solare ([M / H] = + 0,04 \u00b1 0,10); Alfa Lupi \u00e8 anche una stella variabile del tipo Beta Cephei simile a Murzim (Beta Canis Majoris): questo tipo di stelle mostrano variazioni di luminosit\u00e0 a causa di pulsazioni sulla superficie. Nel caso di Alfa Lupi queste variazioni variano del 3% la luminosit\u00e0 e durano circa 6 ore, uno dei periodi pi\u00f9 lunghi per questa classe di variabili.\nCome molte stelle di classe spettrale O e B, anche Alfa Lupi fa parte di un'associazione stellare OB: in particolare sembra faccia parte della subassociazione \"Centauro superiore-Lupo\" che a sua volta fa parte dell'Associazione Scorpius-Centaurus. Forma anche una doppia ottica con una debole compagna di 13\u00aa magnitudine a 28 secondi d'arco di distanza. Tuttavia la natura del sistema non \u00e8 ben chiara e l'ipotesi del sistema binario vero e proprio non \u00e8 stata scartata.\nEtimologia.\nAlfa Lupi non ha un nome proprio se non in Cina dove era conosciuta come \"Yang Mun\" o \"Men\", la \"Porta Sud\"; un altro nome usato occasionalmente per designare questa stella \u00e8 \"Kakkab\", usato anticamente nella valle del fiume Eufrate:\"Kakkab Su\u2011gub Gud\u2011Elim\" ovvero \"la stella a sinistra del toro cornuto\", forse un riferimento ad un centauro rappresentato in cielo."}
{"id": "843588", "revid": "110157", "url": "https://it.wikipedia.org/wiki?curid=843588", "title": "H\u00e5bo", "text": "H\u00e5bo \u00e8 un comune svedese di 19.632 abitanti, situato nella contea di Uppsala. Il suo capoluogo \u00e8 la citt\u00e0 di B\u00e5lsta.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "843590", "revid": "32309717", "url": "https://it.wikipedia.org/wiki?curid=843590", "title": "Peter Van der Aa", "text": ""}
{"id": "843591", "revid": "110157", "url": "https://it.wikipedia.org/wiki?curid=843591", "title": "Knivsta (comune)", "text": "Knivsta \u00e8 un comune svedese di 14.697 abitanti, situato nella contea di Uppsala. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "843605", "revid": "1439131", "url": "https://it.wikipedia.org/wiki?curid=843605", "title": "Renault Vivastella", "text": "La Vivastella \u00e8 un'autovettura di fascia alta prodotta tra il 1928 e il 1939 dalla casa automobilistica francese Renault.\nProfilo.\nIntrodotta al Salone di Parigi del 1928, la Vivastella era una declinazione lussuosa della Vivasix, della quale riprese la base meccanica. Rispetto a quest'ultima fu anche prodotta per pi\u00f9 tempo, ossia 11 anni, fatto che evidenzia tra l'altro la maggior incidenza della Vivastella dal punto di vista storico. Era caratterizzata da un corpo vettura piuttosto imponente, che nel corso della sua produzione sub\u00ec numerose rivisitazioni pi\u00f9 o meno marcate. La Vivastella era in pratica la versione intermedia nella gamma dei modelli provvisti del cosiddetto allestimento \"Stella\", cio\u00e8 quello pi\u00f9 lussuoso. Le carrozzerie cos\u00ec predisposte erano spesso caratterizzate da verniciature bicolore e rivestimenti interni con materiali pregiati. Sono individuabili tre fasi importanti nella carriera commerciale della Vivastella.\nLe Vivastella classiche.\nLe prime Vivastella, note anche con la sigla di progetto PG2, erano caratterizzate da una linea piuttosto squadrata, tipica degli anni venti, con in pi\u00f9 la tipica caratterizzazione delle Renault di quegli anni, ossia il frontale spiovente con radiatore posizionato dietro il motore. Come le \"Vivasix\", montavano un motore a 6 cilindri da 3180 cm\u00b3 in grado di erogare una potenza massima di 60 CV a 3000 giri/min.\nMa gi\u00e0 nel 1929, ossia un anno dopo il suo lancio, la \"Vivastella\" fu oggetto di aggiornamenti molto significativi, il pi\u00f9 evidente dei quali fu il passaggio del radiatore davanti al motore, dando luogo a una calandra ben differente da quella delle Renault del primo dopoguerra, caratterizzata dal suo disegno a spartivento e dai suoi listelli orizzontali. Meccanicamente la \"PG3\" rimase invariata rispetto alla \"PG2\" dell'anno prima e rispetto alle contemporanee \"Vivasix\", che tra l'altro mantennero la stessa sigla di progetto. La \"Vivastella\" si impose a quel punto come modello di riferimento nella sua fascia di mercato. In Gran Bretagna, dove la clientela era ancor pi\u00f9 esigente, fu addirittura creato un secondo e ancor pi\u00f9 lussuoso livello di allestimento, denominato Star. Le \"Vivastella\" previste per il mercato britannico furono assemblate nello stabilimento Renault di Acton, un sobborgo di Londra. Ma la Grande Depressione non permise una grande diffusione di questo modello nel mercato d'oltremanica: infatti il governo inglese, per permettere alla propria patria di risalire la china, var\u00f2 un programma legislativo atto ad agevolare la popolazione a comprare solo prodotti inglesi, laddove fosse stato possibile farlo. Tra questi prodotti vi fu ovviamente anche l'automobile, per cui non solo la \"Vivastella\" manc\u00f2 clamorosamente l'obiettivo di espandere le sue vendite anche nelle isole britanniche, ma ci\u00f2 ebbe come conseguenza la chiusura stessa dello stabilimento di Acton.\nTra l'agosto del 1929 e il settembre del 1930, vennero prodotti 1.091 esemplari di \"Vivastella PG3\".\nCon l'avvento della PG4 nel 1930, la calandra divenne a listelli verticali, ma sempre con disegno a spartivento. Meccanicamente vi fu l'arrivo di un nuovo telaio pi\u00f9 alleggerito e di nuovi attacchi per le sospensioni, le stesse migliorie che in quel periodo interessarono anche la Nervastella. L'alleggerimento del corpo vettura permise prestazioni pi\u00f9 brillanti e la \"PG4\" pot\u00e9 raggiungere cos\u00ec una velocit\u00e0 massima di 115\u00a0km/h, ma che nelle configurazioni di carrozzeria pi\u00f9 favorevoli arrivava anche a 120\u00a0km/h (contro i 110\u00a0km/h delle precedenti versioni).\nTra le novit\u00e0 di allestimento che caratterizzarono la \"Vivastella PG4\" (ma anche la meno pretenziosa Monastella di quel periodo) vi furono i sedili anteriori separati e abbattibili, e il divanetto posteriore regolabile longitudinalmente.\nDal settembre del 1930 all'agosto del 1931 furono prodotti 869 esemplari di \"PG4\".\nNel luglio del 1931 fu introdotta la serie PG5, caratterizzata da un telaio ancor pi\u00f9 moderno della \"PG4\", dalla forma trapezoidale, mentre la calandra ridisegnata in chiave pi\u00f9 moderna (ma meno originale) era sempre a listelli verticali, ma che potevano aprirsi o chiudersi per mezzo di un termostato, in modo da facilitare le partenze a freddo durante l'inverno. Per il resto, non vi furono altre novit\u00e0 dal punto di vista meccanico, mentre l'abitacolo fu riprogettato per essere pi\u00f9 spazioso e fu dotato tra l'altro di un nuovo sistema di ventilazione interna e di isolamento acustico dal vano motore. Proposta a prezzi decisamente pi\u00f9 bassi del modello precedente, incontr\u00f2 un successo sensibilmente maggiore, come testimoniano anche i dati di vendita che dichiarano una produzione di 2.223 esemplari fino al mese di novembre del 1932.\nIl nuovo modello PG7 fu introdotto gi\u00e0 nell'agosto del 1932, durante gli ultimi mesi di commercializzazione della \"PG5\": nella \"PG7\", le fitte feritoie laterali, che fino a quel momento si aprivano sui lati del cofano motore, lasciarono il posto a delle prese d'aria apribili mediante appositi sportelletti. Sul piano estetico comparvero anche dei nuovi paraurti in un pezzo solo (prima erano costituiti da due elementi in lamiera paralleli), mentre i fari anteriori ricevettero calotte pi\u00f9 profilate e la calandra divenne a listelli cromati. Per quanto riguarda il motore, esso rimase lo stesso delle Vivastella precedenti, ma venne adottato un nuovo carburatore Zenith che permise un leggero incremento di potenza, passata cos\u00ec da 60 a 65\u00a0CV a 3100 giri/min.\nLe \"PG7\" furono prodotte fino al mese di maggio del 1933: da quel momento furono sostituite dal modello PG7 SA, che si differenziava dal \"PG7\" per alcuni aggiornamenti alle sospensioni. Quando anche queste ultime furono tolte dal listino, nel settembre del 1933, la produzione totale fu di 1.440 \"PG7\" pi\u00f9 383 \"PG7 SA\".\nLe Vivastella aerodinamiche e le versioni Sport.\nLa seconda met\u00e0 del 1933 vide novit\u00e0 consistenti nella gamma \"Vivastella\": la pi\u00f9 rilevante fu il primo timido approccio della Casa francese con lo stile aerodinamico, visibile soprattutto negli angoli arrotondati delle carrozzerie previste dalla Casa, nel parabrezza leggermente inclinato e nel portabagagli posteriore integrato nel corpo vettura. Quest'ultimo divenne accessibile solo dall'interno, mediante l'abbattimento del divanetto posteriore. Per quanto riguarda il telaio, vi fu l'arrivo di nuovi ammortizzatori a doppio effetto in grado di assicurare una miglior tenuta di strada.\nInvece, per quanto riguarda la gamma in s\u00e9, vi furono numerose e significative novit\u00e0, sia dal punto di vista dei modelli, che si moltiplicarono, sia sul fronte dei motori, che divennero due.\nNel luglio del 1933, quando era ancora attiva la commercializzazione della \"PG7\", fu avviata la produzione della prima Vivasport, contraddistinta dalla sigla YZ1: si trattava in pratica di una Primastella (quindi con passo ridotto a 2.96\u00a0m) con motore mutuato dalla \"Vivastella\", ma la cui cilindrata fu portata a 3620\u00a0cm\u00b3 mediante rialesatura dei cilindri (da 75 a 80\u00a0mm). La potenza massima crebbe a 85 CV, regalando cos\u00ec alla vettura delle prestazioni brillanti mai viste fino a quel momento sulle \"Vivastella\". Poteva essere ordinata con carrozzeria aerodinamica o tradizionale. La produzione della prima \"Vivasport\" cess\u00f2 nel mese di ottobre del 1933, dopo soli 21 esemplari costruiti.\nMa gi\u00e0 nel mese di settembre fu introdotta l'erede della \"PG7\", siglata PG9: questo modello mantenne la stessa unit\u00e0 motrice da 3180\u00a0cm\u00b3 e 65\u00a0CV della \"PG7\". Come nel caso delle prime \"Vivasport\", il cliente poteva scegliere tra la nuova carrozzeria aerodinamica e quella pi\u00f9 classica con portabagagli non integrato nel corpo vettura. In questo senso, la \"PG9\" pot\u00e9 considerarsi come una \"Vivastella\" di transizione. La sua produzione si protrasse fino all'aprile del 1934: ne furono prodotti 746 esemplari. Dalla \"PG9\" pare essere derivato anche un altro modello, la cui sigla era PG11, ma del quale non si hanno informazioni al riguardo, se non che venne prodotta solo nell'arco di un mese (da novembre a dicembre 1933) e in soli 6 esemplari.\nContemporaneamente alla \"PG9\" furono introdotti anche altri tre nuovi modelli: la Vivastella ZA2, con carrozzeria profilata e motore da 3.6 litri ripreso pari pari dalla \"Vivasport\". Le prestazioni ne beneficiarono, ma non tanto nella velocit\u00e0 massima quanto nelle doti di ripresa e accelerazione, sottolineate dalle testate giornalistiche francesi dell'epoca. Presentata al Salone di Parigi, le sue consegne non cominceranno che dagli ultimi giorni di dicembre, a causa di alcuni ritardi nell'omologazione. Il secondo modello introdotto, sempre nel settembre 1933, fu la seconda serie della \"Vivasport\", siglata YZ2, disponibile unicamente con carrozzeria profilata e con lo stesso motore da 3.6 litri e da 85 CV. La produzione dei modelli \"ZA2\" e \"YZ2\" si protrasse fino all'ottobre del 1934: la prima totalizz\u00f2 873 esemplari, mentre la seconda ne raggiunse 2.172. Dalla \"ZA2\" vennero derivati due esemplari allestiti per l'utilizzo in ambito coloniale. Tali esemplari divennero noti come ZA2 Sahara.\nCon l'uscita di produzione dei modelli precedenti, si apr\u00ec una nuova fase evolutiva nella carriera della \"Vivastella\": i nuovi modelli presentati al Salone di Parigi del 1934 potevano essere richiesti con nuove carrozzerie pi\u00f9 profilate e aerodinamiche. Tra le caratteristiche estetiche di maggior spicco tra quelle proposte dall'atelier \"Stella\" (ovviamente di propriet\u00e0 esclusiva della Casa di Billancourt) vanno ricordati il cofano motore con decorazioni longitudinali cromate lungo i fianchi, la coda sinuosa e denominata dai francesi \"queue de pie\" (\"coda di gazza\"), l'alloggiamento della targa posteriore dotato di carenatura trasparente e il lunotto diviso in due parti. Ancora una volta, vennero proposti diversi nuovi modelli, alcuni dei quali equipaggiati con un nuovo motore da 4085\u00a0cm\u00b3 da 95 CV, mentre i primi motori da 3180\u00a0cm\u00b3 e 65\u00a0CV vennero tolti di produzione, sostituiti dalle unit\u00e0 da 3.6 litri e 85 CV. La nuova gamma \"Vivastella\" fu composta da: Vivastella ZA3 (895 esemplari prodotti tra il settembre 1934 e il maggio 1935), con carrozzeria profilata e motore da 3.6 litri; Vivastella ACR1 (609 esemplari tra il gennaio e l'agosto 1935), con carrozzeria profilata, telaio in due varianti di passo e motore da 4.1 litri; Vivasport YZ4 (1.028 esemplari tra il settembre 1934 e l'aprile 1935), con carrozzeria profilata e motore da 3.6 litri; Vivasport ACM1 (1.007 esemplari dal dicembre 1934 al settembre 1935), come la \"YZ4\" ma con motore da 4.1 litri. A questi modelli vanno inoltre aggiunte le prime Vivastella Grand Sport (o \"Viva Grandsport\"), con carrozzeria ancor pi\u00f9 aerodinamica, e delle quali si parler\u00e0 poco pi\u00f9 avanti. In alternativa, le carrozzerie pi\u00f9 tradizionali furono mantenute a listino per dare modo alla clientela di abituarsi al nuovo corso stilistico. Perci\u00f2, la gamma \"Vivastella\" si fece molto variegata, proprio come voluto da Louis Renault, il quale esigeva di poter soddisfare qualsiasi esigenza della potenziale clientela. I nuovi motore da 4.1 litri erano in grado di spingere la vettura fino a 130\u00a0km/h di velocit\u00e0 massima.\nL'apogeo dell'aerodinamica e le versioni Grand Sport.\nNel 1934, la gamma \"Vivastella\" risultava ancor pi\u00f9 grande se si pensa che i modelli appena descritti non furono gli unici a costituirla: infatti, come gi\u00e0 anticipato, contemporaneamente a essi vennero affiancate le nuove \"Vivastella Grand Sport\" (o \"Viva Grandsport\", come verranno chiamate in seguito), caratterizzate da linee ancora pi\u00f9 ardite, specie nel frontale, dove i classici fari utilizzati fino a quel momento lasciarono il posto a fari semincassati nei parafanghi, mentre le ruote posteriori divennero carenate. Anche i predellini scomparvero dalle fiancate, mentre la calandra fu ridisegnata e assunse una forma a scudo, con fittissimi listelli verticali e comunque, sempre tagliata in due lungo l'altezza. Di questo periodo furono le \"Vivastella Grand sport\" nei modelli ABX e ABZ (sigle che rispettivamente indicavano le versioni a passo normale e a passo allungato). Presentati, come di consueto, al Salone di Parigi del 1934, i due nuovi modelli inaugurarono appunto la gamma delle \"Grand Sport\" a 6 cilindri, ma di questa gamma furono anche gli esponenti dalla carriera pi\u00f9 travagliata: infatti ne vennero inizialmente approntati 13 esemplari, tutti equipaggiati con il motore da 3.6 litri e 85 CV, i quali per\u00f2 non vennero posti in vendita che nel marzo dell'anno seguente, poich\u00e9 continuamente sottoposti a test e modifiche di vario genere. Solo durante la primavera del 1935 furono dotati del pi\u00f9 nuovo motore da 4.1 litri e commercializzati come vetture d'occasione sotto la sigla della nuova \"Vivastella Grand Sport\" lanciata proprio a marzo: la ACX1. Quest'ultima era caratterizzata da carrozzerie sempre molto audaci per l'epoca, ma leggermente ridisegnate. Il parabrezza, che fino a quel momento era in due parti, divenne in un pezzo unico, mentre fu il paraurti anteriore a dividersi in due. Grazie ad altri ritocchi alla carrozzeria, ne benefici\u00f2 anche l'abitabilit\u00e0 interna, sensibilmente migliorata. Inoltre, lo spostamento della leva del cambio e di quella del freno a mano dal pavimento alla plancia fu decisivo per l'ottenimento di tre posti veri nella fila anteriore. Strutturalmente era basata sulla \"ABX\" a passo normale (quindi da 2.96 metri) e montava il motore da 4.1 litri e 95 CV. In cinque mesi di produzione ne vennero prodotti 980 esemplari e fu uno dei modelli pi\u00f9 concorrenziali nel suo segmento di mercato.\nUn anno dopo la comparsa delle prime versioni \"Grand Sport\", anche il resto della gamma si uniform\u00f2 al nuovo corso stilistico: esordirono quindi le Vivastella ACR2 e ADB1: la prima era in pratica una \"ACR1\" dal punto di vista meccanico, ma con la nuova carrozzeria ultraprofilata: dall'agosto 1935 al gennaio 1936 ne furono prodotti 358 esemplari costruiti; la seconda sfruttava invece le ancor pi\u00f9 recenti soluzioni stilistiche della Casa (tra cui la calandra ridisegnata e il paraurti in un sol pezzo) la base meccanica della \"ABZ\" sperimentale, quest'ultima costruita in soli due esemplari su telaio con passo di 3.13 metri e retrotreno irrobustito. Di questa seconda variante furono prodotti 804 esemplari fino al gennaio del 1937. In quello stesso periodo, non mancarono neppure le nuove versioni \"Grand Sport\", finalmente ridenominate \"Viva Grand Sport\" e note con la sigla ACX2: sempre basata sul consueto telaio a passo corto, la \"ACX2\" vide il debutto di un'inedita carrozzeria coup\u00e9, molto affascinante anche se meno pratica rispetto alle varie configurazioni berlina, limousine e coach proposte fino a quel momento (non mancavano per\u00f2 neppure la versioni cabriolet). Con 3.752 esemplari prodotti fino all'ottobre 1936, pi\u00f9 altri 14 destinati al mercato britannico (e siglati AES1), la \"ACX2\" si consacr\u00f2 come la \"Grand Sport\" a 6 cilindri di maggior successo e di maggior peso storico.\nIl Salone di Parigi del 1936 fu l'occasione per svelare i nuovi modelli a 6 cilindri dopo il nuovo restyling ideato in quel periodo dal designer della Casa, Michel Muller, lo stesso restyling che nello stesso periodo coinvolse anche le versioni a 8 cilindri. A cambiare fu soprattutto la zona anteriore, dotata di una nuova calandra trapezoidale, di un paraurti concavo nel mezzo in modo da non nascondere la calandra stessa e di fari sempre semincassati nei parafanghi, ma posti pi\u00f9 in alto rispetto a prima. Un'altra novit\u00e0 furono le aperture cromata sui lati del cofano motore, dal disegno pi\u00f9 elegante e racchiuse tra due listelli longitudinali, anch'essi cromati. Meccanicamente non si ebbero novit\u00e0 di sorta: il motore rimase il solito 4.1 litri da 95 CV, stavolta con alcune migliorie nel circuito di raffreddamento. A beneficiare di questi aggiornamenti furono i modelli Vivastella ADB2 (l'unica del trio a essere dotata di servofreno), Vivasport BCT1 (l'unica a essere priva di carenature sui passaruota posteriori) e Viva Grand Sport ACX3. Di quest'ultima venne proposta anche la versione destinata al mercato britannico e siglata AES2.\nNel 1937 i modelli menzionati vennero rispettivamente sostituiti da: Vivastella ADB3, Vivasport BCY1 e Viva Grand Sport BCX1, i quali beneficiarono anche dell'arrivo di un servofreno per garantire una frenata pi\u00f9 efficiente con sforzi minori da parte del conducente. La \"ADB2\" del 1936, che di servofreno era gi\u00e0 provvista, quando si evolse nella \"ADB3\" venne dotata di un servofreno pi\u00f9 performante. Tra il maggio e il settembre del 1937 furono prodotti anche 17 esemplari di una nuova versione coloniale, sempre denominata \"Sahara\", ma con sigla BCH1. Alla fine di quello stesso anno, la Nervastella venne tolta di produzione e per circa nove mesi fu proprio la \"Vivastella\" a dover rappresentare l'alto di gamma Renault, che peraltro stava vivendo un periodo di difficolt\u00e0 a causa del crollo della domanda. Perci\u00f2, al Salone di Parigi del 1937 vi furono nuove evoluzioni. La nuova gamma fu inizialmente caratterizzata dalla totale assenza di passaruota posteriori carenati, ma dato lo scarso gradimento del pubblico per tale novit\u00e0, essi vennero ben presto reintrodotti. Per questo, alcuni nuovi modelli non durarono che uno o due mesi. Perci\u00f2, la gamma 1937-38 fu composta dai seguenti modelli: la Vivastella ADB4, presto evolutasi nella ADB5; la Vivasport BCY2, ultima \"Vivasport\" della gamma; la Viva Grand Sport BCX2, che nel giro di soli due mesi sarebbe stata anch'essa sostituita dalla BCX3.\nNella primavera del 1938, la \"BCX3\" fu sostituita dalla BCX4, la cui calandra rimase immutata nella forma, ma dotata di nuovi listelli cromati orizzontali. Al Salone di Parigi di quell'anno, l'ultimo prima dello scoppio della seconda guerra mondiale si ebbe l'ultima tappa evolutiva per le 6 cilindri Renault d'anteguerra: i fari anteriori carenati delle precedenti versioni lasciaroni lposto a dei semplici fari tondi semiincassati e di dimensioni ridotte, mentre la calandra a listelli orizzontali, gi\u00e0 vista nel precedente modello \"BCX4\", fu estesa anche alla nuova \"Vivastella\", la BDZ1, oramai disponibile solo come limousine a otto posti. Al suo fianco vi fu la Viva Grand Sport BDV1, che differiva dalla \"BCX4\" essenzialmente per il cruscotto, la cui strumentazione a due elementi ottagonali lasci\u00f2 il posto a un solo strumento rettangolare. Quest'ultima fu disponibile invece come limousine a 6 posti, coach, cabriolet e anche come coup\u00e9. Ne furono prodotti 1.128 esemplari fino all'agosto del 1939, mentre la \"BDZ1\" venne prodotta in 358 esemplari. Quest'ultima cess\u00f2 la propria produzione nel mese di ottobre del 1939: la guerra era gi\u00e0 scoppiata e rapidamente tutte le attivit\u00e0 automobilistiche vennero drasticamente ridotte o interrotte del tutto. Cos\u00ec fu anche per le 6 cilindri Renault di quegli anni.\nRiepilogo caratteristiche.\nDi seguito vengono riepilogate le caratteristiche relative alle varie versioni delle gamme \"Vivastella\", \"Vivasport\" e \"Viva Grand Sport\". I prezzi riportati, laddove conosciuti, sono in franchi e si riferiscono al momento del debutto di ogni modello nel mercato francese e alla carrozzeria limousine, salvo diversa indicazione."}
{"id": "843610", "revid": "1543377", "url": "https://it.wikipedia.org/wiki?curid=843610", "title": "Rivista brasiliana di diritti degli animali", "text": "Revista Brasileira de Direito Animal \u00e8 una rivista riguardante il dibattito corrente sui diritti degli animali in America Latina. Questo periodico giuridico \u00e8 coordinato dai procuratori della legge Heron Jos\u00e9 de Santana, Luciano Rocha Santana e Tagore Trajano.\nQuesta rivista giuridica possiede un carattere interdisciplinare e conta sul contributo di scienziati famosi nazionali ed internazionali, come vari filosofi: lo statunitense Tom Regan, la brasiliana S\u00f4nia Felipe; oppure giuristi del calibro dello statunitense David Favre, i brasiliani Edna Cardoso Dias, Heron Santana, Luciano Rocha e Laerte Levai, il francese Jean-Pierre Marguen\u00e1ud, fra altri."}
{"id": "843611", "revid": "1543377", "url": "https://it.wikipedia.org/wiki?curid=843611", "title": "Cromosoma 8", "text": "Con il nome di cromosoma 8 si indica, per convenzione, l'ottavo cromosoma autosomico umano in ordine di grandezza (calcolando anche il cromosoma X, risulta essere il nono). Gli individui presentano solitamente due copie del cromosoma 8, come di ogni autosoma. Il cromosoma 8 possiede oltre 146 milioni di nucleotidi. I due cromosomi 8 rappresentano tra 4,5 e il 5% del DNA totale nella cellula.\nIl cromosoma 8 contiene di certo oltre 900 geni, ma si ritiene possa contenerne fino a 1100.\nIl numero di polimorfismi a singolo nucleotide (SNP) individuati \u00e8 di oltre 550.000.\nGeni.\nI seguenti geni sono alcuni di quelli localizzati sul cromosoma 8:\nMalattie.\nLe seguenti malattie hanno una qualche correlazione con il cromosoma 8 o i suoi geni:"}
{"id": "843612", "revid": "110157", "url": "https://it.wikipedia.org/wiki?curid=843612", "title": "Vyhne", "text": "Vyhne (in ungherese \"Vihnyepeszer\u00e9ny\", in tedesco \"Eisenbach\") \u00e8 un comune della Slovacchia facente parte del distretto di \u017diar nad Hronom, nella regione di Bansk\u00e1 Bystrica.\nIl villaggio di Vyhne \u00e8 noto per le sue terme sfruttate fin dal 1427. Tuttavia, solamente dopo la Seconda guerra mondiale, le terme di Vyhne hanno conosciuto un \"boom\" turistico. \nStoria.\nCitato per la prima volta nel 1326, come insediamento di minatori e possedimento dei signori di \u0160\u00e1\u0161ov, nel 1356 pass\u00f2 ai D\u00f3czy e poi agli Zobanyi. Successivamente appartenne alla citt\u00e0 di Bansk\u00e1 \u0160tiavnica. All'epoca i suoi abitanti erano rinomati fabbri ed artigiani.\nCuriosit\u00e0.\nA Vyhne, nel Medioevo, si insediarono anche i Cavalieri Templari che vi produssero una bevanda alcoolica chiamata \"birra di Vyhne\"."}
{"id": "843613", "revid": "262457", "url": "https://it.wikipedia.org/wiki?curid=843613", "title": "Sessualit\u00e0 nell'antica Grecia", "text": ""}
{"id": "843616", "revid": "29863", "url": "https://it.wikipedia.org/wiki?curid=843616", "title": "Chilton County", "text": ""}
{"id": "843625", "revid": "29863", "url": "https://it.wikipedia.org/wiki?curid=843625", "title": "Choctaw County", "text": ""}
{"id": "843632", "revid": "767487", "url": "https://it.wikipedia.org/wiki?curid=843632", "title": "Vita Smeralda", "text": "Vita Smeralda \u00e8 un film del 2006 scritto, diretto e interpretato da Jerry Cal\u00e0.\nTrama.\nSilvia, Luana ed Elena sono tre giovani amiche che decidono di trascorrere le vacanze estive in Sardegna assieme ai rispettivi fidanzati e a una comitiva di amici. Stufe della monotonia e dello squallido ambiente del campeggio le tre ragazze scaricano i loro compagni in campeggio, avventurandosi alla scoperta del \"jet set\" della Costa Smeralda: una realt\u00e0 a loro sconosciuta e costellata di lussuosi \"yacht\", \"boutique\" griffate e feste \"glamour\", a diretto contatto con il mondo dei VIP del cinema, della televisione e dello sport. Tra questi vi \u00e8 anche Jerry Cal\u00e0, protagonista di un'altalenante trattativa con un produttore russo interessato a finanziarlo in un film intitolato \"Vacanze di Natale a Mosca\", la cui realizzazione sembra per\u00f2 essere molto complicata per via dei bizzarri modi di fare del russo e della sua famiglia, entrambi ospiti sullo yacht dell'attore. Dopo pochi giorni all'imbarcazione si presenta una ragazza indiana di nome Negar, che rivela di essere figlia illegittima di Cal\u00e0, il quale dopo lo stupore e lo scetticismo iniziale la riconosce, seppur non per vie legali.\nNel frattempo Silvia, Luana ed Elena si allontanano per alcuni giorni per poi ritrovarsi a Poltu Quatu: qui Silvia, dopo essere scappata assieme ad Elena da un festino hard, incontra Ascanio, un ricco imprenditore che la ospita in casa dandole riparo. Elena e Luana decidono di fare ritorno al campeggio dai loro fidanzati, mentre Silvia sceglie di restare con Ascanio. Conclusa la vacanza in barca Jerry Cal\u00e0 scarica su una spiaggia il produttore russo dopo aver scoperto le sue molestie nei confronti di Negar, ma una volta tornato in porto la ragazza lo ringrazia per averla difesa e gli confessa di non essere veramente sua figlia, ma soltanto un'ammiratrice in cerca di qualcuno che la ospitasse nel corso della vacanze. Appena Cal\u00e0 lascia il porto, per\u00f2, Negar telefona a sua madre raccontandole dell'accaduto e dicendole che questa aveva ragione quando le raccontava che il suo vero padre aveva un viso paffuto.\nIntanto, sempre a Poltu Quatu, la Guardia di Finanza effettua un blitz con un mandato di arresto nei confronti di Ascanio il quale si ritrova nel mezzo di una bancarotta. Superata la delusione amorosa Silvia torna anch'essa in campeggio da Luana ed Elena, ma viene raggiunta da Ascanio il quale le chiede disperatamente perdono; Silvia accetta e i due iniziano una nuova vita assieme. Luana, invece, dopo aver lavorato come skipper nello yatch di Jerry Cal\u00e0 con Ciro, decide di continuare la relazione, mentre Elena tronca il rapporto col suo fidanzato Gianni, in quanto maturata a seguito della sua avventura, capendo di non provare pi\u00f9 nulla per lui. Le tre ragazze si ritrovano quindi a cena in un ristorante sul mare, gestito da un venditore ambulante che avevano conosciuto in spiaggia nel corso del loro viaggio. Questo consiglia loro di lasciarsi andare in amore nella stagione estiva senza avere timori, perch\u00e9 a detta sua l'estate non \u00e8 una stagione ma uno stato d'animo.\nProduzione.\nIl film \u00e8 stato annunciato il 28 giugno 2005 tramite un comunicato ufficiale dell'ufficio stampa di Jerry Cal\u00e0, lo stesso giorno sono inoltre incominciate le riprese. La pellicola \u00e8 stata presentata come il \"Sapore di mare\" degli anni duemila, con lo scopo di mostrare il cambiamento delle nuove generazioni rispetto agli anni Sessanta e Ottanta. Sancisce inoltre il ritorno al cinema di Jerry Cal\u00e0 a distanza di nove anni dalla sua ultima regia, ovvero \"Gli inaffidabili\" (1997).\nAssieme al primo comunicato stampa sono stati resi noti anche i nomi del cast, con protagoniste Eleonora Pedron, divenuta nota a seguito della vittoria del concorso di bellezza Miss Italia nel 2002; Francesca Cavallin - gi\u00e0 protagonista della soap opera di Canale 5 \"Vivere\" - e Benedetta Valanzano, affermata attrice in diverse fiction televisive.\nLa data di uscita era inizialmente prevista tra Natale e i primi di gennaio, per poi essere spostata nel periodo estivo. Il budget \u00e8 stato di circa un milione e mezzo di euro.\nFanno brevi apparizioni nel film nel ruolo di s\u00e9 stessi Raffaella Zardo, Lele Mora, Amedeo Goria e Umberto Smaila.\nPromozione.\nIl trailer del film \u00e8 stato diffuso in rete nel giugno 2006, seguito da una serie di spot televisivi. \u00c8 stato pubblicizzato da Medusa Film come \"il film dell'estate\". Sempre a giugno \u00e8 stata pubblicata in rete e diffusa in radio l'omonima canzone ufficiale del film, con annesso videoclip, interpretata dallo stesso Cal\u00e0, che ha proseguito la campagna di promozione del film con diverse ospitate in vari programmi televisivi come \"Markette - Tutto fa brodo in TV\" su LA7.\nDistribuzione.\nL'anteprima del film si \u00e8 tenuta all'Ischia Film Festival pochi giorni prima dell'uscita in sala.. Venne distribuito nelle sale venerd\u00ec 14 luglio 2006 da Medusa Film.\nAccoglienza.\nIl film, uscito nelle sale di venerd\u00ec, ha esordito al box office italiano piazzandosi in quarta posizione con un incasso di nei primi tre giorni di programmazione e, in particolare modo, nella giornata di domenica 16 luglio ha raggiunto la seconda posizione in classifica, incassando . Nel secondo weekend di programmazione si \u00e8 mantenuto tra i primi cinque della classifica incassando , per poi scendere al settimo posto nel weekend del 28 luglio con un incasso di . Al termine della sua corsa al botteghino il film ha incassato . Al termine della programmazione nelle sale cinematografiche, il film non \u00e8 quindi riuscito a coprire i costi di produzione e pubblicizzazione, ammontanti a diversi milioni di euro, rivelandosi quindi un flop al botteghino."}
{"id": "843637", "revid": "29863", "url": "https://it.wikipedia.org/wiki?curid=843637", "title": "Clarke County", "text": ""}
{"id": "843640", "revid": "1924342", "url": "https://it.wikipedia.org/wiki?curid=843640", "title": "Without You I'm Nothing (album Placebo)", "text": "Without You I'm Nothing \u00e8 il secondo album in studio del gruppo musicale britannico Placebo, pubblicato il 12 ottobre 1998."}
{"id": "843642", "revid": "21880", "url": "https://it.wikipedia.org/wiki?curid=843642", "title": "Adaptation - Il ladro di orchidee", "text": ""}
{"id": "843644", "revid": "1305887", "url": "https://it.wikipedia.org/wiki?curid=843644", "title": "Z Mazinger", "text": " \u00e8 un manga scritto e disegnato da G\u014d Nagai, pubblicato dalla Kodansha dal 1998 al 2000 su Magazine Special\",\" riedizione del fumetto \"Mazinger Z.\" In Italia \u00e8 stato pubblicato da d/visual dal 2004 al 2005. L'opera conta in totale cinque tank\u014dbon e termina con un finale aperto.\nTrama.\nIn era contemporanea, la lotta fra le divinit\u00e0 continua: Ade si ribella alle altre divinit\u00e0 olimpiche e attacca la Terra con l'aiuto del dottor Hell, mentre Zeus, rimasto ferito nella lotta, affida un corpo meccanico a uno studente che sta visitando un antico tempio greco nei pressi di Tokyo in Giappone, in realt\u00e0 la casa del dio. Lo studente si chiama Koji Kabuto, che chiamer\u00e0 il robot \"Z Mazinger\", da \"Mashin\" macchina e \"Jin\" dio; con l'aiuto del professor Yumi delle forze di difesa il robot verr\u00e0 preparato a combattere gli invasori.\nSviluppandosi la trama si aggiungono nuovi personaggi mutuati dalla vecchia serie di Mazinger Z: Sayaka, che alla fine del manga guider\u00e0 il corpo meccanico datole da Afrodite, Tetsuya, il pilota dello Scrander, Jun, Boss e tanti altri.\nIspirazione e riferimenti culturali.\nIn questa opera l'autore esprime tutto il suo amore per i miti dell'antica Grecia, usando come spunto narrativo l'idea che tali miti non siano altro che la testimonianza umana di epiche battaglie tra robot pilotati da extraterrestri. La famosa \"Z\" di Mazinga sta per Zeus, mentre la \"A\" dei robot femminili sta per Afrodite. Nella storia Zeus ed Afrodite sono due extraterrestri che combattono per difendere la terra dall'attacco di Ade, a capo di una fazione che vuole lo sterminio dei terrestri, prima di lasciare i loro corpi a Koji Kabuto e Sayaka Yumi. L'interesse di Nagai per i miti greci si esprime anche nella partecipazione alle avventure di Z Mazinger di altri protagonisti degli antichi miti come Artemide, Cerbero, Poseidone e Ares. Le relazioni di invidia ed amore tra questi esseri mitologici diventano uno dei leitmotiv del manga ed una delle pi\u00f9 potenti armi nelle mani di Koji."}
{"id": "843646", "revid": "1783371", "url": "https://it.wikipedia.org/wiki?curid=843646", "title": "Sk\u00e1ldskaparm\u00e1l", "text": "Lo Sk\u00e0ldskaparm\u00e0l (in norreno \"dialogo sull'arte poetica\") \u00e8 la seconda parte dell'Edda in prosa, opera dello scrittore e storico islandese Snorri Sturluson.\nQuesta seconda parte dell'Edda in prosa (senza contare il Form\u00e1li) \u00e8 la pi\u00f9 lunga delle tre che compongono l'opera ed \u00e8 caratterizzata, rispetto alle altre due, da una generale mancanza di sistematicit\u00e0 e organizzazione. Si tratta infatti di un testo, pieno di citazioni e di narrazioni giustapposte senza un'apparente armonia di base, il cui intento rimane comunque chiaro, ovvero quello di fornire esempi di tecniche compositive nell'arte poetica: lo \"sk\u00e1ldskapr\", appunto.\nDiversamente dal Gylfaginning, che si proponeva di parafrasare soprattutto il canzoniere eddico, il Discorso sull'arte scaldica indaga pi\u00f9 a fondo la cosiddetta poesia scaldica, cio\u00e8 composta dagli scaldi (parola derivante dal norreno \"sk\u00e1ldr\" \"poeta\"), ovvero poeti e cantori di professione, profondissimi conoscitori della lingua, delle figure retoriche e della tecnica compositiva, il cui compito principale era quello di tramandare il patrimonio storico e letterario della propria cultura attraverso la ricapitolazione degli antichi poemi e di comporre nuove opere di carattere mitologico-religioso, encomiastico o d'occasione.\nI personaggi in questo dialogo sono il gigante del mare \u00c6gir e il dio della poesia Bragi, in cui il secondo spiega al primo delle difficili figure retoriche tipiche della poetica norrena, quali le \"kenningar\" e gli \u00fakend heiti, semplici denominazioni o epiteti considerati particolarmente poetici. Lo scopo di questo libro \u00e8 pertanto istruire il lettore sull'arte poetica nordica, spiegandogli cos\u00ec il significato di molti epiteti mitologici citati nelle opere di antichi scaldi.\nIn questo libro vengono narrate alcune storie che si possono trovare anche su altre fonti mitologiche, come il rapimento di I\u00f0unn da parte di \u00dejazi, il matrimonio tra Ska\u00f0i e Nj\u00f6r\u00f0r, il furto da parte di Odino dell'idromele della poesia, i combattimenti tra Thor ed i giganti Hrungnir e Geirr\u00f8\u00f0r.\nAltre storie forniscono racconti eroici: si parla di Sigfrido, di re Fr\u00f3\u00f0i, di Hr\u00f3lfr Kraki. A volte Snorri non si accontenta di citare una semplice metafora poetica, ma fornisce lunghi estratti dei poemi che la contengono, conservando cos\u00ec importanti opere che altrimenti sarebbero andate perdute: \u00e8 il caso del poema Haustl\u00f6ng (\"lungo come l'autunno\") di \u00dej\u00f3\u00f0\u00f3lfr \u00f3r Hv\u00edni, del \u00de\u00f3rsdr\u00e1pa (\"inno a Thor\") di Eil\u00edfr Go\u00f0r\u00fanarson e del Ragnarsdr\u00e1pa (\"inno a Ragnar\") di Bragi Boddason. Nel testo \u00e8 riportato anche un canto mitologico considerato parte dell'Edda poetica ma che non figura in alcun manoscritto della raccolta: la Gr\u00f3ttas\u00f6ngr (\"Canzone del Gr\u00f3tti\")."}
{"id": "843647", "revid": "767487", "url": "https://it.wikipedia.org/wiki?curid=843647", "title": "Texas Lightning", "text": "Texas Lightning \u00e8 un gruppo musicale vocale e strumentale di Amburgo, in Germania, che esegue in lingua inglese canzoni di genere country classico e vecchia maniera.\nMolti loro brani - eseguiti con autoironico \"humour\" - pescano nel repertorio di noti artisti folk come Patsy Cline, Loretta Lynn, Johnny Cash e Tammy Wynette, e \"star\" del pop quali ABBA, Nancy Sinatra, Linda Ronstadt, Madonna, Michael Jackson e The Beatles.\nLa formazione.\nI componenti del gruppo sono:\nLa prima esibizione del gruppo si \u00e8 avuta il 23 dicembre 2000 al music club \"Knust\" di Amburgo. Il gruppo, inizialmente, aveva il nome di Texas Lightning &amp; The Rodeo Rockets poi ridotto semplicemente a Texas Lightning. Dal suo debutto la formazione ha subito numerosi rimaneggiamenti. Primi componenti del gruppo sono stati Chris Walther, Little Mick Schulz, Miss Susu Belle, Stefan Hansch, Larry Kils.\nIn virt\u00f9 del loro nome e del repertorio eseguito, che si rif\u00e0 esplicitamente alle tradizioni musicali e culturali degli Stati Uniti, i componenti dei Texas Lightning hanno ricevuto nel giugno 2006 la cittadinanza onoraria dello stato del Texas.\nEurovision Song Contest.\nIl 9 marzo 2006 i Texas Lightning si sono aggiudicati la selezione tedesca per l'Eurovision Song Contest 2006, rappresentando la Germania alla finale del concorso tenutasi ad Atene, Grecia, il 20 maggio 2006.\nIl brano da loro presentato, \"No No Never\", scritto e musicato dalla cantante del gruppo Jane Comerford, nonostante un pronostico maggiormente favorevole si \u00e8 piazzato quindicesimo ricevendo 36 punti a favore, ma \u00e8 valso soprattutto loro il merito di essere stata la prima \"country band\" a partecipare all'Eurofestival.\n\"No no Never\" \u00e8 stato pubblicato come singolo in Germania, Austria e Svizzera, raggiungendo il primo posto nella classifica tedesca \"Media Control\", il quarto posto nelle vendite in Austria ed il sesto in quelle della Svizzera."}
{"id": "843650", "revid": "1534511", "url": "https://it.wikipedia.org/wiki?curid=843650", "title": "Licabetto", "text": "Il Licabetto (, \"collina dei lupi\") \u00e8 un'altura che si trova ad Atene, capitale della Grecia.\nGeografia.\nLa collina, di natura calcarea, si \u00e8 formata nel Cretaceo. Si eleva per 272,7 metri sul livello del mare ed \u00e8 il punto pi\u00f9 elevato della citt\u00e0, che domina per intero e dalla quale \u00e8 completamente circondata. Alla sua base crescono boschetti di pino, mentre sulla vetta si trovano la Cappella di San Giorgio (costruita nel XIX secolo), un teatro e un ristorante. La cima, che \u00e8 una meta piuttosto frequentata da turisti, pu\u00f2 essere raggiunta con una funicolare che parte da Kolonaki. Un'iscrizione sulla teleferica riporta un'etimologia secondo cui \"licabetto\" significherebbe \"da dove viene il crepuscolo\", e fornisce, quale altitudine della collina, il dato di 277 metri.\nMitologia.\nIl Monte Licabetto \u00e8 ricordato in varie leggende. Racconti popolari narrano che un tempo fosse un luogo dove si rifugiavano i lupi, e questa potrebbe essere l'origine del suo nome. Secondo la mitologia, il Licabetto \u00e8 stato creato da Atena, quando lasci\u00f2 cadere una montagna che stava trasportando da Pallene, una volta accortasi che la cesta che conteneva Erittonio era stata aperta."}
{"id": "843658", "revid": "29863", "url": "https://it.wikipedia.org/wiki?curid=843658", "title": "Clay County", "text": ""}
{"id": "843665", "revid": "29863", "url": "https://it.wikipedia.org/wiki?curid=843665", "title": "Cleburne County", "text": ""}
{"id": "843666", "revid": "2096950", "url": "https://it.wikipedia.org/wiki?curid=843666", "title": "Giusi La Ganga", "text": "Biografia.\nNato nel 1948 a Torino, consegu\u00ec la maturit\u00e0 classica al Liceo \"Massimo D\u2019Azeglio\" e si laure\u00f2 in Scienze Politiche con una tesi sulla \"Riorganizzazione degli enti locali in Italia\". Durante la contestazione giovanile partecip\u00f2 al movimento studentesco su posizioni riformiste.\nAveva gi\u00e0 aderito al Partito Socialista Italiano nel 1965 e vi rest\u00f2 fino al suo scioglimento circa trent'anni dopo. Ricopr\u00ec numerosi incarichi politici locali e nazionali. Segretario del \"Club Turati\" dalla fondazione, poi segretario torinese del PSI, fu deputato al Parlamento, membro della Direzione Nazionale e poi dell'Esecutivo del PSI, dove diresse il \"Dipartimento Enti Locali\". . \nNel 1992 divenne Presidente del Gruppo Parlamentare Socialista; sempre nei primi anni novanta, per\u00f2, con lo scandalo \"Tangentopoli\", che fece in modo che la maggior parte dei partiti tradizionali si sciogliessero, si allontan\u00f2 per qualche anno dalla politica attiva.\nGiornalista pubblicista, La Ganga continu\u00f2 a seguire le vicende politiche e sociali, soprattutto nel suo Piemonte, mantenendo sempre una posizione riformista: sino alla fine ha fatto parte della componente socialdemocratica all'interno dei partiti ai quali ha aderito, essendo vicino a Piero Fassino e Sergio Chiamparino. Nel 2001 infatti si impegn\u00f2 a sostegno della candidatura a Sindaco di Torino di Domenico Carpanini e poi di Chiamparino stesso, che vinse e fu confermato anche cinque anni dopo, nel 2006. \nSuccessivamente promosse l'associazione \"Politica - Socialisti per il partito democratico\" ed entr\u00f2 nel Partito Democratico; fu pure membro della Direzione Regionale del partito.\nIl 23 luglio 2013 fu eletto consigliere comunale a Torino e rimase in carica fino al 2016.\n\u00c8 morto nel 2020 all'et\u00e0 di 72 anni dopo una lunga malattia.\nProcedimenti giudiziari.\nLa Ganga patteggi\u00f2 nel 1994 una pena di un anno e otto mesi di detenzione e una multa di 500 milioni di lire nello scandalo delle tangenti per il nuovo ospedale di Asti. In quello stesso processo furono condannati l'ex sottosegretario della DC Vito Bonsignore e il tesoriere, sempre della DC, Severino Citaristi. \nNel 1995 La Ganga fu accusato di ricettazione, per una presunta tangente versata da un compagno di partito."}
{"id": "843670", "revid": "287204", "url": "https://it.wikipedia.org/wiki?curid=843670", "title": "Contea di Lauderdale", "text": "Contea di Lauderdale o Lauderdale County \u00e8 la denominazione delle seguenti contee degli Stati Uniti:"}
{"id": "843671", "revid": "287204", "url": "https://it.wikipedia.org/wiki?curid=843671", "title": "Trnav\u00e1 Hora", "text": "Trnav\u00e1 Hora (in ungherese \"Bezer\u00e9te\", in tedesco \"Tornau\") \u00e8 un comune della Slovacchia facente parte del distretto di \u017diar nad Hronom, nella regione di Bansk\u00e1 Bystrica.\nStoria.\nCitato per la prima volta nel 1388 con il nome di Tornaua, come insediamento di minatori e possedimento dei signori di \u0160\u00e1\u0161ov, nel 1676 pass\u00f2 alla citt\u00e0 di Bansk\u00e1 \u0160tiavnica."}
{"id": "843674", "revid": "29863", "url": "https://it.wikipedia.org/wiki?curid=843674", "title": "Lauderdale County", "text": ""}
{"id": "843679", "revid": "287204", "url": "https://it.wikipedia.org/wiki?curid=843679", "title": "Marco Plauzio Silvano", "text": "Biografia.\nDella gens dei \"Plautii\", di origine senatoria, era figlio di una certa Urgulania, che godeva dell'amicizia di Livia Drusilla, moglie dell'imperatore Augusto. \nSpos\u00f2 una certa Lartia, con la quale ebbe due figli: Marco Plauzio Silvano (pretore nel 24, morto suicida per aver gettato quello stesso anno la moglie dalla finestra) e Plauzia Urgulanilla, moglie per un certo periodo di tempo dell'imperatore Claudio, da cui ebbe a sua volta due figli.\nFu nominato console nel 2 a.C. insieme allo stesso imperatore, Augusto. Govern\u00f2, quindi, come proconsole, l'Asia nel 4. \nDivenuto governatore di Galazia e Panfilia nel 5-6, dom\u00f2 prima una rivolta di Isauri, pi\u00f9 tardi (nel 7), guid\u00f2 i rinforzi (le legioni IIII \"Scythica\" e V \"Macedonica\") contro i ribelli Pannoni. Riusc\u00ec ad unirsi alle forze del legato di Mesia (\"Thracia Macedoniaque\"), Aulo Cecina Severo, ma attaccati a sorpresa dai ribelli mentre erano in marcia lungo il fiume Sava, ad ovest di Sirmio, furono abili entrambi a salvare l'esercito, riuscendo a raggiungere il quartier generale di Tiberio, a Siscia, dove era ora radunato un esercito composto da ben dieci legioni. \nI due anni che seguirono portarono alla completa sottomissione dell'intero Illirico, inteso come le nuove province di Pannonia e Dalmazia. Per questi successi si merit\u00f2 gli \"Ornamenta triumphalia\"."}
{"id": "843680", "revid": "1155", "url": "https://it.wikipedia.org/wiki?curid=843680", "title": "Saltafango", "text": ""}
{"id": "843682", "revid": "1149807", "url": "https://it.wikipedia.org/wiki?curid=843682", "title": "Evil Twins", "text": ""}
{"id": "843683", "revid": "767487", "url": "https://it.wikipedia.org/wiki?curid=843683", "title": "Star\u00e1 Kremni\u010dka", "text": "Star\u00e1 Kremni\u010dka (in ungherese \"\u00d3k\u00f6rm\u00f6cke\", in tedesco \"Alt-Kremnitz\") \u00e8 un comune della Slovacchia facente parte del distretto di \u017diar nad Hronom, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1289, come insediamento di coloni sassoni. Appartenne alla citt\u00e0 di Kremnica per poi passare, nel 1487 all'arcivescovato di Strigonio, e dal 1776 alla diocesi di Bansk\u00e1 Bystrica. "}
{"id": "843684", "revid": "1718925", "url": "https://it.wikipedia.org/wiki?curid=843684", "title": "Tartaro (medicina)", "text": "Il tartaro, in odontoiatria, \u00e8 un deposito dovuto alla placca batterica e alla presenza di sali di calcio nella saliva. \u00c8 un insieme di composti minerali formato per circa l\u201980% da sali inorganici, contenenti fosforo, calcio e sodio, e per il restante 20% da sostanze diverse.\nDescrizione.\nIl tartaro costituisce una zona di ritenzione della placca batterica, i depositi calcificati possono contenere dei prodotti tossici per i tessuti molli.\nIl tartaro pu\u00f2 essere:\nLa carie \u00e8 una malattia del cavo orale collegata alla presenza del tartaro e dei batteri nella bocca. Il processo carioso avviene a seguito dell\u2019azione di alcuni tipi di batteri gi\u00e0 presenti nella bocca, che trovano nella placca batterica e nel tartaro un ambiente ideale alla riproduzione.\nCura.\nTali formazioni vengono rimosse tramite detartrasi da un dentista o da un igienista dentale."}
{"id": "843685", "revid": "1149807", "url": "https://it.wikipedia.org/wiki?curid=843685", "title": "Victor e Moritz", "text": ""}
{"id": "843687", "revid": "117404175", "url": "https://it.wikipedia.org/wiki?curid=843687", "title": "Animum debes mutare, non caelum", "text": "Animum debes mutare, non coelum \u00e8 una frase in latino che si traduce letteralmente cos\u00ec: \"L'animo devi mutare, non il cielo\".\n\u00c8 l'esortazione di Seneca a un amico che crede di liberarsi degli affanni viaggiando. \"Non col cambiar luogo potrai riuscirvi \u2014 dice pi\u00f9 avanti il filosofo \u2014, ma col mutarti in un altro uomo\" (\"Epistole a Lucilio\", XXVIII, 1, CIV, 8).\nIl concetto era gi\u00e0 stato espresso nell'esametro di Orazio \"Caelum, non animum mutant qui trans mare currunt\" (\"Il cielo, non l'animo mutano quelli che corron di l\u00e0 dal mare\": \"Epistole\", I, XI, 27, \"a Bullazio\").\nNon diversa era la convinzione dei greci: \"Cambiare aria non fa diventare assennati, n\u00e9 toglie la stupidit\u00e0\", sentenzia uno dei Sette Savi, Biante (presso Tosi, 108)."}
{"id": "843696", "revid": "110157", "url": "https://it.wikipedia.org/wiki?curid=843696", "title": "Slask\u00e1", "text": "Slask\u00e1 (in ungherese \"Mogyor\u00f3m\u00e1l\", in tedesco \"M\u00fchlendorf\" o \"Leskowitz\") \u00e8 un comune della Slovacchia facente parte del distretto di \u017diar nad Hronom, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1454, con il nome di Szilezka. Appartenne all'arcivescovato di Strigonio, e dal 1776 alla diocesi di Bansk\u00e1 Bystrica."}
{"id": "843702", "revid": "117803280", "url": "https://it.wikipedia.org/wiki?curid=843702", "title": "Ablazione del tartaro", "text": " \nL'ablazione del tartaro o detartrasi consiste nella rimozione meccanica dei depositi di tartaro sui denti utilizzando uno strumento odontoiatrico che raschia la formazione dai denti. Tale strumento (curette) pu\u00f2 anche essere elettrico, ad ultrasuoni, l'utilizzo \u00e8 dovuto all'eliminazione degli agenti eziologici che causano infiammazione. \nDescrizione.\nL'operazione viene compiuta da un odontoiatra o un igienista dentale sulla parte dei denti esposta, ma anche sulla porzione normalmente coperta dalle gengive nella parte in cui queste non sono aderenti al dente.\nLa detartrasi \u00e8 una tecnica di prevenzione delle patologie gengivali e parodontali, perci\u00f2 andrebbe effettuata con regolarit\u00e0. La frequenza delle sedute di detartrasi \u00e8 stabilita sul singolo paziente, a seconda della:\nNormalmente, per i pazienti con una perfetta salute del cavo orale, le sedute avvengono ogni 12 mesi.\nLa xerostomia.\nLe condizioni individuali che predispongono alla formazione di tartaro sono tutte quelle che hanno come effetto finale la riduzione del flusso salivare (xerostomia); la saliva deterge il cavo orale e allo stesso tempo impedisce l'adesione della placca alla superficie dentaria grazie a delle sostanze in essa contenute.\nLa xerostomia pu\u00f2 essere causata da una grande variet\u00e0 di fattori:\nDopo il trattamento.\nIn seguito alla detartrasi i denti sono pi\u00f9 sensibili. Questo avviene per due motivi: il tartaro, legandosi alla superficie dentaria, danneggia la gengiva ed espone le radici dei denti, che non sono ricoperte da smalto e, quindi, sono sensibili al caldo e al freddo; il secondo motivo \u00e8 che il tartaro man mano che progredisce crea una specie di \"coperta\" intorno al dente, isolandolo dal caldo e dal freddo, per cui quando viene rimosso si ha la sensazione di avvertire maggiormente il caldo e il freddo. L'aumento della sensibilit\u00e0 dentaria non \u00e8, comunque, duraturo e termina dopo qualche settimana dal trattamento."}
{"id": "843703", "revid": "228587", "url": "https://it.wikipedia.org/wiki?curid=843703", "title": "Petecchia", "text": ""}
{"id": "843708", "revid": "104852", "url": "https://it.wikipedia.org/wiki?curid=843708", "title": "Detartrasi", "text": ""}
{"id": "843709", "revid": "228587", "url": "https://it.wikipedia.org/wiki?curid=843709", "title": "San Donato in Poggio", "text": "San Donato in Poggio \u00e8 una frazione del comune italiano di Barberino Tavarnelle, nella citt\u00e0 metropolitana di Firenze, in Toscana.\nSi presenta come un borgo che ancora conserva parte della sua cinta muraria con le due porte di accesso.\nStoria.\nLa prima testimonianza su San Donato si trova in una carta redatta nella Badia a Passignano in cui un tale Teudegrimo nel 989 dona dei beni posti in localit\u00e0 Elceto e Sparpagliapula nel piviere di \"Sancti Donati in loco Pocie\".\nAltre testimonianze risalgono al 1020 in occasione di un'altra donazione e ad un atto del 19 aprile 1038 quando \"in loco Poci\" il marchese Bonifacio IV di Toscana conferma all'abate di san Minato al Monte la chiesa di San Pietro a Ema.\nPer quanto riguarda il borgo la prima menzione si trova in un documento del marzo 1090. L'anno seguente met\u00e0 del borgo venne concessa dall'imperatore Enrico VI al conte Guido da Modigliana della famiglia dei conti Guidi, donazione che nel 1220 venne confermata ai discendenti dall'imperatore Federico II.\nNel 1218 il borgo divenne possesso della repubblica di Firenze. Da allora l'importanza strategica del paese aument\u00f2 anche grazie al fatto di essere posto sulla Strada regia romana che collegava Firenze con Siena e Roma. San Donato era l'ultimo borgo (o il primo per chi proveniva da sud) di una certa importanza nel territorio fiorentino e qui i viaggiatori cambiavano la propria valuta, perci\u00f2 i Sandonatini ebbero sempre una certa importanza nell'Arte del Cambio.\nPer due volte, nel 1176 e nel 1265, San Donato fu la sede di trattati di pace tra la repubblica di Firenze e la repubblica di Siena. Nel 1260 qui si radunarono e vennero organizzate le truppe fiorentine in vista della Battaglia di Montaperti. Dopo la battaglia, che ebbe esito infausto per i guelfi fiorentini, il borgo e il territorio circostante vennero saccheggiati dai ghibellini. Il trattato del 1265 si svolse l'ultimo sabato di luglio nella pieve di San Donato e vide presenti Oddo da Cerreto e Jacopo Altoviti per la repubblica di Firenze che firmarono con i loro omologhi senesi una lega di perenne difesa comune tra le due repubbliche. Non dur\u00f2 molto.\nAll'inizio del XIV secolo San Donato divenne il capoluogo della Lega omonima, guidata da un podest\u00e0 inviato da Firenze. Nel 1313 durante la permanenza dell'imperatore Arrigo VII nel castello di San Casciano, San Donato fu inserito nelle terre considerate ribelli all'impero. Di conseguenza, nonostante fosse gi\u00e0 circondato da una cerchia muraria e difeso da una rocca, il borgo venne assediato e preso della truppe imperiali.\nIl 23 settembre 1325, giorno della battaglia di Altopascio, diversi cittadini di San Donato vennero fatti prigionieri dai soldati di Castruccio Castracani: Luscio Buti, Saraceno Donati, Francesco Dini e Nuto Nuti.\nTra la fine del XIV secolo e la met\u00e0 del XV le fortune del paese cominciarono a declinare in quanto si cominci\u00f2 a preferire la via che conduceva a Siena passando per Tavarnelle e Barberino.\nSciolta nel XVIII secolo la Lega divenne parte della comunit\u00e0 di Barberino Val d'Elsa fino al 1893 quando entr\u00f2 nel comune di Tavarnelle Val di Pesa.\nDurante la seconda guerra mondiale ha subito danni ingenti.\nMonumenti e luoghi d'interesse.\nIl borgo.\nNel borgo, ottimamente conservato e restaurato, sono presenti notevoli testimonianze due-trecentesche.\nIl paese di San Donato \u00e8 ancora oggi racchiuso all'interno della cerchia muraria duecentesca, sul cui fianco occidentale spicca una torre di avvistamento dalla forma molto particolare denominata \"Il Torrino\". Si pu\u00f2 accedere al borgo da nord, attraverso la massiccia Porta Fiorentina, o da sud attraverso la Porta Senese.\nPunto centrale del borgo \u00e8 piazza Malaspina, al cui centro \u00e8 posto il pozzo di forma ottagonale sotto cui si estende una cisterna, sulla quale si affaccia il bel palazzo Malaspina (ex Palazzo Ticci) di epoca rinascimentale, la chiesa di Santa Maria della Neve (XV secolo) e di fronte sorge il Palazzo Pretorio che all'interno conserva un affresco del XIV secolo raffigurante la \"Madonna col Bambino e Santi \".\nIl resto del centro storico presenta una serie di stradine tortuose contornate da notevoli emergenze architettoniche due-trecentesche tra quali notevole \u00e8 la casa-torre chiamata \"Torre campanaria\" (XII secolo) posta vicino a porta fiorentina.\nNei dintorni.\nFuori del borgo si trova la pieve di San Donato in Poggio, un notevole esempio di architettura romanica fiorentina (XII secolo), menzionata in una pergamena del 989. L'esterno \u00e8 caratterizzato da una regolare muratura a filaretto in alberese. Bellissimo l'interno, a tre navate con tre absidi, che conserva tra gli altri un fonte battesimale di Giovanni della Robbia (1513), un trittico attribuito a Giovanni del Biondo (1375), altre tavole trecentesche e all'altare maggiore una Croce dipinta attribuita alla Scuola di Giotto.\nAlle porte di San Donato sorge il Santuario di Santa Maria delle Grazie a Pietracupa, costruito negli ultimi anni del cinquecento sul luogo dov'era un miracoloso tabernacolo. Originariamente era una semplice cappella rettangolare, in seguito ampliata e dotata di un portico esterno per ospitare i sempre pi\u00f9 numerosi pellegrini venuti a venerare la Madonna. Al suo interno un affresco quattrocentesco di Paolo Schiavo raffigurante una Madonna col Bambino e un dipinto seicentesco attribuito a Domenico Cresti detto Il Passignano."}
{"id": "843713", "revid": "700014", "url": "https://it.wikipedia.org/wiki?curid=843713", "title": "Wind shear", "text": "In meteorologia aeronautica il wind shear (o gradiente del vento) \u00e8 un fenomeno atmosferico che consiste in una variazione improvvisa del vento in intensit\u00e0 e direzione. \u00c8 particolarmente noto in meteorologia aeronautica in quanto pericoloso in prossimit\u00e0 di aeroporti durante la fase di atterraggio, poich\u00e9 inganna il pilota sul corretto assetto/velocit\u00e0 di discesa che il velivolo deve mantenere, portando cos\u00ec, in alcuni casi, ad incidenti o ad atterraggi rischiosi.\nDescrizione.\nI vari tipi di wind-shear esistenti sono:\nWind shear a basso livello.\nQuesto tipo di wind shear si riscontra durante la fase di avvicinamento sul sentiero di discesa, poco prima dell'atterraggio, o durante il decollo.\nIn questo caso, durante la fase di avvicinamento in discesa, la componente del vento pu\u00f2 essere in coda al velivolo oppure in prua, provocando brusche variazioni della velocit\u00e0 indicata (IAS), modificando di conseguenza la portanza e producendo un innalzamento o abbassamento del velivolo rispetto al sentiero di discesa ideale. Il pilota deve variare la spinta del motore e l'incidenza del velivolo per compensare la variazione di portanza e riportarsi sul giusto sentiero. Queste operazioni sono effettuate in prossimit\u00e0 della velocit\u00e0 di stallo, quindi possono, a bassa quota, divenire critiche se non corrette in tempo.\nIn caso di componente in coda, l'aereo perde portanza a causa della diminuzione della IAS (A), perdendo quota e allontanandosi dal sentiero. In (B) il pilota contrasta dando motore e ristabilendo la velocit\u00e0 per riportarsi sul sentiero, ma l'eccessiva spinta del motore unita a quella del vento in coda fa s\u00ec che l'aereo raggiunga (C) e sorpassi il sentiero. Il pilota, una volta avvedutosene, riduce il motore per scendere e picchia per riguadagnare il sentiero (D). Ora la manovra si pu\u00f2 concludere in sufficiente sicurezza, dato che l'intensit\u00e0 del vento \u00e8 diminuita.\nNel caso di componente del vento in prua si verificher\u00e0 l'esatto opposto.\nMonitoraggio.\nUltimamente sono stati ideati dispositivi elettronici con sensori sparsi sull'intera area aeroportuale, in grado di percepire le diverse variazioni di intensit\u00e0 e direzione del vento e dare cos\u00ec un avviso importante ai controllori del traffico aereo, girato poi ai piloti in avvicinamento, in caso di wind shear.\nTra i pi\u00f9 importanti sistemi ci sono il SODAR (\"Sound Detection And Ranging\"), Laser Doppler e sistemi anemometrici LLWSAS (\"Low Level Wind Shear Alert System\")."}
{"id": "843716", "revid": "599013", "url": "https://it.wikipedia.org/wiki?curid=843716", "title": "Il fal\u00f2 delle vanit\u00e0", "text": ""}
{"id": "843717", "revid": "1543377", "url": "https://it.wikipedia.org/wiki?curid=843717", "title": "Ovesca", "text": "L'Ovesca \u00e8 un torrente che percorre la Valle Antrona, una piccola, stretta, suggestiva valle che sovrasta la citt\u00e0 di Villadossola, nella provincia del Verbano-Cusio-Ossola.\nPercorso.\nIl torrente nasce in alta quota dalle acque del Lago di Antrona e poi raccoglie i vari rigagnoli lungo la valle. Un grosso contributo alle sue acque gli viene, quasi alla fine del suo percorso, dal Torrente Brevettola, che qui confluisce all'altezza di Cresti, frazione di Montescheno. Dopo un paio di chilometri, insinuandosi attraverso una stretta valle, raggiunge Villadossola e qui confluisce nel Toce.\nRegime idrologico.\nNormalmente tranquillo, \u00e8 per\u00f2 soggetto a piene improvvise durante i periodi di piogge persistenti e trascina a valle sassi e piante che modificano spesso, anche in modo molto significativo, la conformazione dell'alveo."}
{"id": "843720", "revid": "2730", "url": "https://it.wikipedia.org/wiki?curid=843720", "title": "Ecchimosi", "text": "L'ecchimosi, comunemente chiamato \"livido\", \u00e8 un tipo di ematoma derivante da un trauma contusivo. Pu\u00f2 essere di lieve entit\u00e0 generalmente causato da piccoli incidenti, oppure nella presa del sangue nella quale il travaso ematico \u00e8 limitato.\nCome tutti gli ematomi, l'ecchimosi, nei soggetti dalla pelle di colore chiaro, \u00e8 caratterizzata da una manifestazione cutanea inizialmente di colore rosso-blu, poi verde-blu, quindi giallo-oro; il versamento dopo qualche tempo viene riassorbito. Se l'ecchimosi \u00e8 di piccola dimensione il passaggio dal colore verde pu\u00f2 non essere percepibile.\nLe ecchimosi sono di natura generalmente minore ma dolorosa, anche se in seguito a traumi di pi\u00f9 grave entit\u00e0 possono essere associate ad ematoma, frattura ed emorragia interna.\nNon vi sono cure o trattamenti particolari. Per ecchimosi pi\u00f9 importanti, ma limitate, del ghiaccio o impacchi potrebbero limitare il possibile gonfiore.\nSe il gonfiore persiste a distanza di giorni, o se la colorazione blu presente nella tumefazione non viene assorbita, il livido potrebbe dipendere dalla presenza di una patologia ed \u00e8 consigliabile consultare il medico affinch\u00e9 prescriva esami di approfondimento (ad esempio ecografia, risonanza magnetica, radiografia)."}
{"id": "843721", "revid": "767487", "url": "https://it.wikipedia.org/wiki?curid=843721", "title": "Mauro Milanese", "text": "Carriera.\nGiocatore.\nCresciuto nella , ha esordito in Serie A il 16 ottobre 1994 nella partita Cagliari-Cremonese terminata con il punteggio di 1-0.\nNella sua carriera ha vestito, tra le altre, le maglie di (che lo acquista per 4,8 miliardi di lire), , , (prelevato per 3,5 miliardi), e .\nNell'estate 2006, in seguito anche al fallimento della squadra umbra, va a giocare oltremanica, nelle file del nella serie B inglese.\nNell'estate 2007 va alla nella Serie C1 italiana, dove da titolare con Andrea Agostinelli e con Fabio Brini in panchina vince il campionato che riporta la squadra campana in Serie B.\nIl 21 agosto 2008, essendogli scaduto il contratto con la Salernitana, ne firma uno nuovo con il , con cui vince il campionato di Seconda divisione, mettendo a segno 2 reti in 29 presenze.\nAllenatore e dirigente.\nAl termine del campionato abbandona il calcio giocato per diventare procuratore. Ritorna al Varese il 17 giugno 2011, come direttore sportivo al posto di Sean Sogliano; il 15 marzo 2014 viene sollevato dall'incarico.\nL'11 luglio 2014 \u00e8 stato nominato direttore sportivo del , ricoprendo anche il ruolo d'allenatore dal successivo 27 ottobre all'8 dicembre.\nIl 26 gennaio 2015 lascia l'incarico di direttore sportivo del Leyton Orient.\nNel febbraio 2016 versa la cauzione di euro per proseguire la gestione provvisoria della e il 12 aprile il Tribunale fallimentare di Trieste accetta l'offerta della cordata, con investitori australiani, che lui rappresenta che acquisisce cos\u00ec la societ\u00e0 giuliana che partecipa al campionato di serie D e ne diventa l'amministratore unico."}
{"id": "843722", "revid": "438678", "url": "https://it.wikipedia.org/wiki?curid=843722", "title": "High Spirits - Fantasmi da legare", "text": "High Spirits - Fantasmi da legare (\"High Spirits\") \u00e8 un film di Neil Jordan del 1988.\nTrama.\nPeter Plunkett, proprietario di un vecchio castello in Irlanda, dopo la morte del padre non riesce a tirare avanti con l'attivit\u00e0 di albergatore. Oppresso dai debiti, pensa dapprima di suicidarsi, per poi cambiare opinione e sfruttare l'idea di un castello infestato dai fantasmi, considerando anche che sua madre sostiene di vedere i propri antenati apparire in varie zone del maniero.\nPrima dell'arrivo degli ospiti, utilizza trucchi da cinema mettendo in scena ridicole apparizioni per rendere reali i fantasmi a cui lui per primo non crede, ma non tutto va come sperato: una delle ospiti \u00e8 la figlia del notaio creditore di Plunkett, inviata per \nmettergli i bastoni tra le ruote, e sposata con Jack, un uomo alla disperata ricerca del vero amore.\nUn altro degli ospiti \u00e8 un parapsicologo scettico, che smaschera subito i trucchi utilizzati da Plunkett. Ma i veri fantasmi che popolano il castello decidono di dare ai turisti ci\u00f2 per cui sono venuti. Nel frattempo Jack spezza senza volerlo la catena dell'assassinio della pro pro pro pro bis cugina di Plunkett, Mary, che durante la prima notte di nozze venne uccisa per mano del neo marito Martin, accecato da una gelosia infondata, e se ne innamora; per un fortuito caso viene coinvolta anche la moglie di Jack, Sharon, della quale Martin si invaghisce tentando invano di sedurla. \nQuello che per\u00f2 non sanno \u00e8 che l'unione di vivi e morti avverr\u00e0 nella notte successiva, durante Halloween, quando chi avr\u00e0 il cuore saldo riporter\u00e0 indietro l'amata dalla morte e viceversa.\nAlla fine del soggiorno, l'amore vero tra Jack e Mary riporta lei in vita, prendendo il corpo della moglie di Jack, Sharon, che contenta della sua nuova condizione di fantasma si unisce a Martin. Tra gli altri ospiti, il pastore Tony capisce di non avere la vocazione per fare il prete e si mette insieme alla svampita Miranda, mentre Eamon ammetter\u00e0 l'esistenza dei fantasmi salvando il castello dei Plunkett."}
{"id": "843725", "revid": "6923", "url": "https://it.wikipedia.org/wiki?curid=843725", "title": "Antonio I da Montefeltro", "text": "Biografia.\nEra probabilmente figlio di Oddantonio I da Montefeltro.\nNel 1155 venne eletto vicario imperiale di Urbino dall'imperatore Federico I Barbarossa. Dalla divisione dei beni paterni con gli altri due fratelli Guido e Galeazzo, egli ricevette Montecopiolo, al quale aggiunse San Leo. Probabilmente divenne signore del Montefeltro grazie ai privilegi imperiali.\n\u00c8 considerato il fondatore della dinastia dei Da Montefeltro, duchi di Urbino.\nDiscendenza.\nAntonio ebbe tre figli:\nLa leggenda.\nCompare per la prima volta solo in alcune genealogie scritte negli anni in cui vissero il conte Antonio II da Montefeltro e suo figlio Guidantonio. L'intento degli estensori di queste genealogie \u00e8 chiaro: elogiare la figura dei loro signori creando il mito di un avo omonimo capostipite della casata.\nInfatti prima del conte Antonio II non compare alcun Antonio tra i Montefeltro documentati, segno evidente che non era un nome della casata. Ma dopo questo Antonio, per tutto il XV secolo gli Antonio saranno almeno due, e vi saranno un Guidantonio ed un Oddantonio.\nTutto ci\u00f2 dovrebbe portare alla eliminazione del fantomatico Antonio quale capostipite della casata, ma ancora oggi la leggenda chiaramente falsa viene perpetuata."}
{"id": "843726", "revid": "287204", "url": "https://it.wikipedia.org/wiki?curid=843726", "title": "Contea di Lauderdale (Alabama)", "text": "La contea di Lauderdale, in inglese Lauderdale County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 87.966 abitanti. Il capoluogo di contea \u00e8 Florence.\nIl nome le \u00e8 stato dato in onore al colonnello James Lauderdale del Tennessee. La contea fa parte dell'area metropolitana statistica Florence-Muscle Shoals, conosciuta semplicemente col nome di The Shoals.\nGeografia fisica.\nLa contea si trova nella parte nord-occidentale dell'Alabama e confina a nord sia col Tennessee che col Mississippi. Lo United States Census Bureau certifica che l'estensione della contea \u00e8 di 1.862 km\u00b2, di cui 1.734 km\u00b2 composti da terra e i rimanenti 128 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Lauderdale venne costituita il 6 febbraio 1818."}
{"id": "843731", "revid": "126775", "url": "https://it.wikipedia.org/wiki?curid=843731", "title": "Karl Friedrich Hieronymus", "text": ""}
{"id": "843734", "revid": "287204", "url": "https://it.wikipedia.org/wiki?curid=843734", "title": "Piastrinopatia", "text": "La piastrinopatia o trombocitopatia \u00e8 un'alterazione qualitativa delle piastrine.\nForme congenite.\nPossono riguardare un difetto di adesione, di aggregazione o di liberazione del contenuto dei granuli. Tra queste le pi\u00f9 importanti sono:\nSindrome di Bernard-Soulier.\nLa sindrome di Bernard-Soulier si caratterizza per la mutazione del gene che codifica per la GpIb e per una piastrinopoiesi inefficace che comporta un ridotto numero di piastrine di dimensioni aumentate e con alterazione dell'adesione.\nTromboastenia di Glanzmann.\nLa tromboastenia di Glanzmann \u00e8 un disordine autosomico recessivo caratterizzato dall'alterazione del complesso piastrinico GpIIb/GpIIIa, fondamentale per il legame al fibrinogeno e ad altre molecole di adesione, per la retrazione del coagulo e per l'ingresso del fibrinogeno plasmatico negli \u03b1granuli piastrinici.\nLa patologia \u00e8 caratterizzata da un quadro vascuolo-piastrinico emorragico con porpora, ecchimosi, menorragia, gengivorragie ed epistassi frequenti. Il trattamento \u00e8 sintomatico nel caso di utilizzo di trasfusioni piastriniche nelle gravi emorragie e nella profilassi di interventi chirurgici maggiori.\nForme acquisite.\nPossono essere dovute a:"}
{"id": "843737", "revid": "116023574", "url": "https://it.wikipedia.org/wiki?curid=843737", "title": "Oddantonio I da Montefeltro", "text": "Con il nome di Oddantonio I da Montefeltro viene indicato un personaggio leggendario del quale non c'\u00e8 alcun documento storico.\nCompare per la prima volta solo in alcune genealogie scritte negli anni in cui vissero Guidantonio (m. 1443) e suo figlio Oddantonio (m. 1444). \nInfatti prima del conte e poi duca Oddantonio (m. 1444) non compare alcun Oddantonio tra i Montefeltro documentati. Segno evidente che non era un nome della casata. La tragica morte del duca Oddantonio nel 1444 e le accuse che la giustificarono portarono al non perpetuarsi del nome nella casata.\n, il primo zio materno nonno paterno dello sventurato primo duca di Urbino.\nTutto ci\u00f2 dovrebbe portare alla eliminazione del fantomatico Oddantonio quale capostipite della casata, ma ancora oggi la leggenda chiaramente falsa viene perpetuata."}
{"id": "843739", "revid": "123192839", "url": "https://it.wikipedia.org/wiki?curid=843739", "title": "Eppure soffia", "text": "Eppure soffia \u00e8 il primo album di Pierangelo Bertoli realizzato per la CGD. Fu stampato e distribuito nel 1976.\nL'album.\nIl disco riprende alcune canzoni gi\u00e0 incise nei dischi precedenti pi\u00f9 alcuni nuovi brani (\"Sera di Gallipoli\", \"Cristalli di memoria\", \"Racconta una storia d'amore\", \"Povera Mary\", \"\u00c8 nato si dice\").\n\u00c8 il primo pubblicato per una grande casa discografica: il contratto con la CGD era stato procurato a Bertoli da Caterina Caselli, moglie del titolare della casa discografica Piero Sugar, che conosceva il fratello del cantautore, Gianni, batterista nel suo gruppo.\nGli arrangiamenti sono opera di Gianfranco Monaldi.\nCome raccont\u00f2 il cantautore, le registrazioni iniziarono il 4 ottobre del 1976, ed il 5 novembre, giorno del suo compleanno, Bertoli si rec\u00f2 a rinnovare la carta d'identit\u00e0, che venne inserita sulla copertina del disco; ma poich\u00e9 anche questo disco, come i precedenti, usc\u00ec a nome \"Angelo Bertoli\", \"Pier\" risulta vistosamente cancellato.\nTracce.\nLATO A\nLATO B"}
{"id": "843741", "revid": "1543377", "url": "https://it.wikipedia.org/wiki?curid=843741", "title": "Cromosoma 9", "text": "Con il nome di cromosoma 9 si indica, per convenzione, il nono cromosoma autosomico umano in ordine di grandezza (calcolando anche il cromosoma X, risulta essere il decimo). Gli individui presentano solitamente due copie del cromosoma 9, come di ogni autosoma. Il cromosoma 9 possiede oltre 140 milioni di nucleotidi. I due cromosomi 9 rappresentano tra 4 e il 4,5% del DNA totale nella cellula.\nIl cromosoma 9 contiene di certo oltre 1000 geni, ma si ritiene possa contenerne fino a 1200.\nIl numero di polimorfismi a singolo nucleotide (SNP) individuati \u00e8 di oltre 550.000.\nGeni.\nI seguenti geni sono alcuni di quelli localizzati sul cromosoma 9:\nMalattie.\nLe seguenti malattie presentano una qualche correlazione con i geni del cromosoma 9:"}
{"id": "843744", "revid": "1318658", "url": "https://it.wikipedia.org/wiki?curid=843744", "title": "Vincenzo Onofri", "text": "Assieme a Guido Mazzoni, Niccol\u00f2 dell'Arca e al pi\u00f9 giovane Alfonso Lombardi, fu uno degli scultori che, in Emilia (terra sprovvista di cave di marmo), port\u00f2 ad un notevolissimo livello artistico la scultura in terracotta.\nLa sua opera pi\u00f9 celebre \u00e8 forse il \"Compianto sul Cristo morto\" nella basilica di San Petronio (ca 1493-1500) posto in una nicchia di un pilastro absidale. \nL'opera si pone sulla scia di Guido Mazzoni, ma lascia chiaramente intendere come Vincenzo abbia assorbito la lezione dei pittori ferraresi approdati a Bologna: il volto drammatico della Maddalena sembra la traduzione in terracotta dell'affresco di Ercole de' Roberti che allora stava nella Cappella Garganelli in San Pietro; ma traspaiono anche affinit\u00e0 stilistiche (e di procedimenti di stesura del colore) con Lorenzo Costa, attivo in quegli anni proprio in San Petronio.\nLa scarsa attenzione critica ricevuta dal plasticatore bolognese sino a pochi decenni fa, ha impedito una valutazione approfondita del suo percorso artistico. \nTra le altre opere realizzate da Onofri si possono ricordare: il \"Monumento funebre al vescovo Cesare Nacci\" (1504), sempre in San Petronio; il piccolo altare a forma di tempietto in terracotta con la \"Madonna col Bambino tra i santi Lorenzo ed Eustachio\" (1503); il \"Busto di Virgilio Bargellini\" presso il Museo Davia Bargellini; il \"Sarcofago del canonico Antonio Busi\" (1506) nel santuario di Santa Maria del Poggio presso San Giovanni in Persiceto. Una \"Santa Lucia\" si trova al Bode Museum di Berlino . \nSono attribuite ad Onofri anche le statue in pietra d'Istria raffiguranti \"San Pietro Martire\" e \"San Bernardino da Siena\" conservate nella pinacoteca comunale di Faenza."}
{"id": "843746", "revid": "599013", "url": "https://it.wikipedia.org/wiki?curid=843746", "title": "Jacopo Caponi", "text": "Era noto anche come Folchetto, lo pseudonimo col quale si firmava nelle sue corrispondenze parigine, pubblicate sul giornale \"Il Fanfulla\".\nI \"Ricordi\".\nNei \"Ricordi\", pubblicati a Torino, l'autore parla delle sue corrispondenze di giornalista. La sua prima occupazione fu quella del commercio, poi inizi\u00f2 a scrivere, perch\u00e9 era attratto dagli avvenimenti politici, letterari, teatrali e voleva raccontare tutto alla gente, consapevole del ruolo dell'informazione in una societ\u00e0 moderna. Negli anni delle cospirazioni venete, fino alla liberazione di Venezia nel 1866, egli mand\u00f2 alla \"Perseveranza\", giornale di Milano, corrispondenze segrete (con gli pseudonimi di \"Iacopo\" e \"Gli occhiali\"), con informazioni sugli arresti dei patrioti, sulle manifestazioni dei veneti contro l'Austria, sul movimento liberale. Inviava le corrispondenze ai banchieri Belinzaghi e Broth, che le trasmettevano segretamente al giornale. La polizia lo scov\u00f2 e l'arrest\u00f2 ma non avendo prove d'alto tradimento dovette scarcerarlo. Dopo la liberazione di Venezia, nel 1867 Caponi pass\u00f2 a Parigi, come corrispondente fisso della \"Perseveranza\".\nFolchetto.\nQuando usc\u00ec il giornale \"Fanfulla\", prima a Firenze e poi a Roma, il Caponi pens\u00f2 di collaborarvi. La sua prima corrispondenza non aveva firma e nella redazione lo battezzarono col nome di un paggio del Medioevo, \"Folchetto\", citato nel \"Marco Visconti\" di Tommaso Grossi: \u00abgiovin paggio di Raimondo di Tolosa\u00bb. Con questo pseudonimo firm\u00f2 una \"Guida di Parigi\", edita dai Fratelli Treves. Nel 1881, a Milano, pubblic\u00f2 il romanzo funambolesco intitolato: \"L\u00e0, l\u00e0, l\u00e0\", che parve un'imitazione di \"Les fr\u00e8res Zemganno\", storia di due acrobati, dei fratelli De Goncourt, uscito due anni prima.\n\"Societ\u00e0 della Polenta\".\nA Parigi Caponi fond\u00f2 la \"Societ\u00e0 della Polenta\", ritrovo di artisti italiani che lo proclamarono presidente. In seguito questa societ\u00e0 ebbe dirigenti autorevoli e pass\u00f2 anche in mani aristocratiche.\nLegion d'Onore.\nCaponi ricevette, a Parigi, per i suoi meriti giornalistici, il nastrino rosso della Legion d'Onore, ma continu\u00f2 a sostenere sempre gli interessi italiani. Per molti anni, col suo vero nome, mand\u00f2 corrispondenze anche alla \"Tribuna\". Fu anche corrispondente parigino dell\"'Illustrazione Italiana\" e successe al Parodi, autore di \"Rome vaincue\", recitata da Sarah Bernhardt. Caponi mor\u00ec quando il suo vecchio amico, l'editore Emilio Treves, stava per pubblicare le sue \"Novelle gaje\", che rappresentano fatti reali della vita mondana, vicende di avventurieri e di astutissimi truffatori."}
{"id": "843747", "revid": "599013", "url": "https://it.wikipedia.org/wiki?curid=843747", "title": "Sara Anzanello", "text": "Biografia.\nNata a San Don\u00e0 di Piave, ma cresciuta a Ponte di Piave, Sara Anzanello si avvicina sin da bambina alla pallavolo.\nMentre \u00e8 in Azerbaigian, impegnata nel campionato pallavolistico locale, contrae una grave forma di epatite: viene ricoverata all'ospedale Niguarda di Milano il 13 marzo 2013, dove, pochi giorni dopo \u00e8 sottoposta ad un trapianto di fegato, anche se non compatibile, che risulta riuscito.\nTra il 2014 e il 2015 fa parte dello staff tecnico del .\nMuore, all'et\u00e0 di 38 anni, il 25 ottobre 2018 all'ospedale Niguarda di Milano, a seguito delle complicazioni di un linfoma che le era stato diagnostico alla fine del mese di agosto dello stesso anno.\nCarriera.\nClub.\nLa carriera di Sara Anzanello comincia nelle giovanili del nel 1994. Nella stagione 1995-96 passa al , in Serie A2: resta nella stessa squadra anche nell'annata 1997-98 quando, a seguito della retrocessione, disputa la Serie B1.\nNella stagione 1998-99 entra a far parte della squadra federale del . Nell'annata 1999-00 viene ingaggiata dall', in Serie A2: con la squadra piemontese vince la Coppa Italia di Serie A2 2000-01 e ottiene la promozione in Serie A1, dove debutta nella stagione 2001-02 con lo stesso club; conquister\u00e0 successivamente la Coppa CEV 2002-03.\nA seguito della cessione del titolo sportivo, nella stagione 2003-04 dell'AGIL all', si accasa alla neonata societ\u00e0, sempre in Serie A1: resta legata alla club di Novara per sei annate, vincendo due Supercoppe italiane, la Coppa Italia 2003-04, la Top Teams Cup 2005-06, la Coppa di Lega 2007 e la Coppa CEV 2008-09.\nNella stagione 2009-10, campionato in cui risulter\u00e0 essere la migliore giocatrice a muro con 83 punti realizzati nel corso della \"regular season\", viene ingaggiata dal , neopromossa in Serie A1, con cui, in due annate di permanenza, si aggiudica due Coppe Italia consecutivamente. Per il campionato 2011-12 si trasferisce in Azerbaigian per vestire la maglia dell', in Superliqa: interrompe la sua carriera nel marzo 2013 dove aver contratto un'epatite.\nRientra in campo nella stagione 2015-16 nuovamente all'AGIL, militando per\u00f2 nella formazione che disputa la Serie B1 e giocando nel ruolo di opposto, rispetto a quello di centrale che ha caratterizzato la sua carriera: al termine dell'annata annuncia il suo ritiro dall'attivit\u00e0 agonistica.\nNazionale.\nNel 1997 viene convocata nella nazionale italiana Under-18 con cui partecipa nello stesso anno al campionato europeo, chiuso al quinto posto, e successivamente al campionato mondiale, dove vince la medaglia di bronzo.\nNel 1998 fa parte della nazionale Under-19 aggiudicandosi la medaglia d'oro al campionato europeo, mentre nel 1999 \u00e8 nella nazionale Under-20, partecipando al campionato mondiale e arrivando al nono posto.\nOttiene le prime convocazioni nella nazionale maggiore nel 1998. Nel 2002 vince la medaglia dell'oro al campionato mondiale, in Germania. Nel 2004 conquista la medaglia d'argento al World Grand Prix, bissata anche nell'edizione 2005, anno in cui si aggiudica l'argento al campionato europeo. Tra il 2006, anno in cui partecipa al campionato mondiale, chiuso al quarto posto, e il 2008 ottiene tre medaglie di bronzo di fila al World Grand Prix, competizione nella quale si aggiudica il premio come miglior muro nell'edizione 2006; nel 2007, inoltre, vince la medaglia d'oro alla Coppa del Mondo, bissata anche nell'edizione successiva. Ottiene le ultime convocazioni durante il World Grand Prix 2012: nella sua carriera ha vestito la maglia azzurra per 278 volte."}
{"id": "843750", "revid": "287204", "url": "https://it.wikipedia.org/wiki?curid=843750", "title": "Contea di Lawrence", "text": "Contea di Lawrence o Lawrence County \u00e8 la denominazione delle seguenti contee degli Stati Uniti:"}
{"id": "843751", "revid": "29863", "url": "https://it.wikipedia.org/wiki?curid=843751", "title": "Lawrence County", "text": ""}
{"id": "843753", "revid": "125725857", "url": "https://it.wikipedia.org/wiki?curid=843753", "title": "Il centro del fiume", "text": "Il centro del fiume \u00e8 un album di Pierangelo Bertoli pubblicato nel 1977.\nLe canzoni.\nRosso colore.\nRosso colore \u00e8 una canzone di Pierangelo Bertoli, che raccoglie le tre parti di rosso colore contenute nell\u2019album Rosso colore dell'amore\nL'album.\nQuando Caterina Caselli decide di aprire una nuova casa discografica, l'Ascolto, ottiene di poter girare il contratto di Pierangelo Bertoli dalla CGD alla nuova etichetta: contatta poi Franco Ceccarelli, ex chitarrista dell'Equipe 84 e lo coinvolge nella realizzazione del nuovo disco del cantautore come arrangiatore; Ceccarelli coinvolge nel lavoro di arrangiamento anche i musicisti.\nPresto per\u00f2 il progetto subisce un cambiamento: si decide infatti di separare le canzoni in dialetto da quelle in italiano, e di tenerle da parte per un disco totalmente in sassuolese da pubblicare qualche mese dopo quello in italiano. Il lavoro di Ceccarelli \u00e8 ben fatto, e le canzoni vengono rivestite di suoni che lasciano comunque in evidenza i testi: il risultato \u00e8 \"Il centro del fiume\", sicuramente uno dei dischi migliori incisi da Bertoli.\nSono solo due le canzoni gi\u00e0 conosciute, \"Vedere il quartiere\" e \"Rosso colore\" (in realt\u00e0 \u00e8 ottenuta unendo tre brani del primo album Rosso colore dell'amore); gli altri brani sono tutti inediti. Da evidenziare, tra i musicisti, la presenza di Mauro Pagani. Anche se non accreditata, la voce che si sente duettare in \"Rosso colore\" con Bertoli \u00e8 di Caterina Caselli. La copertina \u00e8 opera di Cesare Monti, e raffigura un operaio al lavoro; all'interno vi \u00e8 una presentazione del disco scritta da Giancarlo Governi. I tecnici del suono che hanno registrato il disco sono Enzo Maffione e Antonio Pisanello.\nTracce.\nLATO A\nLATO B"}
{"id": "843754", "revid": "1781667", "url": "https://it.wikipedia.org/wiki?curid=843754", "title": "Sklen\u00e9 Teplice", "text": "Sklen\u00e9 Teplice (in ungherese \"Szklen\u00f3f\u00fcrd\u0151\", in tedesco \"Glassh\u00fctte\") \u00e8 un comune della Slovacchia facente parte del distretto di \u017diar nad Hronom, nella regione di Bansk\u00e1 Bystrica.\nIl villaggio di Sklen\u00e9 Teplice \u00e8 noto per le sue acque termali minerali, le cui alte temperature vanno da 37 a 52,3 gradi Celsius. Lo sfruttamento delle terme incominci\u00f2 a partire dal 1579, grazie all'attivit\u00e0 del balneografo locale Georg Wernher, che descrisse le propriet\u00e0 curative delle acque di Sklen\u00e9 Teplice. Nel XVIII secolo, Karl Otto Moller modernizz\u00f2 gli impianti termali, decantati da Matej Bel, chiamato l'Ippocrate slovacco. \nStoria.\nIl villaggio viene citato per la prima volta nel 1340 all'epoca di re Carlo Roberto d'Angi\u00f2. L'abbazia di Hronsk\u00fd Be\u0148adik vi possedeva una curazia e un mulino. Successivamente pass\u00f2 ai signori di \u0160\u00e1\u0161ov. All'epoca erano in funzione numerose vetrerie che caratterizzarono per secoli l'economia locale. Nel 1456 il castello di Teplica che dominava il villaggio venne assediato dalle truppe dell'hussita Jan Jiskra, condottiero boemo. Il castello venne definitivamente distrutto dal re Casimiro nel 1471. Nel XVI secolo il villaggio pass\u00f2 alla citt\u00e0 di Bansk\u00e1 \u0160tiavnica."}
{"id": "843767", "revid": "123127266", "url": "https://it.wikipedia.org/wiki?curid=843767", "title": "A muso duro (album Pierangelo Bertoli)", "text": "A muso duro \u00e8 il quarto album realizzato da Pierangelo Bertoli per la CGD . Pubblicato nel 1980 e arrangiato da Gianfranco Monaldi.\nL'album contiene otto brani:\nCuriosit\u00e0.\nL'album riusc\u00ec a vendere 60.000 copie."}
{"id": "843772", "revid": "599013", "url": "https://it.wikipedia.org/wiki?curid=843772", "title": "A00", "text": ""}
{"id": "843775", "revid": "729019", "url": "https://it.wikipedia.org/wiki?curid=843775", "title": "Battaglia di Hohenlinden", "text": "La battaglia di Hohenlinden ebbe luogo il 3 dicembre del 1800 nella localit\u00e0 di Hohenlinden, vicino a Monaco di Baviera, durante le Guerre rivoluzionarie francesi. Le truppe austro-bavaresi al comando dell'arciduca Giovanni d'Asburgo-Lorena e del generale Esterh\u00e1zy affrontarono l'armata francese del Reno al comando del generale Jean Victor Marie Moreau nei pressi di questa localit\u00e0.\nIl risultato della battaglia fu la vittoria delle forze francesi, comandate dal generale Moreau, sull'esercito austriaco comandato dal diciottenne Arciduca d'Austria Giovanni, il che obblig\u00f2 l'Austria a chiedere la firma di un armistizio. Nel giugno 1800 le truppe francesi avevano respinto quelle austro-bavaresi dal Reno fino nella zona fra Erdinger Moos e Ebersberger Forst. In quell'area s'erano attestati circa 105.000 soldati francesi. Quasi altrettanti soldati alleati erano schierati fra il fiume Inn e Gro\u00dfhaager Forst. Inizialmente erano stati concordati armistizi in Parsdorf ed in Hohenlinden. Nei pressi di quest'ultima localit\u00e0 si affrontarono i due eserciti il 3 dicembre di quell'anno.\nIl comando delle truppe austro-bavaresi, circa 64.000 effettivi, era stato affidato al diciottenne Arciduca Giovanni d'Asburgo-Lorena. Al giovane nobile era stato affiancato come consulente il generale Lauer, un anziano ufficiale privo di esperienza di comando di grandi unit\u00e0. Un'armata francese, forte di circa 56.000 uomini stava sul plateau fra i fiumi Isar ed Inn presso i paesi di Ampfing e Rosenheim. Gli austro-bavaresi avevano inizialmente voluto dirigersi direttamente su Monaco di Baviera evitando l'ala sinistra dello schieramento nemico. Poich\u00e9 l'attraversamento dell'Inn sub\u00ec un ritardo, essi si scagliarono il primo dicembre su quest'ala presso Ampfing, spinsero i francesi a lato e ripresero la marcia verso Monaco solo il 2 dicembre. Quando sfilarono in tre colonne di marcia fra Hohenlinden e Maitenbeth, furono attaccati il 3 dicembre sui fianchi e sul retro dal Moreau. Poich\u00e9 i comandanti imperiali credevano di aver a che fare solo con la retroguardia francese, non si preoccuparono di concentrare le loro truppe.\nNonostante il valoroso comportamento sul campo, le truppe imperiali furono sconfitte ed una gran parte di esse fu catturata. Nell'insieme le truppe imperiali persero 12.000 uomini e 50 pezzi di artiglieria, le truppe ausiliarie bavaresi persero 5.000 uomini e 24 pezzi. La sconfitta fu cos\u00ec decisiva, che l'esercito austriaco si dissolse completamente e venne respinto indietro fino a Enns. L'Imperatore dovette perci\u00f2 concludere lo sfavorevole armistizio di Steyr (25 dicembre 1800). Questa decisiva vittoria, assieme a quella di Napoleone Bonaparte nella Battaglia di Marengo, mise fine alle guerre della Seconda coalizione. Nel mese di febbraio 1801 l'Austria firm\u00f2 il Trattato di Lun\u00e9ville accettando il controllo francese sulla valle del Reno e la creazione degli stati satelliti della Repubblica Batava nei Paesi Bassi e della Repubblica Cisalpina in Italia."}
{"id": "843777", "revid": "80598", "url": "https://it.wikipedia.org/wiki?curid=843777", "title": "Certi momenti", "text": "Certi momenti \u00e8 un album di Pierangelo Bertoli pubblicato nel 1980.\nTracce.\nTesti e Musiche di pierangelo Bertoli dove non evidenziato"}
{"id": "843778", "revid": "486946", "url": "https://it.wikipedia.org/wiki?curid=843778", "title": "ADD/ADHD", "text": ""}
{"id": "843779", "revid": "256896", "url": "https://it.wikipedia.org/wiki?curid=843779", "title": "Attac", "text": ""}
{"id": "843781", "revid": "287204", "url": "https://it.wikipedia.org/wiki?curid=843781", "title": "La mappa di pietra", "text": "La mappa di pietra (titolo originale \"Map of bones\") \u00e8 un romanzo thriller di James Rollins, il secondo libro della serie sulla Sigma Force. \nPubblicato in Italia nel 2006 e negli Stati Uniti d'America nel 2005, \u00e8 il sesto libro firmato da Rollins con questo pseudonimo e il dodicesimo in assoluto.\nTrama.\nA Colonia un commando di uomini vestiti da monaci irrompe in Cattedrale durante una messa, uccide tutti i presenti e si impadronisce delle reliquie dei Re Magi. Il Vaticano, che teme altri attacchi, affida le indagini a un agente segreto della Santa Sede, monsignor Veroni, e a sua nipote Sara, che per i carabinieri si occupa di furti di oggetti sacri. A loro si uniranno Grayson Pierce, che lavora per la Sigma Force, una sezione del dipartimento della Difesa statunitense, e la sua squadra. Le indagini porteranno Sara e Grayson a ricostruire la storia delle reliquie, fino ad arrivare ad una confraternita di alchimisti eretici."}
{"id": "843783", "revid": "287204", "url": "https://it.wikipedia.org/wiki?curid=843783", "title": "Contea di Lawrence (Alabama)", "text": "La contea di Lawrence, in inglese Lawrence County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 34.803 abitanti. Il capoluogo di contea \u00e8 Moulton. Il nome le \u00e8 stato dato in onore di J. Lawrence, un capitano della United States Navy, originario del Vermont. Fa parte dell'area metropolitana di Decatur e dell'area metropolitana statistica di Huntsville-Decatur.\nGeografia fisica.\nLa contea si trova nella parte settentrionale dell'Alabama. Lo United States Census Bureau certifica che l'estensione della contea \u00e8 di 1.860 km\u00b2, di cui 1.796 km\u00b2 composti da terra e i rimanenti 64 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Lawrence venne costituita il 6 febbraio 1818."}
{"id": "843784", "revid": "124634021", "url": "https://it.wikipedia.org/wiki?curid=843784", "title": "Tra me e me", "text": "Tra me e me \u00e8 un album di Pierangelo Bertoli pubblicato nel 1988.\nLe canzoni.\nTra me e me.\nIl disco apre con questo brano\nUna canzone dove l\u2019autore (Pierangelo Bertoli) descrive un momento buio della sua vita\nToccante il suo sentimento:\n\"auto a fari spenti nella via con la radio fuori sintonia\". \nTracce.\nTesti e musiche di Pierangelo Bertoli \nDove non \u00e8 indicato"}
{"id": "843788", "revid": "767487", "url": "https://it.wikipedia.org/wiki?curid=843788", "title": "Pettegolezzo", "text": "Con il termine pettegolezzo s'intende una serie di chiacchiere ritenute inopportune o indiscrete nei confronti di altre persone.\nAntropologia culturale.\nLo scambio d'informazioni e giudizi informali all'interno di un gruppo sociale sui comportamenti dei membri del gruppo stesso viene spesso considerato una forma di controllo sociale, specie da studiosi appartenenti al funzionalismo.\nIl pettegolezzo \u00e8 diffuso in molte culture e comunit\u00e0, anche le pi\u00f9 isolate (beduini, nativi americani...), e costituisce una delle principali forme con cui si esercita la sanzione da parte dell'opinione pubblica. Viene utilizzata anche per rimarcare i confini del gruppo, dato che comporta una conoscenza esclusiva e approfondita della comunit\u00e0 stessa. Altri studiosi hanno tuttavia rimarcato il rischio di conflitto a cui possa portare un uso indiscriminato del pettegolezzo.\nIl \"gossip\".\nCol termine gossip (che l'italiano ha preso in prestito dall'inglese, dove significa semplicemente \"pettegolezzo\" nell'accezione comune) si intendono le notizie sulla vita privata riguardanti personalit\u00e0 note o \"VIP\", pubblicate con o senza il consenso del soggetto in causa. In particolare, il \"gossip\" s'interessa delle persone (di solito altrettanto famose) con cui i VIP hanno instaurato relazioni amorose.\nIl \"gossip\" pu\u00f2 essere inteso come la parte scandalistica della cosiddetta cronaca rosa, che a sua volta \u00e8 una derivazione della letteratura rosa."}
{"id": "843793", "revid": "599013", "url": "https://it.wikipedia.org/wiki?curid=843793", "title": "A01", "text": ""}
{"id": "843795", "revid": "547034", "url": "https://it.wikipedia.org/wiki?curid=843795", "title": "Midollare del surrene", "text": "Il midollo surrenale \u00e8 una parte della ghiandola surrenale. \u00c8 collocato al centro della ghiandola, circondata dalla corteccia surrenale. \nFunzione.\nComposto prevalentemente dalle cellule endocrine cromaffini, il midollo surrenale \u00e8 il principale sito di conversione dell'amminoacido tirosina nelle catecolamine adrenalina (epinefrina) e noradrenalina (norepinefrina). \nIn risposta a situazioni di stress, le cellule midollari rilasciano catecolamine nel sangue in proporzione 85:15 di adrenalina e noradrenalina.\nL'adrenalina e la noradrenalina hanno effetti diversi sull'organismo: la prima ha prevalentemente effetti metabolici, mentre la seconda agisce soprattutto sulla pressione arteriosa. L'adrenalina determina iperglicemia attraverso la glicogenolisi epatica e muscolare, stimola la lipolisi e stimola il cronotropismo, l'inotropismo e il sistema nervoso centrale (risposta simpatica di \"lotta o fuga\"). Inoltre aumenta la pressione massima e abbassa la minima, lasciando quindi la pressione media pressoch\u00e9 inalterata. Infine, agendo in linea di massima da vasodilatatore, abbassa la resistenza periferica totale.\nLa noradrenalina ha un effetto positivo di minor rilievo sulla glicemia ma, al pari dell'adrenalina, stimola il SNC (in quanto catecolammina e quindi neurotrasmettitore della branca simpatica del SNA). \u00c8 un vasocostrittore, per cui incrementa la resistenza periferica totale, ed ha un effetto cronotropo ed inotropo negativo. Un ulteriore effetto di questa catecolamina \u00e8 l'innalzamento della pressione massima, della pressione minima e, di conseguenza, della pressione media.\nOrigine.\nLe cellule midollari derivano dalla cresta neurale dell'embrione e di conseguenza possono essere classificati come neuroni modificati.\nIn particolare, sono cellule postgangliari del sistema nervoso simpatico modificate. Esse hanno perso i loro assoni e dendriti, ricevendo innervazione dalle corrispondenti fibre pregangliari.\nInoltre, come le sinapsi tra fibre pre e postganglioniche sono chiamati \"ganglia\", il midollo surrenale \u00e8 definibile come un 'ganglio modificato' del sistema nervoso simpatico: infatti, mentre le fibre simpatiche emergenti dal midollo spinale normalmente si portano a contrarre sinapsi con un ganglio (dal quale emerge una fibra post-gangliare diretta ad un organo-bersaglio), in questo specifico caso le fibre giungono alla midollare del surrene senza contrarre sinapsi intermedie, come fosse essa stessa un ganglio appartenente al sistema simpatico."}
{"id": "843800", "revid": "599013", "url": "https://it.wikipedia.org/wiki?curid=843800", "title": "Strada statale 83 Marsicana", "text": "La strada statale 83 Marsicana (SS 83) \u00e8 una strada statale italiana che attraversa il parco nazionale d'Abruzzo, Lazio e Molise ed altre aree montane della regione Abruzzo.\nStoria.\n\u00c8 nota anche come strada statale Marsico-Sarentina. Lungo il suo percorso si sono sviluppati alcuni villaggi degli sfollati a seguito del sisma del 1915 che devast\u00f2 l'intera Marsica e parte del Lazio. Molte delle abitazioni provvisorie sono state gradualmente sostituite da case popolari o da altri edifici privati, caratterizzando il tessuto urbano dei paesi risorti lungo la statale, a volte distanti chilometri dai centri storici originari. L'arborazione \u00e8 prevalentemente a pino nero; tra Alfedena e Castel di Sangro sopravvivono i filari pi\u00f9 densi e antichi.\nPercorso.\nHa inizio nell'ex alveo del Fucino, dove si innesta nella statale Tiburtina Valeria nel territorio comunale di Cerchio (AQ), percorrendo a mezzacosta le antiche sponde del lago Fucino prosciugato. Termina presso Castel di Sangro (AQ), precisamente al bivio Ponte della Zittola con la strada statale 17 dell'Appennino Abruzzese e Appulo Sannitico, attraversando il cuore del Parco Nazionale d'Abruzzo, Lazio e Molise e alcuni paesi dell'Alto Sangro.\nTurismo.\nMolto frequentata dai flussi turistici per la sua agibilit\u00e0, nonostante i diversi tornanti panoramici, attraversa Pescasseroli, Opi, Villetta Barrea e Barrea dove costeggia interamente la sponda sinistra dell'omonimo lago. Dopo Gioia Vecchio entra nel territorio del parco costeggiando il Rifugio del Diavolo e le sorgenti del fiume Sangro. Pi\u00f9 a valle incontra il bivio per l'altrettanto panoramica e frequentata statale di Forca d'Acero, e gli accessi per le riserve integrali della Val Fondillo e della Camosciara, nonch\u00e9 la strada statale 479 Sannite che porta agli impianti sciistici di Passo Godi e Scanno. Non \u00e8 raro avvistare caprioli, cervi o tassi. La strada \u00e8 anche frequentata dagli appassionati di mototurismo, in virt\u00f9 delle innumerevoli curve e dei caratteristici paesaggi che attraversa."}
{"id": "843808", "revid": "767487", "url": "https://it.wikipedia.org/wiki?curid=843808", "title": "Italia d'oro", "text": "Italia d'oro \u00e8 un album di Pierangelo Bertoli pubblicato nel 1992, presentato in occasione del Festival di Sanremo. Tra i brani figurano, oltre a una versione ripubblicata di Spunta la luna dal monte, tre brani scritti con Luca Bonaffini."}
{"id": "843810", "revid": "38120", "url": "https://it.wikipedia.org/wiki?curid=843810", "title": "Italia d'Oro", "text": ""}
{"id": "843811", "revid": "599013", "url": "https://it.wikipedia.org/wiki?curid=843811", "title": "A02", "text": ""}
{"id": "843813", "revid": "38120", "url": "https://it.wikipedia.org/wiki?curid=843813", "title": "Eppure Soffia", "text": ""}
{"id": "843814", "revid": "599013", "url": "https://it.wikipedia.org/wiki?curid=843814", "title": "Palazzo Cellammare", "text": "Il palazzo Cellammare (o Cellamare), chiamato anche palazzo Francavilla, \u00e8 un illustre palazzo nobiliare di Napoli, ubicato nel quartiere San Ferdinando.\nStoria.\nLa fondazione del palazzo risale al principio decennio del XVI secolo per la volont\u00e0 dell'abate di Sant'Angelo di Atella Giovanni Francesco Carafa. Succedutogli il nipote Luigi Carafa nel 1531, questi incaric\u00f2 Ferdinando Manlio di restaurare completamente l'edificio secondo i pi\u00f9 tipici gusti cinquecenteschi.\nNel XVII secolo, il palazzo fu assalito dal popolo durante la rivolta di Masaniello e fu adibito a lazzaretto durante l'epidemia di peste del 1656. Nel 1689 invece, morto l'ultimo principe di Stigliano (Nicola Maria de Guzm\u00e0n Carafa), l'edificio divenne propriet\u00e0 dello Stato.\nNel secolo successivo (1700) fu acquistato dal duca genovese Antonio del Giudice, principe di Cellamare e duca di Giovinazzo. Fu poi dimora del principe di Francavilla Michele Imperiali, il quale era solito organizzare grandi feste e ricevimenti nel palazzo come nel suo casino di caccia al Chiatamone, cos\u00ec come descritto da Benedetto Croce: \u00ab...Questo nobile e ricchissimo signore, feudatario nel Regno e fuori Regno, decorato dei maggiori titoli e uffici, magnifico e generoso, divenne il centro dell'alta Societ\u00e0 napoletana\u00bb.\nDurante questi anni il palazzo divenne centro di ricevimento anche di importanti personaggi della nobilt\u00e0 italiana. A tal proposito vi furono effettuati al suo interno importanti lavori di ammodernamento eseguiti da Francesco Antonio Picchiatti nel corso della seconda met\u00e0 del XVIII secolo. Tali lavori interessarono sia gli interni della villa, sia l'esterno, con la nascita di due giardini.\nNel corso del XIX secolo, con la forte urbanizzazione dell'area sulla quale insiste il palazzo, alcuni lavori hanno ridotto in grande misura la panoramica della villa.\nNel settembre del 2021 sono cominciati i lavori di restauro di tutti i prospetti esterni e interni dell'edificio.\nArchitettura e arte.\nDa via Chiaia appare come un palazzo fortificato con il mezzanino a scarpata in bugnato liscio; il portale d'ingresso consiste in arco di piperno in stile barocco, mentre la facciata su via Filangieri \u00e8 concepita come un prospetto di un palazzo nobiliare del Settecento. Nel corso degli anni, diverse mani hanno contribuito a rendere il palazzo cos\u00ec come appare oggi.\nTra il 1668 ed il 1670 l'architetto Francesco Antonio Picchiatti effettu\u00f2 alcuni lavori interni, avendovi lavorato gi\u00e0 prima, nel 1651, con l'edificazione dello scalone monumentale, poi demolito per essere sostituito da un altro di Giovan Battista Manni.\nDel Ferdinando Sanfelice invece \u00e8 il portale a linee spezzate interno all'edificio (che conduce allo scalone); mentre di notevole bellezza \u00e8 la cappella della Vergine del Carmelo realizzata da Giovan Battista Nauclerio nel 1727.\nFerdinando Fuga, chiamato ad eseguire lavori di abbellimento dell'edificio gi\u00e0 dal 1726, esegu\u00ec invece il portale d'ingresso al cortile, di chiara impronta barocca napoletana.\nIl palazzo dispone sul retro anche di un vasto giardino, presente sin dalla met\u00e0 del XVI secolo, che ha visto nel corso dei secoli prima un'espansione dello spazio verde, con Michele Imperiali come affittuario, e poi una riduzione dello stesso, avvenuta quando si intensific\u00f2 l'urbanizzazione di quell'area durante l'Ottocento, con la rimozione di due dei tre giardini che caratterizzavano l'edificio. Il giardino dispone al centro alcuni frammenti di una fontana realizzata da Giovanni da Nola.\nI saloni di rappresentanza, infine, sono stati affrescati da pittori locali come Giacomo del P\u00f2, Pietro Bardellino, Giacinto Diano, Fedele e Alessandro Fischetti.\nNel 1948 \u00e8 stato aperto in alcune cave di tufo al di sotto del palazzo (usate a suo tempo per reperire i materiali di costruzione dell'edificio) il \"cine-teatro \"Metropolitan\"\", su progetto dell'architetto Stefania Filo Speziale. Il cinema, famoso per essere il pi\u00f9 capiente della citt\u00e0 (circa 3000 posti) \u00e8 stato riaperto negli anni duemila dopo un lungo periodo di chiusura e riadattato a seguito di specifici lavori.\nOspiti celebri.\nNel palazzo furono ospitate diverse illustri personalit\u00e0 di fama internazionale. Tra questi, si ricorda Giacomo Casanova (che lo cita nel suo libro chiamato \"Memorie\"), Angelica Kauffmann, Jakob Philipp Hackert, Goethe (nel 1787), Torquato Tasso, e Caravaggio, per il quale l'edificio fu di fatto l'ultima dimora.\nNel Novecento, infine, viveva qui il grande matematico Renato Caccioppoli, che vi mor\u00ec suicida nel 1959."}
{"id": "843815", "revid": "38120", "url": "https://it.wikipedia.org/wiki?curid=843815", "title": "Certi Momenti", "text": ""}
{"id": "843817", "revid": "599013", "url": "https://it.wikipedia.org/wiki?curid=843817", "title": "A03", "text": ""}
{"id": "843818", "revid": "599013", "url": "https://it.wikipedia.org/wiki?curid=843818", "title": "A04", "text": ""}
{"id": "843819", "revid": "1893146", "url": "https://it.wikipedia.org/wiki?curid=843819", "title": "Ideoplasia", "text": "Con il termine ideoplasia si tende ad identificare il potenziale che la mente (l'immaginazione) adeguatamente orientata ha di agire sul corpo. Tale termine fu proposto per la prima volta da A. Forel nel 1894 per definire il principio ideomotorio gi\u00e0 descritto da William Benjamin Carpenter nel 1873 e poi ripreso da Bernheim con il termine \"ideodinamismo\" nel 1907. \nA conferma di tale principio vennero svolte gi\u00e0 delle precise e documentate indagini scientifiche nel 1926 da Allers e Scheminzky presso l'istituto di fisiologia di Vienna.\nImpiegati come sinonimi di ideoplasia sono i termini: monoideismo plastico e ideoplastia; entrambi sono utilizzati da autori diversi con riferimento al fenomeno \"ipnosi\".\nCon \"monoideismo plastico\" (F. Granone 1989) si vuole intendere la focalizzazione dell'attenzione su una sola idea, ricca di contenuto emozionale; idea dotata di una forza ideoplastica, cio\u00e8 di una componente creativa nei confronti dell'organismo che \u00e8 in grado di suscitare modificazioni psichiche, somato-viscerali e comportamentali.\nProva del pendolo.\nIl monoideismo plastico pu\u00f2 essere sperimentato facilmente da chiunque con un piccolo pendolo. \nLa prova del pendolo la si deve a Francis Galton (1822-1911); cos\u00ec afferma in una sua monografia su \"spirito e materia\" Hack Tuke (Fiscer Verlag, Jena 1888).\nSi costruisce un piccolo pendolo con un filo lungo 25 - 30 centimetri ed un peso legato ad un capo. (Il peso pu\u00f2 essere di qualsiasi forma: anello, bottone, chiave, ecc.). Su un foglio di carta bianca si disegna un cerchio di 10\u00a0cm di diametro e all'interno del cerchio si tracciano due diametri tra di loro perpendicolari.\nCi si siede comodi ad un tavolo. Si prende in mano il pendolo stringendo il capo del filo senza peso fra pollice e indice. Si appoggia il gomito sul tavolo sul quale si \u00e8 precedentemente messo il foglio e si posiziona il peso al centro del cerchio disegnato tenendolo leggermente staccato dal foglio.\nA questo punto si tratta di immaginare intensamente il peso che ruota sulla circonferenza del cerchio. \u00c8 importante non fare assolutamente nessun movimento volontario con la mano e con il braccio, anzi il suggerimento \u00e8 che la mano e il braccio siano completamente abbandonati e dimenticati. L'attenzione va tutta rivolta al peso con l'idea che ruoti sulla circonferenza e la certezza che prima o poi inizier\u00e0 a muoversi.\nLe cose andranno sicuramente come detto. Dopo qualche attimo il peso inizier\u00e0 ad avere dei movimenti irregolari che si caratterizzeranno in maniera sempre pi\u00f9 precisa aumentando lentamente e gradualmente la circonferenza di rotazione. A questo punto, quando il peso ha realizzato quanto il soggetto ha intensamente immaginato \u00e8 possibile modificare il movimento del peso cambiando unicamente la rappresentazione mentale. Sar\u00e0 sufficiente immaginare che il pendolo non ruoti pi\u00f9 ma oscilli, avanti e indietro su un diametro tracciato del cerchio. E cos\u00ec avverr\u00e0, il peso cambier\u00e0 movimento e inizier\u00e0 ad oscillare. Sar\u00e0 possibile rendersi conto come cambiando rappresentazione mentale, si cambia automaticamente, quasi immediatamente il movimento del peso."}
{"id": "843820", "revid": "599013", "url": "https://it.wikipedia.org/wiki?curid=843820", "title": "A05", "text": ""}
{"id": "843823", "revid": "599013", "url": "https://it.wikipedia.org/wiki?curid=843823", "title": "A06", "text": ""}
{"id": "843826", "revid": "599013", "url": "https://it.wikipedia.org/wiki?curid=843826", "title": "A07", "text": ""}
{"id": "843829", "revid": "599013", "url": "https://it.wikipedia.org/wiki?curid=843829", "title": "A08", "text": ""}
{"id": "843832", "revid": "599013", "url": "https://it.wikipedia.org/wiki?curid=843832", "title": "A09", "text": ""}
{"id": "843839", "revid": "134931", "url": "https://it.wikipedia.org/wiki?curid=843839", "title": "Immobili", "text": ""}
{"id": "843851", "revid": "119941358", "url": "https://it.wikipedia.org/wiki?curid=843851", "title": "Elezioni regionali in Sicilia del 1971", "text": "Le elezioni per il rinnovo dell'Assemblea Regionale Siciliana si svolsero il 13 giugno 1971. L'affluenza fu dell'81,4%. Per la prima volta la legislatura ha una durata quinquennale.\nAl termine di queste elezioni, che fecero registrare un crollo del PCI e un ottimo risultato dell'MSI (dal 6,6% al 16,3), il democristiano Mario Fasino venne confermato nell'incarico di presidente della Regione che deteneva gi\u00e0 dal 1969, alla guida di un governo di centro-sinistra con il PSI. Nel dicembre del 1972, tuttavia, si concludeva l'esperienza del quinto e ultimo dei governi da lui presieduti: a succedergli fu il collega di partito Vincenzo Giummarra, gi\u00e0 governatore siculo per due mesi nel 1967 in un governo centrista, ma che stavolta prosegu\u00ec nella formula del centro-sinistra. Nel 1974 con l'elezione a presidente del DC Angelo Bonfiglio \u00e8 la volta del governo della solidariet\u00e0 autonomistica, con l'apertura al PCI."}
{"id": "843854", "revid": "70217", "url": "https://it.wikipedia.org/wiki?curid=843854", "title": "Urbanistica partecipata", "text": ""}
{"id": "843856", "revid": "6988826", "url": "https://it.wikipedia.org/wiki?curid=843856", "title": "Organizzazioni sindacali", "text": ""}
{"id": "843857", "revid": "122748908", "url": "https://it.wikipedia.org/wiki?curid=843857", "title": "Sedia elettrica (album)", "text": "Sedia elettrica \u00e8 un album di Pierangelo Bertoli pubblicato nel 1989.\nLe canzoni.\nUna strada.\n\u201cSi fa spesso parlare delle decisioni che si prendono nella vita e poi magari si cambia idea molto spesso, ci sono per\u00f2 delle cose che nella vita rimangono sempre le stesse, molti anni fa, 24 anni fa, una notte scrissi un testo, erano le prime cose che scrivevo e questo testo parlava di una persona che avevo conosciuto, abitava nella stessa casa dove abitavo io, e quindi non era solo la solita storia d\u2019amore, tutti all\u2019inizio fanno canzoni d\u2019amore e ho mantenuto questa idea, lo dissi alle case discografiche che non andavo in giro a fare canzonette d\u2019amore, voglio raccontare quello che penso e ogni tanto tento a riscrivere questa cosa in una canzone, perch\u00e9 vorrei ribadirlo, non mi interessa tanto scrivere una canzone sociale/politica, mi interessa scrivere quello che scrivo nel momento che lo scrivo, voglio scrivere quello che scrivo io\u201d\nImprovvisamente.\nUna canzone che racconta che nonostante tutto improvvisamente tutto pu\u00f2 cambiare, improvvisamente ci compare la voglia di vivere \nLa canzone improvvisamente anche se \u00e8 solo a firma di luca bonaffini, \nqualche parola rispetto a quella originale \u00e8 stata cambiata da Pierangelo Bertoli\nStoria del disco.\nSedia elettrica \u00e8 l'ultimo album registrato dal cantautore per la CGD; in seguito infatti Bertoli passer\u00e0 alla Dischi Ricordi.\nIl disco, arrangiato da Vince Tempera, vede la partecipazione di alcuni musicisti di quello che, all'epoca, era il gruppo di Francesco Guccini: lo stesso Tempera, Ares Tavolazzi e, in due brani, Ellade Bandini.\nRegistrato presso il Logic Studios di Milano, il tecnico del suono \u00e8 Antonio Baglio.\nPer la seconda volta (dopo \"Sogni di rock'n'roll\", presente nell'album precedente) Bertoli incide una canzone di un ancora sconosciuto Luciano Ligabue (che in seguito la reincider\u00e0 nel suo album di debutto), Figlio d'un cane; tra le altre canzoni c'\u00e8 anche quella in dialetto sassolese \"Chi sa perch\u00e9\".\nTracce.\nLATO A\nLATO B"}
{"id": "843859", "revid": "45927", "url": "https://it.wikipedia.org/wiki?curid=843859", "title": "Movimenti ambientalisti", "text": ""}
{"id": "843861", "revid": "123114959", "url": "https://it.wikipedia.org/wiki?curid=843861", "title": "301 guerre fa", "text": "301 guerre fa \u00e8 l'ultimo album di Pierangelo Bertoli pubblicato nel 2002, poco prima della sua morte. \u00c8 composto da quattro inediti e vecchie canzoni riarrangiate. La copertina mostra l'immagine di una carica di soldati, nel mezzo di un bosco, tra le bombe.\nLa title track, scritta e cantata con Danilo Amerio, narra di un futuro post-nucleare, un tema caro alla scuola bolognese dei cantautori (\"L'atomica cinese\", \"Il vecchio e il bambino\" di Guccini). Il tema del disastro della guerra atomica era stato affrontato dal cantautore sassolese anche in \"Eppure soffia\", in termini pi\u00f9 ecologisti e riferito al mondo contemporaneo, mentre in questo album si immagina un ipotetico futuro in cui l'umanit\u00e0 \u00e8 regredita all'et\u00e0 della pietra e nessuno ha pi\u00f9 memoria del passato.\n\"Pescatore\" \u00e8 cantata con Fiordaliso."}
{"id": "843882", "revid": "15756", "url": "https://it.wikipedia.org/wiki?curid=843882", "title": "Seconda Roman New Orleans Jazz Band", "text": "La Seconda Roman New Orleans Jazz Band (in alcuni dischi indicata anche come II Roman New Orleans Jazz Band), nacque nel 1952 ad opera del suo leader Carlo Loffredo.\nNascita e componenti della band.\nNata dalle ceneri della precedente band, la Roman New Orleans Jazz Band, fondata alla fine degli anni quaranta, molti dicono che il nome gli fu dato da Louis Armstrong che nel 1949 era in tourn\u00e9e in Italia, dal leader e contrabbassista del gruppo, Carlo Loffredo, nel 1952 che ripropose questa nuova formazione con il nome Seconda Roman New Orleans Jazz Band con Piero Saraceni, Gianni Sanjust (ha fatto parte della band di Lino Patruno), Peppino De Luca, Puccio Sboto e Peppino D'Intino cui si aggiunsero poi man mano alcuni componenti della precedente formazione. Della prima formazione facevano parte: Giovanni Borghi, tromba, Peppino D'Intino, percussioni; Luciano Fineschi, trombone e leader del gruppo; Pino Liberati, basso; Ivan Vandor, di origini ungheresi, sax tenore, Bruno Perris, chitarra; Marcello Riccio, clarinetto; Franco Nebbia, nei primi anni, poi sostituito da Giorgio Zinzi, pianoforte. Questa la formazione ufficiale che fu la prima band a proporre il Jazz nordamericano in Italia.\nLa storia in breve.\nA quell'epoca, inizi anni cinquanta, operavano altre band di nuova formazione anche se alcune solo sporadicamente, tra cui la Sistina Street Swingers, il trio di Romano Mussolini, il sestetto dell'Hot Club di Roma, la Original Lambro Jazz Band, la New Emily Jazz Band, la Rheno Dixieland Band, la Lazy River Band Society, la Riverside Jazz Band, tutte nate negli anni '50. Tra queste la Roman riusc\u00ec subito a distinguersi da tutte per le sue capacit\u00e0 artistiche e per l'attivit\u00e0 lavorativa veramente instancabile in quel periodo. Furono decine e decine le partecipazioni a documentari, film, al Festival Internazionale del Jazz a Parigi ed a quello di Sanremo, addirittura ad una rivista \"Tutto fa Broadway\" con Walter Chiari.\nI musicisti europei di passaggio per Roma suonavano quasi tutti in jam session con la New Roman. La band inizi\u00f2 ad avere successo e ad essere invitata in diversi paesi europei. Molto richiesta in Germania, fu l'unica formazione italiana ad essere invitata al Torneo Jazzistico Mondiale di Mosca nel 1957, e nel 1959 fu anche a Vienna, conquistando una medaglia d'oro per manifestazione; in Italia partecip\u00f2 oltre al Festival del jazz di Sanremo, al Festival del jazz di Torino, al Dixieland Jubilee di Firenze, a La coppa del Jazz organizzata dalla Rai ed in altre importanti manifestazioni. La Roman nel 1960 incise anche un disco con i musicisti di Louis Armstrong, vincendo nello stesso anno anche la \"Torre Eiffel\" d'argento quale migliore formazione italiana per aver divulgato il jazz in Italia ed in Europa.\nIl Jazz proposto da questa band non era un jazz d'importazione, ma un jazz europeo molto piacevole, senza quelle ripetizioni del jazz americano che ne facevano alcune band, tipo da spettacolo alla moda. \u00c8 stato un jazz che riproponeva quel vecchio scenario delle taverne di New Orleans, di quella musica nata povera ma arricchitasi di idee, quel jazz che era ancorato alle sue umili radici. Quindi non una ripetizione o copia di un jazz d'importazione ma un dixieland tutto europeo. Fu sulla cresta dell'onda per decenni proponendo pezzi che hanno avuto notevoli fortune, basti pensare all'album dal titolo \"Petit Fleur\" che vendette oltre duecentomila copie, un vero record di vendita. La band, affidata sempre alle \"cure\" di Carlo Loffredo, dopo varie trasformazioni si pu\u00f2 dire che ha continuato, con successo, sotto il nuovo nome, divenuto Carlo Loffredo e la New Orleans Jazz.\nCronache.\nNotevole fu una prima incisione del 1957 oltre al gi\u00e0 citato album \"Petit Fleur\", con il solo nome della band, \"II Roman New Orleans Jazz Band\" (etichetta RCA Italiana), dove venivano proposti brani molto famosi del jazz nordamericano sotto una veste tutta europea. un altro album, composto da vari gruppi, fu \"The Italian Way to Dixieland\" (etichetta RCA) anni sessanta.\nNel 1961, prima di dedicarsi alla musica leggera, suon\u00f2 il clarinetto nell'orchestra Lucio Dalla."}
{"id": "843887", "revid": "846256", "url": "https://it.wikipedia.org/wiki?curid=843887", "title": "Calcio Schio 1905", "text": "Il Calcio Schio \u00e8 la seconda squadra di calcio nata a Schio, fondata nel 1905, \u00e8 una delle sette squadre della provincia di Vicenza ad aver partecipato a campionati professionistici (assieme a , , , , Arzignano e Valdagno), avendo un passato in Serie C. Negli anni venti prese parte ai campionati di Prima Categoria nel 1920-1921 e 1921-1922, e a tornei della Lega Nord e del Direttorio Divisioni Inferiori Nord.\nIl calcio a Schio.\nLe prime notizie di calcio a Schio risalgono alla fine del XIX secolo e sono provenienti dalla polisportiva Fortitudo, fondata nel 1875, che pratic\u00f2 attivit\u00e0 calcistica (presumibilmente a livello amatoriale) fino all'anno 1900. Successivamente, nel 1903, alcuni atleti della stessa societ\u00e0 si iscrissero alla F.I.F. per disputare dei tornei a carattere locale.\nDopo la nascita della societ\u00e0 polisportiva Schio, nel 1905, si dovette attendere fino al 1912 l'inizio effettivo dell'attivit\u00e0 calcistica organizzata con la sezione calcio del nuovo sodalizio, che si denomin\u00f2 Unione Sportiva Giuseppe Milano in onore del famoso giocatore della Pro Vercelli.\nMa questa squadra ebbe breve vita e, dopo un anno solare, si era gi\u00e0 sfaldata.\nCon l'avvio dei campionati regolari di Promozione, gestiti dal Comitato Regionale Veneto-Emiliano, molte furono le squadre che nacquero nel giro di soli due anni dal 1912.\nIn data 16 aprile 1914, in una sala del \"Caff\u00e8 alla Stazione\", si organizz\u00f2 l'Assemblea costituente dello Schio F.B.C. (che riprese il nome della polisportiva). A presiedere la riunione costitutiva fu chiamato l'Avv. Dal Savio che alla fine delle votazioni lesse le cariche attribuite.\nQuale primo campo sportivo si utilizz\u00f2 un piccolo spazio ubicato nel parco pubblico Valletta dei Frati e le prime partite in casa furono giocate contro l'Arsiero il Thiene ed il Vicenza (persa 1-2).\nLo Schio non si iscrisse alla F.I.G.C., ma svolse attivit\u00e0 sportiva in ambito strettamente provinciale. Di solito si incontravano squadre gi\u00e0 ben organizzate quali il Thiene ed il Malo.\nL'attivit\u00e0 ufficiale dal dopoguerra.\nCol rientro dalla Guerra Mondiale i dirigenti che costituirono il primo direttivo, tutti nati tra il 1893 ed il 1896, rientrarono a Schio e si dettero subito da fare. La societ\u00e0 si trov\u00f2 subito in difficolt\u00e0 perch\u00e9 al Comitato Regionale Veneto si doveva fornire un campo sportivo omologabile decente per poter giocare le partite interne e, seppur ancora disponibile, lo spazio in Valletta dei Frati non rispondeva alla bisogna: era troppo piccolo.\nQuando ormai mancava una settimana dall'inizio del campionato e dalla prima partita ufficiale (contro l'Ellade), la societ\u00e0 non aveva ancora trovato uno spazio adeguato. Ma un colpo di genio venne a Plebani e compagni che, ottenuto del legname proveniente dalle baracche militari in demolizione (Schio era a pochi chilometri dalle linee nemiche durante la Guerra), si riusc\u00ec a trovare un campo al di l\u00e0 della collina dei Frati cintandolo con tutto il legname recuperato, riuscendo a terminare l'approntamento, giusto alle 15 prima del fischio d'inizio della partita.\nLe cose comunque non erano destinate ad andare tutte in porto come si pensava: l'Ellade sporse reclamo per le misure non regolamentari del campo ed ottenne di rigiocare la partita.\nI campi sportivi.\nI campionati 1919-1920 e 1920-1921 furono giocati sul campo Pasubio in zona Santa Trinit\u00e0.\nPer la stagione 1922-1923 ci pens\u00f2 il Senatore Giovanni Rossi che don\u00f2 alla societ\u00e0 un bellissimo campo sportivo sito in localit\u00e0 Nani con muro di cinta fatto di mattoni. Il muro di cinta, in un paio di occasioni ed in vari punti, fu abbattuto dal forte vento e lo si dovette parzialmente ricostruire.\nSu questo campo si gioc\u00f2 tutti gli anni '20 e, grazie alle nuove direttive in fatto di costruzione di nuovi campi sportivi, il Comune fece costruire il Campo del Littorio durante la stagione 1930-1931 ed inaugurato in occasione della partita Schio-Ponziana (persa 0-2) in data 1\u00ba novembre 1931. Fu il primo campo costruito a Schio con misure ottimali per disputare i campionati di Serie A e con spogliatoi e docce per entrambe le squadre e l'arbitro. Rimane a tutt'oggi il principale impianto cittadino per la pratica del calcio."}
{"id": "843896", "revid": "45927", "url": "https://it.wikipedia.org/wiki?curid=843896", "title": "Jarro", "text": ""}
{"id": "843899", "revid": "117446909", "url": "https://it.wikipedia.org/wiki?curid=843899", "title": "A34", "text": ""}
{"id": "843901", "revid": "1305772", "url": "https://it.wikipedia.org/wiki?curid=843901", "title": "A35", "text": ""}
{"id": "843903", "revid": "1305772", "url": "https://it.wikipedia.org/wiki?curid=843903", "title": "A36", "text": ""}
{"id": "843905", "revid": "125200842", "url": "https://it.wikipedia.org/wiki?curid=843905", "title": "Larry O'Brien Championship Trophy", "text": "Il Larry O'Brien Championship Trophy \u00e8 il trofeo consegnato dalla National Basketball Association alla squadra vincitrice delle NBA Finals, alla fine di ogni stagione.\nStoria.\nFu creato per le NBA Finals 1977 (vinte dai Portland Trail Blazers) e sostitu\u00ec il precedente Walter A. Brown Trophy che, come la Stanley Cup di hockey su ghiaccio, veniva tenuto un solo anno dai vincitori, per essere riassegnato alle Finals seguenti. Nel 1984 prese il nome attuale in onore del \"commissioner\" NBA Larry O'Brien.\nIl trofeo mantenne il nome \"Walter A. Brown Trophy\" fino al 1983, per poi essere denominato \"Larry O'Brien Championship Trophy\".\nDescrizione.\nIl trofeo, alto poco pi\u00f9 di 61 centimetri, pesa 6.57\u00a0kg ed \u00e8 realizzato con una combinazione di argento sterling, vermeil ed oro a 24 carati. Nelle forme, ricorda un pallone da basket che entra in un canestro (il cui diametro \u00e8 di circa 23\u00a0cm). \u00c8 realizzato dalla Tiffany &amp; Co. Silver Shop, la quale ne ricrea annualmente una copia fedele per i futuri vincitori del campionato nazionale di pallacanestro. Il valore complessivo dell'opera raggiunge i $ 13.500. Il nome della squadra vincente - assieme all'anno del successo - viene inciso sul supporto inferiore, dove sono inoltre presenti la scritta \u00abThe Larry O'Brien Trophy\u00bb ed il logo della NBA."}
{"id": "843906", "revid": "1305772", "url": "https://it.wikipedia.org/wiki?curid=843906", "title": "A37", "text": ""}
{"id": "843908", "revid": "161374", "url": "https://it.wikipedia.org/wiki?curid=843908", "title": "Strada Regionale 23 del Colle del Sestriere", "text": ""}
{"id": "843909", "revid": "1305772", "url": "https://it.wikipedia.org/wiki?curid=843909", "title": "A38", "text": ""}
{"id": "843910", "revid": "1305772", "url": "https://it.wikipedia.org/wiki?curid=843910", "title": "A39", "text": ""}
{"id": "843911", "revid": "1305772", "url": "https://it.wikipedia.org/wiki?curid=843911", "title": "A40", "text": ""}
{"id": "843913", "revid": "1305772", "url": "https://it.wikipedia.org/wiki?curid=843913", "title": "A41", "text": "Strade.\nA41 \u2013 strada statale che collega Londra e Birkenhead\nA41- denominata la \"Autostrada Alpina\", autostrada che collega Grenoble, la A40 e Ginevra"}
{"id": "843916", "revid": "1305772", "url": "https://it.wikipedia.org/wiki?curid=843916", "title": "A42", "text": ""}
{"id": "843920", "revid": "1745361", "url": "https://it.wikipedia.org/wiki?curid=843920", "title": "Estuario della Gironda", "text": "L'estuario della Gironda (detto anche semplicemente Gironda) \u00e8 un estuario del sud ovest della Francia, situato all'interno della regione della Nuova Aquitania (dipartimento della Gironda e della Charente Marittima). \u00c8 l'estuario comune dei fiumi Garonna e Dordogna.\nGeografia.\nL'estuario ed i dintorni.\nL'estuario della Gironda incomincia ad Amb\u00e8s (Bec-d'Amb\u00e8s), nel punto dove Dordogna e Garonna s'incontrano, e termina alla Pointe-de-Grave, sulla riva sinistra, ed alla punta di Suzac, sulla riva destra, dove le acque dei due fiumi, ormai riunite, incontrano l'Oceano Atlantico.\nSulle due sponde, sia su quella di destra che quella di sinistra, vi sono vigneti, tutti coltivati con pregiate uve bordolesi. La Gironda, con le sue acque, bagna i dipartimenti e le citt\u00e0 seguenti:\nLe isole.\nDiverse isole (che nel tempo hanno subito continue modifiche, dovute alla correnti e quindi allo spostamento dei banchi di sabbia) sono presenti nell'estuario della Gironda, tra il Bec-d'Amb\u00e8s e l'imboccatura dell'estuario. Da nord a sud le pi\u00f9 grandi sono:\nFormazione.\nCirca 2000 anni fa lungo le due sponde si formarono delle paludi, poi circa 1000 anni fa si formarono delle dune e pian piano le lagune si prosciugarono, infatti oggi non ve ne sono pi\u00f9. Comunque le rive sono in continua evoluzione: nel 1999 \u00e8 sparita l'isola della Croute mentre il paese di Bourg-sur-Gironde ora si trova sulla Dordogna anzich\u00e9 sulla Gironda.\nIdrologia.\nL'estuario della Gironda \u00e8 il pi\u00f9 grande estuario dell'Europa occidentale, lungo 75\u00a0km e largo tra i 5 ed i 12\u00a0km con una superficie di 635\u00a0km\u00b2.\nLa Dordogna e la Garonna hanno una portata di acqua dolce di circa 800 \u2013 1000 m\u00b3/secondo; le maree, due volte al giorno, muovono da circa 15.000 a 25.000 m\u00b3 di acqua di mare verso l'interno dell'estuario, favorendo cos\u00ec la formazione dei banchi di sabbia, che si calcola siano il deposito da circa 1 o 3 milioni di tonnellate di particelle in sospensione all'anno (si calcola che ne vengano trasportate da circa 2 a 8 milioni di tonnellate l'anno). Queste maree dinamiche risalgono la Gironda ed il corso dei due fiumi sino a 150\u00a0km dall'imboccatura.\nLa navigazione.\nL'estuario \u00e8 un'importante via di navigazione e di trasporto merci attraverso navi da carico, navi porta contenitori, battelli per la pesca e navi per turismo e diporto.\nStoria della navigazione.\nSi hanno reperti dell'et\u00e0 del Bronzo che testimoniano un commercio di stagno proveniente dalla Cornovaglia e poi di rame proveniente dalla Spagna. Allo scopo venne fondata la citt\u00e0 di Burdigala, la futura Bordeaux. Nel corso del IX secolo i Normanni si installarono alla foce della Gironda, assalendo le navi commerciali.\nComunque il traffico si svilupp\u00f2 sempre pi\u00f9 e prese slancio con l'avvento dei re inglesi (nel 1152 il futuro re d'Inghilterra, Enrico Plantageneto spos\u00f2 la duchessa Eleonora d'Aquitania) che svilupparono il commercio del vino di Bordeaux. Il faro di Cordouan, del XIII secolo, facilit\u00f2 la navigazione, che si svilupp\u00f2, senza sosta, sino alle battaglie navali del 1406, 1442 e 1451 nel corso della guerra dei cent'anni tra inglesi e francesi.\nAgl'inglesi, nel XVI secolo, seguirono gli olandesi, che insediatisi a Bordeaux svilupparono ulteriormente il commercio del vino e cominciarono i traffici transatlantici.\nNel corso del XVII secolo il traffico, specialmente quello con le colonie, continu\u00f2 a svilupparsi e Bordeaux divenne il principale porto francese. Questo port\u00f2 i nemici e molti avventurieri ad insidiare le navi che transitavano la Gironda. Il re Sole, nel 1662, autorizz\u00f2 l'armamento di navi per difendere il traffico ed autorizz\u00f2 i corsari ad attaccare le navi inglesi ed olandesi per rappresaglia.\nNel corso del XVIII secolo, come a Nantes e a La Rochelle, si svilupp\u00f2 anche il traffico di schiavi che col famoso commercio triangolare arricch\u00ec parecchi commercianti di Bordeaux.\nNel corso del XIX secolo il traffico nell'estuario cominci\u00f2 a diminuire e contemporaneamente Le Havre divenne il porto di Francia pi\u00f9 trafficato.\nVauban e l'estuario.\nIl commissario straordinario per le fortificazioni del re Sole, Vauban, nella seconda met\u00e0 del XVII secolo fece costruire un sistema di fortificazioni, iniziando con la cittadella di Blaye, nel territorio del comune di Blaye, sulla riva destra, completandolo poi, tra il 1690 ed il 1693 con i forti M\u00e9doc, sulla riva sinistra, e Pat\u00e9, situato sull'isola omonima al centro dell'estuario.\nI porti.\nIn totale nell'estuario vi sono una quarantina di porti. I principali sono:\nTraghetti.\nLa Gironda pu\u00f2 essere attraversata in tre punti:\nBattelli tradizionali.\nNell'estuario della Gironda vi sono due tipi di imbarcazioni caratteristiche:\nLa pesca.\nLa pesca nell'estuario della Gironda \u00e8 soprattutto un'attivit\u00e0 rivolta alla pesca dei migratori:\nLa pesca allo storione \u00e8 stata proibita dal 1982, dopo che per tutto il secolo scorso era stato pescato, per le sue pregiate uova (Caviale), troppo intensamente, tanto che lo storione Europeo si era quasi estinto e per ora non vi sono segni di grossa ripresa.\nUn tipico sistema di pesca dell'estuario della Gironda e la pesca detta \"la p\u00eache au carrelet\", che si effettua dai numerosi capanni, posti su piloni (palafitte) che permettono di calare in acqua delle reti quadre (\"carrelet\"), collegate ad un'asta che funge da canna (una tecnica di pesca simile si pratica nell'area delle Valli di Comacchio, soprattutto lungo i canali, e viene detta \"pesca coi padelloni o bilancioni\")."}
{"id": "843921", "revid": "599013", "url": "https://it.wikipedia.org/wiki?curid=843921", "title": "A43", "text": ""}
{"id": "843923", "revid": "1305772", "url": "https://it.wikipedia.org/wiki?curid=843923", "title": "A44", "text": ""}
{"id": "843927", "revid": "767487", "url": "https://it.wikipedia.org/wiki?curid=843927", "title": "Mary (film 2005)", "text": "Mary \u00e8 un film del 2005 diretto da Abel Ferrara.\nTrama.\nIl film ruota attorno alla realizzazione del film \"This is my Blood\" che racconta della passione di Ges\u00f9. Il regista-attore interpreta Ges\u00f9, mentre l'attrice Marie interpreta Maria Maddalena; quest'ultima al termine delle riprese si ferma a Gerusalemme, a differenza del resto del cast che fa il suo ritorno negli Stati Uniti.\nLa donna inizia un viaggio spirituale tra i luoghi del Vangelo, e rimane sconvolta dalla cruenta guerra tra Israele e Palestina.\nNel frattempo un conduttore televisivo la cui moglie sta per partorire realizza un talk show su Ges\u00f9 Cristo e si trova a interrogarsi sulla propria fede.\nProduzione.\nLa scelta di girare un film lontano dagli U.S.A, e in particolare dalla sua New York viene ricondotta dal regista a due ragioni.\nDa un lato c'\u00e8 il progetto di una \u201crivisitazione\u201d del Nuovo Testamento, che il regista coltiva da anni, in compagnia di altri due: un prequel di King of New York (che vedr\u00e0 la luce, anch'esso in Italia, dopo \"Mary\", col titolo di Go Go Tales), e un progetto su Hemingway condotto con Fernanda Pivano.. Spinto a Matera, anche con l'intento di rendere omaggio a Pasolini che l\u00ec aveva ambientato Il Vangelo secondo Matteo, (ma anche Mel Gibson vi aveva girato La passione di Cristo) Ferrara la individua come location ideale. \u201cMatera \u00e8 Gerusalemme\u201d, afferma alla conferenza stampa di presentazione del film a Venezia, dove al film \u00e8 stato riconosciuto il Premio speciale della giuria..\nA ci\u00f2 si aggiunge la persistente difficolt\u00e0, per il cinema indipendente, nel reperire finanziamenti sul mercato americano, una situazione per nulla migliorata nel periodo successivo all'11 settembre, durante il quale molti di questi registi, soprattutto dell'area newyorchese, avevano ritenuto un obbligo morale continuare ad operare nel paese.. Peraltro gi\u00e0 in precedenti occasioni, Ferrara aveva attinto al mercato italiano; per Occhi di serpente (gruppo Cecchi Gori) e per King of New York (Reteitalia). La ricerca di finanziamenti non fu comunque un'impresa facile e la realizzazione del film richiese circa due anni. Non fu, estranea, a tali difficolt\u00e0 la delicatezza di un soggetto che attingeva ai vangeli apocrifi e che rivisitava radicalmente la figura di Maria Maddalena. Gi\u00e0, in passato, operazioni simili, come quella di Martin Scorsese in L'ultima tentazione di Cristo erano state oggetto di attacchi e contestazioni. Un'eco di tali difficolt\u00e0 si avverte nella trama del film, allorch\u00e9 il cinico produttore e regista interpretato da Matthew Modine, utilizza le contestazioni al suo film, come volano pubblicitario.\nLe peripezie, le attese, le incertezze, connesse alla realizzazione del film sono divenute soggetto di \"Odyssey in Rome\", un documentario realizzato da Alex Grazioli.\nA conferma dei timori del regista, il film, nonostante l'importante riconoscimento veneziano, apparve nelle sale americane, e precisamente a Manhattan, solo nell'ottobre 2008, tre anni dopo la sua presentazione, ancora privo di una distribuzione nazionale.\nIl cast.\nUn contributo, non irrilevante, in termini economici, venne dagli attori principali che accettarono di legare il loro compenso agli eventuali profitti realizzati dal film. Juliette Binoche coltivava, indipendentemente, da tre anni un progetto che avrebbe dovuto portarla a interpretare il ruolo della Maddalena. Le radici familiari di Forest Whitaker, il cui nonno e padre erano ministri della Chiesa Battista, fatto di cui, peraltro, il regista venne a conoscenza solo durante la lavorazione, lo rendevano particolarmente sensibile ai temi della spiritualit\u00e0 nella societ\u00e0 contemporanea.\nLocation.\nLe riprese sono state girate a Matera, Gerusalemme, New York, Roma."}
{"id": "843928", "revid": "1305772", "url": "https://it.wikipedia.org/wiki?curid=843928", "title": "A45", "text": ""}
{"id": "843930", "revid": "1305772", "url": "https://it.wikipedia.org/wiki?curid=843930", "title": "A46", "text": ""}
{"id": "843931", "revid": "767487", "url": "https://it.wikipedia.org/wiki?curid=843931", "title": "Francesco Catanzariti", "text": "Biografia.\nSi iscrive al PCI nel 1948 ed entra nelle file del movimento sindacale dapprima come corrispondente del Patronato INCA, quindi segretario della Camera del Lavoro di Plat\u00ec.\nViene incaricato di dirigere nel 1952 il pi\u00f9 forte e combattivo sindacato di categoria della provincia reggina, la Federbraccianti. Quindi, dal 1958 al gennaio 1967, segretario responsabile della Camera Confederale del Lavoro di Reggio Calabria. Al 1\u00ba Congresso Regionale, tenutosi a Crotone nel febbraio del 1967, viene eletto Segretario Regionale della CGILcalabrese, carica ricoperta sino al maggio del 1972. Membro del Consiglio Generale della CGIL nazionale, eletto al congresso di Bologna del 1965 e riconfermato in quello di Livorno del 1969.\nContestualmente all'attivit\u00e0 sindacale, svolge attivit\u00e0 politica nel PCI per il quale viene eletto consigliere comunale a Taurianova (RC) nel 1958, primo degli eletti comunisti, cos\u00ec come primo degli eletti comunisti diviene consigliere comunale di Reggio Calabria nel 1964.\n\u00c8 sindaco di Plat\u00ec (RC) dal 1960 al 1964 e dal 1972 al 1976.\nPartecipa alle elezioni politiche del 1963, come candidato alla Camera dei Deputati, nella circoscrizione calabrese, ed ottiene 15.681 voti di preferenza. \u00c8 eletto deputato al Parlamento il 7 giugno 1972 con 38.770 voti preferenza (primo degli eletti calabresi dopo il capolista on. Pietro Ingrao).\nNon partecipa alle elezioni politiche del 1976 da candidato, concludendo la campagna elettorale per il PCI in Piazza Duomo a Reggio Calabria.\nTorna all'attivit\u00e0 sindacale chiamato al Congresso di Rimini del 1977 presso l'ufficio di segreteria confederale.\nResponsabile del Centro Studi Economici Sociali Legislativi, Presidente dell'ETLI (ente turistico lavoratori italiani) della CGIL calabrese, quindi Presidente regionale dell'INPS.\nNel 1985 lascia il PCI e decide, assieme al gruppo dei Quaderni Calabresi guidati dall'avv. Francesco Tassone, di partecipare alle elezioni regionali con il Movimento Meridionale Calabria.\nSuccessivamente aderisce al PSI ed in disaccordo con la decisione dello scioglimento del Partito rimane socialista, riformista e meridionalista, aderendo, dopo la diaspora, a diversi tentativi di ricostruire una forza socialista autonoma (Partito Socialista Riformista, lista dei sei garofani, Costituente Socialista infine SDI).\n\u00c8 giornalista pubblicista sin dal 1978, collaborando con diversi quotidiani, e molte riviste e periodici. Vive a Reggio Calabria sin dal 1958."}
{"id": "843932", "revid": "1305772", "url": "https://it.wikipedia.org/wiki?curid=843932", "title": "A47", "text": ""}
{"id": "843933", "revid": "1305772", "url": "https://it.wikipedia.org/wiki?curid=843933", "title": "A48", "text": ""}
{"id": "843935", "revid": "22475", "url": "https://it.wikipedia.org/wiki?curid=843935", "title": "The House of the Dead (serie)", "text": "The House of the Dead (abbreviato in HOTD) \u00e8 una serie di videogiochi sparatutto in prima persona, prodotti da SEGA.\nAttualmente ferma dal 2005, la serie ha prodotto quattro episodi \"House of the Dead\" usciti originalmente come titoli arcade. Le caratteristiche salienti della serie vanno dal cercare degli elementi per sbloccare bonus durante il percorso, ad una storia via via rivelata attraverso numerose scene non interattive e capitoli di gioco.\nNel 2009 \u00e8 uscito un capitolo esclusivamente sulla console Wii chiamato \"\" sviluppato da Headstrong Games in collaborazione con SEGA. Gli sviluppatori all'annuncio del gioco hanno tenuto a precisare che questo sar\u00e0 \"il gioco hardcore che aspettavate su Wii\".\nSono stati prodotti inoltre diversi spin-off che differiscono dalla storia originale, cos\u00ec come due film ispirati al gioco. In pi\u00f9, alcuni personaggi nemici selezionati che appaiono nei primi due giochi della serie sono stati adattati in action figure dalla Palisade Toys, che cancell\u00f2 la seconda linea di questi giocattoli prima dell'uscita sul mercato a causa di scarse vendite della prima serie.\nSerie principale.\n\"The House of the Dead\" (1996).\nIn data 18 dicembre 1998, il pazzo e disilluso dottor Roy Curien pianifica di mobilitare le sue armate di non-morti verso l'umanit\u00e0. Gli agenti Thomas Rogan e G dell'agenzia investigativa AMS vengono mandati nella sua residenza per sventare il disegno criminale e cercare di salvare Sophie Richards, dipendente di Curien e fidanzata di Rogan.\n\"The House of the Dead 2\" (1998).\nIl 26 febbraio 2000, Caleb Goldman, l'uomo dietro la magione Curien, fa ritorno per reclamare il suo dominio. Rafforzato dal suo odio per l'umanit\u00e0 e dalla totale mancanza di lucidit\u00e0 verso il suo obiettivo, Goldman inizia un attacco in una cupa Venezia mentre prende forma la sua creatura pi\u00f9 forte: l'Imperatore. Viene mandato inizialmente l'agente G ma poich\u00e9 questi sparisce senza lasciare tracce l'AMS decide di inviare altri quattro agenti: James, Gary, Amy e Harry.\n\"The House of the Dead III\" (2002).\nNel mondo post-apocalittico del 2019, Thomas Rogan e il suo team di commando si infiltra nell'EFI Research Facility nella speranza di trovare le cause del disastro sul pianeta. Avendo perso i contatti con lui, sua figlia Lisa Rogan e il suo compagno G organizzano una missione di ricerca e soccorso ma, inconsapevoli di quello che li attende, scopriranno che la causa di tutto ha radici nel passato ed \u00e8 collegata con l'orda di non-morti.\n\"The House of the Dead 4\" (2005).\nNel 2003 il veterano agente dell'AMS James Taylor e la recluta Kate Green, investigando sull'Incidente Goldman del 2000, rimangono scioccati nel scoprire che i non-morti di tre anni prima sono ritornati in seguito ad un terremoto sotterraneo. Intenti a prevenire un disastro nucleare, l'AMS dovr\u00e0 nuovamente affrontare la minaccia di Goldman, che tutti credevano morto.\n\"The House of the Dead: Overkill\" (2009).\nNel 1991 l'agente G, al suo primo incarico, deve indagare su misteriose sparizioni in Louisiana; pertanto, si unisce alle squadre di polizia locale comandate da Isaac Washington. Durante le indagini, incontrano orde di zombie e di mutanti a Bayou City.\nSpin-off.\n\"Zombie Revenge\" (1999).\nUn piano del governo top-secret di utilizzare i morti per scopi militari chiamato \"UDS\", Undead Soldier, \u00e8 gettato nel buio da qualche entit\u00e0 sconosciuta. Un anno dopo, la citt\u00e0 viene devastata dagli zombie. Tre dei migliori agenti dell'AMS, Stick Breitling, Linda Rotta e Rikiya Busujima, vengono inviati per eliminare il nemico e rintracciare il misterioso leader di questo attacco, conosciuto solo come \"Zed\".\n\"The Typing of the Dead\" (2000).\nIl gioco si svolge contemporaneamente a \"The House of the Dead 2\". \nIl 26 febbraio 2000 un altro focolaio di zombie si \u00e8 verificato e diversi agenti dell'AMS sono stati spediti a indagare. Il giocatore pu\u00f2 controllare due personaggi, James e Gary, che vengono prima inviati a trovare l'agente \"G\", e poi a ristabilire l'ordine. La responsabilit\u00e0 per le esplosioni \u00e8 presto individuata in \"Goldman\", un magnate del settore bancario e scienziato che sta tentando di eliminare il controllo umano sulla terra. Gran parte del gioco ruota intorno a distruggere le creazioni di Goldman, concludendo con il boss finale, \"l'Imperatore\". Ci sono tre possibili finali umoristici, dipende da come le domande finali fatte dopo la sconfitta dell'Imperatore sono state ascoltate.\n\"The Pinball of the Dead\" (2002).\nUn semplice flipper, basato sulla trama di \"The House of the Dead 2\".\nEsso contiene tre tabelle, una modalit\u00e0 \"Challenge\" e una modalit\u00e0 \"Free Play\" per la riproduzione di qualsiasi il giocatore desideri. I bonus sulle tavole coinvolgono cose come colpire gli Zombie con la palla, raccogliere le lettere della parola \"House\" e utilizzare la palla per sconfiggere i boss di \"The House of the Dead 2\".\n\"The Typing of the Dead II\" (2004).\nLa storia \u00e8 esattamente la stessa di \"The House of the Dead III\". \nIl gioco ha due modalit\u00e0: modalit\u00e0 \"Survival\" (basata sul gioco originale, consiste nel passare i sei capitoli di The House of Dead III) e la modalit\u00e0 \"Battle\" (consiste nell'uccidere il maggior numero possibile di zombie in un dato tempo).\n\"The House of the Dead 2 &amp; 3 Return\" (2008).\n\u00c8 una re-release di \"The House of the Dead 2\" e \"III\" per Nintendo Wii. Le nuove versioni sono in gran parte uguali a quelle originali, fatta eccezione per alcune modifiche minori.\nUn nuovo attacco in mischia pu\u00f2 essere usato per difendersi, e il gioco \u00e8 compatibile con Wii Zapper.\n\"English of the Dead\" (2008).\nUn gioco di formazione linguistica.\nUtilizzando una versione di \"The House of the Dead 2\" sul Nintendo DS, il gioco sfida i giocatori a tradurre correttamente le parole in inglese dal giapponese, al fine di scongiurare gli Zombie avversari.\nIl gioco presenta diverse modalit\u00e0, tra cui una in cui gli Zombie parlano inglese ad alta voce e i giocatori (tramite l'uso del microfono) devono tradurre quello che dicono.\n\"The House of the Dead: EX\" (2009).\nUno spin-off molto \"casual\" dei giochi principali e aggiunge un tocco di umorismo e di ilarit\u00e0 alla serie.\nIl giocatore pu\u00f2 controllare anche Zobio e Zobiko, una giovane coppia di Zombie, che cercano di scappare dalla prigionia. In contrasto con il gameplay generale della serie, i livelli di \"EX\" sono costituiti da una serie di minigiochi. Le sezioni sono suddivise in diversi percorsi, alcuni dei quali utilizzano la lightgun, come il lancio delle mele, e altri che utilizzano un pedale della macchina, come stomping su ragni. L'obiettivo di ogni livello \u00e8 quello di soddisfare una quota entro il tempo limite.\nFilm tratti dal videogioco.\nNel 2003 \u00e8 uscito il primo film, diretto da Uwe Boll e prodotto da Brightlight Pictures. Al film venne data poca diffusione nelle sale con l'intento di farlo diventare un cult, e si present\u00f2 come un vago prequel al videogioco, ma ricevette recensioni negative ed usc\u00ec molto presto dalla programmazione.\nNel 2004, un sequel del primo film \u00e8 stato dato alla luce. Il regista originale era impossibilitato a dirigere il film a causa di impegni con altri suoi film, e fu scelto Michael Hurst per prendere il suo posto.\nDurante il 2006, un altro sequel \u00e8 stato annunciato. Mark Altman cofondatore della Mindfire Entertainment ha reso noto che \"Vi \u00e8 un approccio completamente differente al materiale rispetto ai primi due film e dubito che verr\u00e0 mai chiamato House of the Dead 3.\" "}
{"id": "843936", "revid": "1305772", "url": "https://it.wikipedia.org/wiki?curid=843936", "title": "A49", "text": ""}
{"id": "843937", "revid": "2128848", "url": "https://it.wikipedia.org/wiki?curid=843937", "title": "Patacca", "text": "Patacca \u00e8 il termine con il quale venivano indicate diverse monete, in genere grosse, pesanti e di scarso valore. In tali monete, in particolare, la percentuale d'argento della lega che le costituiva era molto bassa, pur in presenza di peso e dimensioni complessive notevoli: in tal modo, la moneta aveva un valore indicato maggiore di quello effettivo, corrispondente al metallo prezioso usato per batterla. Di qui l'uso in italiano del termine \"patacca\" per indicare qualcosa che vale meno di quello che sembra.\nNell'Africa settentrionale e in lingua portoghese era usato per indicare il peso spagnolo.\nEsistono diverse varianti del termine tra cui pataca, petacchia, petacchina (o patacchina), \"patac\u00e3o\" (pl. \"patac\u00f5es\"), \"pattacco\" e cos\u00ec via.\nAffine ad esso sono altre denominazioni (patard e patag\u00f2n, quest'ultima senza alcun rapporto con la Patagonia), in uso in America Latina.\nEra usato in Fiandra (Patac). Alla fine del XIV secolo sono citati i Patacchi di Avignone.\nPatacco era il nome dato in Piemonte al \"forte\" emesso da casa Savoia.\nPetacchina (o \"patacchina\"): era il nome prima popolare e poi ufficiale della moneta di biglione dal valore di un quarto di grosso emessa nella Repubblica di Genova e a Savona nella seconda met\u00e0 del XIV secolo. Era equivalente al sesino da 6 denari.\nEtimologia.\nDeriva dal provenzale \"patac\", dallo spagnolo \"pataca\" e a sua volta dall'arabo \"B\u00e2t\u00e2qa\" contrazione di \"ab\u00fb\" o \"abon T\u00e2qa\" che significa \"il padre della finestra\", nome con cui i mori in Spagna nominavano le piastre spagnole in cui erano impresse le colonne d'Ercole.\nPataca.\nNome dato dai portoghesi a monete di rame o biglione usate nelle loro colonie nelle Indie portoghesi e in Africa. Era anche il termine portoghese per la peseta."}
{"id": "843944", "revid": "79968", "url": "https://it.wikipedia.org/wiki?curid=843944", "title": "Poesia sonora", "text": "La poesia sonora \u00e8 una forma di espressione artistica interdisciplinare, dove la vocalit\u00e0, talora applicata alla scrittura, talora svincolata da essa, svolge un ruolo di primo piano, connettendosi anche con forme espressive visive, gestuali, musicali.\nLa poesia sonora pu\u00f2 essere collocata a pieno titolo nel quadro delle ricerche intermediali, ovvero, come teorizzato da Dick Higgins nel 1961, quelle forme espressive nelle quali le diverse discipline artistiche si intrecciano in una struttura unica e inscindibile cos\u00ec come avviene per la poesia visuale. Questo la differenzia dalle opere multimediali, dove differenti linguaggi sovrapposti non sono mai rigidamente insostituibili.\nIl poeta sonoro, per il quale le tecnologie elettroacustiche ed elettroniche costituiscono un essenziale supporto strumentale, agisce nello spazio acustico e figurale (ora anche in quello virtuale) attuando un progetto poetico articolato e complesso, aperto alle intersezioni linguistiche, alle contaminazioni, alla percezione multisensoriale, alla dimensione articolata della \"performance\". In questo senso si pu\u00f2 parlare anche di poesia totale.\nLe sperimentazioni fonetiche e l'inventiva declamatoria coltivate in seno alle avanguardie del primo Novecento costituiscono le fondamentali premesse di questa poesia della voce.\nLa qualit\u00e0 sonora del testo viene alla ribalta con i futuristi e si scarica con prepotenza sulle platee attraverso la \u201cdeclamazione dinamica\u201d, alimentata dall'onomatopea che pervade le \u201c\"parole in libert\u00e0\"\u201d di Filippo Tommaso Marinetti, i \u201c\"rumori plastici\"\u201d di Giacomo Balla, la \u201c\"poesia pentagrammata\"\u201d di Francesco Cangiullo, la \u201c\"verbalizzazione astratta\"\u201d e l'\u201c\"onomalingua\"\u201d di Fortunato Depero.\nIn Russia Velimir Chlebnikov e Aleksej Kru\u010d\u00ebnych inclusero nei loro testi successioni sonore inusitate attraverso sovvertimenti sintattici, rivoluzione del lessico, articolazioni fonematiche astratte, armonie sghembe e vibrazioni \u201ctransmentali\u201d secondo la sintassi della zaum': una nuova lingua specificamente poetica in cui il suono svolge un ruolo di primo piano. Vladimir Majakovskij contribuisce al clima di quelle ricerche con una sorta di scomposizione cubista della parola che tende ad un'acustica dissonante.\nNel campo della creazione fonetica furono fondamentali i contributi dei dadaisti Hugo Ball, Raoul Hausmann e Kurt Schwitters, autore del manifesto della Poesia coerente, nel quale dichiara che il materiale della poesia \u00e8 la lettera e non la parola. Schwitters anticipa, cos\u00ec, per certi aspetti la poesia lettrista, teorizzata nel 1942 da Isidore Isou, il quale, proclamata la sua sfiducia verso una parola consumata e inadeguata ai tempi, ne propose il superamento ponendo la lettera alla base della nuova poesia e individuando in essa un valore oggettuale da considerare come unit\u00e0 grafico-fonetica. Fran\u00e7ois Dufr\u00eane fu tra i primi ad aderire al movimento; successivamente si uniranno al gruppo Gil Wolman, Jean-Louis Brau, Maurice Lema\u00eetre.\nUn ruolo significativo per lo sviluppo della tecnica del contrappunto verbo-fonico assumono le esperienze \u201csimultaneiste\u201d di Pierre Albert-Birot e, in particolare, di Henri-Martin Barzun, fondatore della scuola orfica (1912), di cui fanno parte, tra gli altri, Fernand Divoire, S\u00e9bastien Voirol e Guillaume Apollinaire. Il simultaneismo \u00e8 ripreso anche dallo svizzero Arthur P\u00e9tronio, figura composita di poeta e musicista, che introduce nel 1953 la \"verbophonie\", forma compositiva dove l'elemento polifonico si arricchisce di suoni e di rumori.\nVengono spesso ricondotte alla sperimentazione fonetico-sonora anche opere che nella tessitura testuale privilegiano il \u201cnonsense\u201d, la glossolalia e le tecniche di collage di tipo ritmico, cos\u00ec come i cosiddetti poemi fatici, dove il testo \u00e8 subordinato al senso dell'intonazione e allo spessore della qualit\u00e0 vocale, come in \"Per farla finita col giudizio di Dio\" di Antonin Artaud.\n\u00c8 solo nel 1958 che [Jacques de la Villegl\u00e9] introduce sulle pagine della rivista \"Gr\u00e2mmes\" il termine \"po\u00e9sie sonore\" riferendosi alle composizioni del poeta francese Fran\u00e7ois Dufr\u00eane, note come \u201ccrirythmes\u201d.\nLa poesia sonora, propriamente detta, nasce alla fine degli anni cinquanta dall'incontro delle sperimentazioni fonetiche con le tecnologie magnetofoniche.\nUtilizzando le tecniche di registrazione su nastro, il poeta pu\u00f2 finalmente individuare nuovi spazi espressivi. Con il montaggio audio (che, nell'immediato dopoguerra, il musicista Pierre Schaeffer non aveva potuto mettere in pratica con il magnetofono a filo), si diffondono le tecniche del collage e del d\u00e9collage in analogia con quanto gi\u00e0 avveniva nelle arti visive.\nDa qui scaturiscono il cut-up di Brion Gysin nel 1959 (idea ripresa poi da William Burroughs) e la vasta gamma delle prove tecniche di tutta una schiera di nuovi poeti, artisti della voce e della parola, del suono e del gesto, primi fra tutti Henri Chopin, che dal 1957 utilizza echi, riverberi e variatori di velocit\u00e0 per il trattamento della materia sonora, e Bernard Heidsieck, che, dal 1959, canalizza i suoi \"po\u00e8mes-partitions\" nel multipista.\n\"Con le ricerche elettroniche - scrive Henri Chopin - la voce \u00e8 diventata finalmente concreta\". L'aggettivazione appare particolarmente calzante per le opere dei tedeschi Franz Mon e Carlfriedrich Claus, dell'austriaco Gerhard R\u00fchm, dell'inglese Bob Cobbing, del fiammingo Paul De Vree e del boemo Ladislav Nov\u00e1k. Un particolare trattamento iterativo del testo produce stratificazioni sonore poliritmiche nelle opere degli svedesi Sten Hanson, Bengt Emil Johnson, dei poeti del centro Fylkingen di Stoccolma e dello statunitense Charles Amirkhanian.\nSono ancora da ricordare per la qualit\u00e0 del loro lavoro i francesi Ilse e Pierre Garnier, autori del \u201csouffle manifeste\u201d, Julien Blaine, gli americani John Giorno, Richard Kostelanetz e Larry Wendt, il gruppo canadese dei Four Horsemen con Steve Mc Caffery, Paul Dutton, Raphael Barreto-Rivera e bp Nichol, lo spagnolo Bartolom\u00e9 Ferrando, il russo Valeri Scherstjanoi, l'ungherese Endre Szk\u00e0rosi, lo svizzero Vincent Barras. In Italia sono da citare almeno Adriano Spatola e Giulia Niccolai, al quale si deve \"Baobab\" (1979), prima audiorivista di poesia sonora italiana, Maurizio Nannucci che negli sessanta utilizza la voce per le sue sperienze di musica elettronica e nel 1975 pubblica con la Cbs \"Poesia Sonora / Antologia internazionale di ricerche fonetiche\", Arrigo Lora Totino, inventore della \u201cpoesia liquida\u201d e \u201cginnica\u201d, Mimmo Rotella, autore del \u201cmanifesto dell'epistaltismo\u201d, Giovanni Fontana, teorico della \u201cpoesia pre-testuale\u201d e della \u201cpoesia epigenetica\u201d, Enzo Minarelli, teorico della \"polipoesia\", e ancora Patrizia Vicinelli, Luigi Pasotelli, Giuliano Zosi, Sarenco, Massimo Mori, Gian Paolo Roffi, Sergio Cena, Gian Pio Torricelli."}
{"id": "843946", "revid": "399", "url": "https://it.wikipedia.org/wiki?curid=843946", "title": "Rivista Brasiliana di Diritti degli animali", "text": ""}
{"id": "843948", "revid": "30610", "url": "https://it.wikipedia.org/wiki?curid=843948", "title": "Ipertrofia", "text": "L'ipertrofia \u00e8 l'aumento del volume delle cellule che compongono un tessuto o un organo. Questa modificazione non altera il numero di cellule all'interno del tessuto o dell'organo considerato ma ne aumenta le dimensioni. Generalmente l'ipertrofia \u00e8 il risultato di una sintesi di maggiori quantit\u00e0 di proteine strutturali della cellula. La maggior parte delle cellule pu\u00f2 diventare ipertrofica, esempi comuni di ipertrofia sono a carico delle fibrocellule muscolari dell'utero o dei cardiomiociti.\nUn tipo di cellule particolarmente prono a sviluppare ipertrofia \u00e8 costituito da quelle cellule che in un organismo adulto non si dividono o si dividono limitatamente e che quindi non possono far fronte al nuovo scenario dividendosi (iperplasia): per esempio le fibrocellule del muscolo scheletrico e di quello cardiaco. L'ipertrofia pu\u00f2 essere dovuta un sovraccarico di lavoro che stimola proteine sensibili allo stiramento, all'azione di alcuni ormoni e fattori di crescita, tutte e tre queste possibilit\u00e0 possono coesistere all'interno di una stessa cellula in sinergia. \nL'attivazione dei recettori cellulari attiva una cascata di segnali attraverso specifiche vie (generalmente attraverso proteine G o la via PI3K/Akt) che a loro volta attivano diversi fattori di trascrizione (Fos, Jun, Myc...) che possono trascrivere geni codificanti per proteine strutturali della cellula, per ormoni, per fattori di crescita e perfino geni per proteine che normalmente non verrebbero espresse dalla cellula perch\u00e9 embrionali o fetali.\nQualunque sia il tipo di gene trascritto, le proteine codificate tendono quasi sempre a migliorare le performance meccaniche della cellula o ad abbassare il carico di lavoro, adattandosi alla nuova situazione. Quando per\u00f2 la cellula non riesce pi\u00f9 a far fronte al sovraccarico di lavoro ed in generale alle cause della sua ipertrofia tramite la codifica di nuove proteine si innesca il danno cellulare che pu\u00f2 portare a morte cellulare per apoptosi o necrosi. A questo tipo di ipertrofia estesa all'intera cellula, si pu\u00f2 riscontrare l'ipertrofia di un singolo organello cellulare, per esempio il reticolo endoplasmatico liscio in conseguenza alla somministrazione continua di alte dosi di determinati farmaci.\nTipi di ipertrofia.\nEsistono ipertrofie fisiologiche e patologiche. Un esempio di ipertrofia fisiologica ripetuta mensilmente \u00e8 l'aumento del volume della massa muscolare dell'utero e l'aumento dell'epitelio secretivo nel corso di ogni ciclo uterino, seguito dalla sua rimozione legata alla mestruazione. Anche l'osso aumenta la sua lunghezza grazie ad un processo legato all'ipertrofia delle cellule cartilaginee (condrociti, che si accrescono per produrre e rilasciare vescicole che mineralizzeranno la matrice preossea cartilaginea che serve da base per l'apposizione di tessuto osseo a discapito degli stessi condrociti). Un esempio di ipertrofia patologica \u00e8 quella della mucosa dei turbinati nasali. Le ipertrofie patologiche sono tipicamente indotte da un incremento delle richieste che l'ambiente esterno sottopone alla cellula, ad esempio attraverso l'azione di ormoni\nEsempi di ipertrofia.\nUn tipico esempio di ipertrofia \u00e8 quella adattativa che caratterizza le cellule cardiache nei pazienti ipertesi. Esse, infatti, non avendo possibilit\u00e0 di aumentare di numero attraverso semplici replicazioni mitotiche, aumentano di dimensione. In genere si ha nei miocardiociti in risposta ad un lavoro eccessivo. Un altro esempio di ipertrofia si verifica nei muscoli dei culturisti, che vengono esposti ad un sovraccarico di lavoro cui fanno fronte sintetizzando una maggiore quantit\u00e0 di miofibrille e proteine strutturali della cellula muscolare, aumentando cos\u00ec la forza e il volume del muscolo."}
{"id": "843953", "revid": "1005847", "url": "https://it.wikipedia.org/wiki?curid=843953", "title": "Appello (ordinamento amministrativo italiano)", "text": "L'appello in linea generale \u00e8 un mezzo di impugnazione con il quale si demanda a un giudice superiore di pronunciarsi su una controversia che sia stata decisa in una sentenza o decisione precedente e di cui una delle parti si ritenga insoddisfatta. L'appello nel diritto amministrativo italiano \u00e8 un mezzo di impugnazione di tipo \"rinnovatorio\" perch\u00e9 consiste nell'espressione di un nuovo giudizio sulla stessa questione. Si differenzia in tal senso dai gravami impugnatori che invece vertono sulla sentenza come atto e quindi come riesame critico della medesima. Da questo punto di vista per\u00f2 la classificazione dell'appello in tal senso non \u00e8 netta, basta pensare al fatto che il ricorso in appello \u00e8 gi\u00e0 di per s\u00e9 una critica alla sentenza impugnata. \nTermini.\nL'appello deve essere proposto entro 60 giorni (art. 92, co.1, c.p.a.) dalla notificazione della sentenza impugnata (\"termine breve\"). Nel caso in cui non vi sia stata notificazione, il termine per appellare \u00e8 di sei mesi dalla data della pubblicazione della sentenza (\"termine lungo,\" entrato in vigore dal 04/07/2009, valido in generale anche per gli appelli in sede civile\" \"). Nel \"rito appalti\" e nel \"rito abbreviato\" - artt. 120 e 119 c.p.a. - i termini per proporre appello sono dimezzati (30 giorni oppure tre mesi). I termini per l'appello sono sempre sottoposti alla sospensione feriale dal 1\u00ba agosto al 31 agosto. Entro il termine indicato l'appello deve essere notificato alle controparti del giudizio di primo grado, presso il domicilio eletto se si erano costituite.\nIl ricorso in appello deve poi essere depositato alla segreteria del Giudice di appello entro 30 giorni dal perfezionamento dell'ultima notifica (15 giorni, termini dimezzati, nei casi degli artt.119 e 120 c.p.a.). Legittimati a proporre appello sono ovviamente i soccombenti nel giudizio di primo grado e i controinteressati sostanziali che non abbiano ricevuto notifica di ricorso in primo grado, sia nel caso in cui questi avrebbero dovuto riceverla, sia nel caso in cui la legge non preveda tale obbligo, ma il soggetto abbia comunque una posizione qualificata.\nSentenze appellabili.\nIl giudizio d'appello \u00e8 demandato ad un giudice superiore rispetto a quello che ha emanato l'atto, tale giudice \u00e8 il Consiglio di Stato (tranne nella Regione Siciliana ove \u00e8 previsto il Consiglio di Giustizia amministrativa per la Regione Siciliana). L'appello consiste in un riesame completo della controversia, per cui quanto statuito dal precedente giudice non ha rilevanza alcuna, tranne nel caso in cui la precedente sentenza sia nulla, poich\u00e9 in tal caso il giudice deve rinviare la sentenza al giudice di primo grado. L'appello pu\u00f2 essere esperito per tutte le sentenze emanate dal TAR che decidano la controversia e non invece per le sentenze che, anche se denominate tali, abbiano solo una funzione strumentale all'interno di un processo. Per le sentenze parziali c'\u00e8 invece incertezza in dottrina, secondo alcuni infatti l'impugnazione sarebbe possibile, secondo altri no e secondo altri ancora si potrebbe porre in essere una riserva d'appello. Quest'ultimo sembra essere l'orientamento pi\u00f9 corretto sulla base anche delle norme presenti nel c.p.c., che si applicano analogicamente anche al processo amministrativo.\nCome detto, l'appello amministrativo ha carattere devolutivo, il che implica l'esame da parte del giudice degli stessi motivi dedotti in primo grado. In appello non si possono proporre \"nuovi motivi\". La ragione di ci\u00f2 \u00e8 che verrebbe da un lato ad essere violato il principio del doppio grado, per cui ad ogni doglianza deve essere data la possibilit\u00e0 ad entrambe le parti di demandare una seconda analisi ad un giudice superiore in caso di primo esito insoddisfacente. La seconda ragione \u00e8 che si vanificherebbe anche da un certo punto di vista il termine di decadenza per il ricorso in primo grado, che essendo oramai scaduto non dovrebbe permettere la possibilit\u00e0 di presentare ricorso deducendo tali motivazioni. Diversa \u00e8 invece la situazione quando si parla non di nuovi motivi, ma di \"motivi aggiunti\" ai quali la giurisprudenza fin dagli anni '20 accorda la possibilit\u00e0 di essere dedotti in giudizio dopo la scadenza del termine di decadenza, e ci\u00f2 in relazione alle caratteristiche di tali motivi, cio\u00e8 il fatto che fossero sconosciuti al ricorrente fino alla scadenza del termine di decadenza senza che tale ignoranza fosse imputabile a comportamento dello stesso. Quindi i motivi aggiuntivi, nel giudizio di secondo grado, non costituiscono un rimedio a carenze e manchevolezze della difesa, ma si configurano come uno strumento integrativo del ricorso.\nRicorso incidentale.\nLa legge sul C.D.S. impone che tutte le impugnazioni successive alla prima debbano essere poste in essere con ricorso incidentale. Ci\u00f2 per ragioni pratiche di economia processuale che tende alla concentrazione delle azioni, ma anche per evitare contrasti di giudicato. Successivamente alla prima impugnazione, quindi, colui che riceve la notifica del ricorso deve, se vuole impugnare a sua volta il provvedimento, proporre ricorso incidentale ai sensi dell'art. 37 t.u leggi sul CDS e 22 della legge T.A.R.; il ricorso incidentale va proposto quando si vuole chiedere l'annullamento del provvedimento in una parte diversa rispetto a quanto chiesto dal ricorrente principale oppure per annullare un atto presupposto del provvedimento impugnato in via principale. Deve essere presentato entro 30 giorni dalla notificazione del ricorso principale.\nEsempi:\nLa sentenza.\nIl giudice in appello pu\u00f2 accogliere l'istanza del ricorrente oppure rigettarla. Rigettare l'istanza significa confermare la sentenza di primo grado. L'accoglimento del ricorso pu\u00f2 accompagnarsi o meno al rinvio al giudice di primo grado cio\u00e8 al TAR. L'annullamento con rinvio \u00e8 un'eccezione ed \u00e8 disciplinata dall'art 35 della legge TAR. Le ipotesi sono due:\nSia nel caso del vizio di forma che del difetto di procedura, la ratio dell'art. 35 \u00e8 evidente perch\u00e9 si \u00e8 davanti a casi in cui di un giudizio di primo grado vero e proprio non pu\u00f2 parlarsi. A questi due casi va aggiunta l'erronea declaratoria di incompetenza da parte del giudice di primo grado."}
{"id": "843954", "revid": "77594", "url": "https://it.wikipedia.org/wiki?curid=843954", "title": "Torre Mayor", "text": "La Torre Mayor \u00e8 l'edificio pi\u00f9 elevato di Citt\u00e0 del Messico.\nCaratteristiche.\nHa un'altezza di 225\u00a0m all'ultimo piano, 230\u00a0m fino alla sommit\u00e0, 55 piani oltre a 4 piani di parcheggio sotterraneo ed \u00e8 l'edificio pi\u00f9 elevato dell'America Latina. L'edificio \u00e8 dotato di 29 ascensori e di 73.900\u00a0m\u00b2 di spazio per uffici. A causa della sismicit\u00e0 della citt\u00e0 l'edificio \u00e8 dotato anche di 98 ammortizzatori sismici.\nIl grattacielo \u00e8 stato ideato dall'imprenditore canadese Paul Reichmann, mentre il proprietario dell'edificio insieme ad un gruppo di investitori istituzionali \u00e8 George Soros.\nSi trova al numero 505 del Paseo de la Reforma, nello spazio occupato in precedenza dal cinema Chapultepec, e poco distante dal parco di Chapultepec.\nLa costruzione seguita da Reichmann International, \u00e8 iniziata nel 1999 ed \u00e8 terminata alla fine del 2003.\nIl 4 dicembre 2004 \u00e8 stato inaugurato l'osservatorio pubblico al 52\u00ba piano della torre che \u00e8 l'osservatorio pi\u00f9 alto di Citt\u00e0 del Messico superando anche quello della Torre Latinoamericana."}
{"id": "843958", "revid": "56818", "url": "https://it.wikipedia.org/wiki?curid=843958", "title": "Glocalisation", "text": ""}
{"id": "843959", "revid": "7077", "url": "https://it.wikipedia.org/wiki?curid=843959", "title": "Chivalry &amp; Sorcery", "text": ""}
{"id": "843972", "revid": "1318658", "url": "https://it.wikipedia.org/wiki?curid=843972", "title": "Mekn\u00e8s", "text": "Mekn\u00e8s (; in berbero: \u2d4e\u2d3d\u2d4f\u2d30\u2d59, \"Mknas\") \u00e8 una citt\u00e0 del Marocco, capoluogo dell'omonima prefettura ed importante polo economico della regione di F\u00e8s-Mekn\u00e8s.\nMeknes \u00e8 la pi\u00f9 recente delle quattro Citt\u00e0 imperiali e fu la capitale del Marocco sotto il regno di Moulay Ismail ibn Sharif (1672 - 1727), prima che questo onore venisse dato a F\u00e8s fino al 1912, e poi sotto la dominazione francese a Rabat. Deve il suo nome ad una trib\u00f9 berbera chiamata \"Miknasa\" nelle fonti medioevali arabe.\nStoria.\nLa terra su cui la citt\u00e0 fu fondata, e buona parte dei territori circostanti, caddero sotto la dominazione dell'Impero romano nel 117 d.C. La comunit\u00e0 originale da cui Mekn\u00e8s prese vita \u00e8 stata identificata come una casba o fortezza dell'VIII secolo. La trib\u00f9 berbera dei Miknasa vi si stabil\u00ec nel X secolo. Nell'XI secolo, gli Almoravidi costruirono una fortezza intorno alla citt\u00e0, che fu rinforzata dagli Almohadi. I Merinidi vi edificarono la madrasa Bou Inania. Il periodo d'oro della citt\u00e0 fu sicuramente quello in cui venne riconosciuta come capitale, tra la fine del XVII secolo e l'inizio del XVIII secolo, sotto il dominio di Moulay Ismail ibn Sharif in seguito alla sua ascesa al Sultanato del Marocco. Negli anni 1930 fu la sede di una guarnigione della Legione straniera francese.\nLa citt\u00e0 storica (Medina) di Mekn\u00e8s \u00e8 stata inserita nella lista dei patrimoni dell'umanit\u00e0 dell'UNESCO.\nInfrastrutture e trasporti.\nLa citt\u00e0 di Mekn\u00e8s \u00e8 servita da due stazioni ferroviarie: Meknes-Ville e Meknes-Amir Abdelkader (che la collega a Rabat e a F\u00e8s).\nPosizionata a circa 130 km dalla capitale Rabat e a 60\u00a0km da F\u00e8s, \u00e8 raggiunta dall'autostrada A2 che unisce queste due ultime citt\u00e0.\nSociet\u00e0.\nComunit\u00e0 ebraica.\nLa citt\u00e0 \u00e8 stata storicamente sede di una cospicua comunit\u00e0 ebraica, che accolse un vasto gruppo di sefarditi cacciati dalla Spagna nel XV secolo, che, mescolandosi agli ebrei indigeni arabofoni, adottarono dialetti arabi. La comunit\u00e0 contava unit\u00e0 nel 1936, saliti a nel 1951. La comunit\u00e0, incoraggiata da agenti sionisti legati all'Agenzia ebraica e poi dal Mossad, \u00e8 emigrata in massa verso Israele e Francia tra gli anni 1950 e 1960.\nLingue e dialetti.\nA Mekn\u00e8s \u00e8 parlato tradizionalmente un dialetto arabo pre-hilalico, che per\u00f2, a differenza dei dialetti di molte altre citt\u00e0 come F\u00e8s e Rabat, presenta molte affinit\u00e0 con i dialetti hilalici.\nL'immigrazione ha generato la presenza in citt\u00e0 di una cospicua comunit\u00e0 berberofona, componente il 12,3% della popolazione della citt\u00e0."}
{"id": "843974", "revid": "56818", "url": "https://it.wikipedia.org/wiki?curid=843974", "title": "Sistema simpatico", "text": ""}
{"id": "843975", "revid": "56818", "url": "https://it.wikipedia.org/wiki?curid=843975", "title": "Sistema parasimpatico", "text": ""}
{"id": "843976", "revid": "56818", "url": "https://it.wikipedia.org/wiki?curid=843976", "title": "Ortosimpatico", "text": ""}
{"id": "843979", "revid": "1748167", "url": "https://it.wikipedia.org/wiki?curid=843979", "title": "Rai Isoradio", "text": "Rai Isoradio, noto anche come Isoradio, \u00e8 un canale radiofonico attivo 24 ore al giorno, edito dalla Rai che informa gli ascoltatori con notizie di infomobilit\u00e0. Il canale trasmette lungo buona parte della rete autostradale e stradale italiana in isofrequenza in FM 103.3, e anche in alcune citt\u00e0 con frequenza a volte diversa.\nIsoradio identifica anche una delle quattro direzioni della radiofonia Rai, insieme a Radio 1, Radio 2 e Radio 3. Ha sempre speaker presenti in diretta in studio, 24 ore al giorno, 7 giorni su 7.\nLa programmazione viene realizzata e trasmessa da due studi radiofonici nel Centro di produzione Rai di Saxa Rubra in Roma, nella palazzina G2 che \u00e8 prevalentemente dedicata alla Radiofonia, anche se la percentuale riservata a essa \u00e8 in progressiva diminuzione.\nStoria.\nNata il 23 dicembre 1989, con uno studio in Via Asiago 10, presso l'allora Centro di Produzione Radio di Roma, Isoradio si avvale principalmente delle informazioni del CCISS e di Autostrade per l'Italia e Autostrada dei Fiori per le informazioni. All'inizio trasmetteva da Via Asiago 10 in Roma musica e un notiziario sul traffico autostradale ogni 30 minuti. Per i primi anni le notizie furono fornite in stretta collaborazione con Societ\u00e0 Autostrade, dove era stata realizzata la prima \"catena\" FM; successivamente furono impiegate anche notizie di fonte CCISS. Isoradio, fornendo principalmente notizie sulla grande viabilit\u00e0, viene da pi\u00f9 parti accusata di diffondere notizie non tempestive, tuttavia i tempi di trasmissione sono dati dalla tempestivit\u00e0 delle fonti disponibili.\nFino al 21 luglio 2018 era l'unica emittente radiofonica a livello nazionale senza pubblicit\u00e0, ma dal giorno successivo Isoradio trasmette una breve sequenza di spot abbinata al Segnale Orario allo scattare della mezz'ora. La pubblicit\u00e0 sull'emittente era gi\u00e0 stata presente per un periodo tra il 1992 e il 1993. Inserire la pubblicit\u00e0 all'interno della programmazione consente a RAI di aumentare i ricavi, che potrebbero essere reimpiegati per incrementare la copertura del territorio, in modo tale da portarla al 100% dell'intera rete autostradale. Tuttavia, il progetto \u00e8 quasi impossibile da realizzare per gli altissimi costi, dovuti alla situazione di caos elettromagnetico nella banda FM, congelata da una sanatoria che ha trasformato le frequenze occupate abusivamente in concessioni.\nIsoradio \u00e8 stata diretta ininterrottamente da Fabrizio Centamori dal 1989 al 2001. La linea editoriale degli inizi, composta esclusivamente da musica e notiziari, fu gradualmente arricchita tramite collegamenti in diretta con Enti pubblici coinvolti nella gestione del traffico, e ampliando la gamma di notizie fino a farla diventare, col direttore Riccardo Berti, la radio della Protezione Civile e attivare un suo sito web nel 2003. Con Aldo Papa la frequenza dei notiziari continu\u00f2 a crescere fino a farli diventare praticamente continui (specie nelle prime ore della mattinata), o intervallati da un brano di musica leggera.\nAttualmente il palinsesto \u00e8 segnato da due interruzioni pubblicitarie ogni mezz'ora, e da una sequenza di musica interrotta da collegamenti periodici e notizie lette dagli speaker; con Danilo Scarrone sono stati anche inseriti diversi programmi, soggetti per\u00f2 ai continui inserimenti di notizie e collegamenti con Enti.\n\u00c8 in assoluto, a livello nazionale, la radio che trasmette pi\u00f9 notiziari (centinaia ogni giorno) sul traffico.\nDal 1\u00ba aprile 2010, sotto la guida di Aldo Papa, la linea editoriale di Isoradio fu ulteriormente arricchita, sfruttando gli orari di \"stanca\" delle notizie inserendo programmi musicali, culturali e d'informazione, con una particolare attenzione alla musica italiana ed in particolare agli esordienti. Inoltre l'emittente inizi\u00f2 a trasmettere 24 ore su 24; in precedenza trasmetteva dalle ore 5:30 alle 0:30 (solo in caso di esodi, controesodi e situazioni di particolare rilievo il servizio copriva anche le ore notturne). Inizia anche a trasmettere, anche se con riserva sulla veridicit\u00e0, le informazioni sul traffico inviate via SMS dagli ascoltatori al 348\u00a01031010. Dal 16 settembre 2012, come conseguenza dei tagli alla spesa pubblica decisi a fine 2011 dal governo Monti, che tagliarono i contributi al CCISS, Isoradio realizz\u00f2 anche i notiziari di \"Onda Verde\" in onda su Radio 1, Radio 2 e Radio 3 prima realizzati da ACI presso la centrale CCISS; i notiziari TV sono diffusi in diretta durante i TG o dedicati per il web, in media ogni due ore.\nDurante la direzione (ad interim) di Bruno Socillo, si focalizza di nuovo sull'informazione per la mobilit\u00e0, eliminando i programmi di approfondimento informativo e culturale.\nCon la direzione di Danilo Scarrone, Isoradio ha arricchito la sua programmazione con numerosi appuntamenti e rubriche aventi come tema comune la sicurezza stradale estesa anche ai giovanissimi. Inoltre, durante l'anno scolastico, ogni mercoled\u00ec sono ospiti in diretta negli studi gli studenti di scuole medie inferiori e superiori per parlare di educazione stradale. Nel dicembre 2016 la Direzione Canali Radio di Pubblica Utilit\u00e0, che includeva Isoradio, la parte radio e TV del CCISS e l'ex-Filodiffusione, \u00e8 stata sciolta; i due canali della ex-Filodiffusione sono confluiti nei canali digitali radiofonici; la parte ex-CCISS (TV, Onda Verde, data broadcasting, rapporti con gli Enti) \u00e8 confluita nella struttura Rai Pubblica Utilit\u00e0, mentre Isoradio \u00e8 divenuta Direzione autonoma per la sola radiofonia.\nIsoradio era al centro di una ragnatela di competenze istituzionali a causa del carattere territoriale del servizio di mobilit\u00e0. \u00c8 quindi complesso separare le competenze di Isoradio da quelle degli altri enti.\nLa trasmissione radiofonica, fino al 2017 gestita dalla Direzione Canali Radio di Pubblica Utilit\u00e0 che includeva anche Isoradio, \u00e8 stata accorpata a quella televisiva (il televideo) nella struttura Pubblica Utilit\u00e0, che ha incorporato anche l'area web, un tempo gestita dalla consociata RaiNet.\nLa diffusione di Isoradio \u00e8 a cura di Rai Way sul satellite, via FM (nelle tratte dove non \u00e8 a cura del Gestore della strada o Autostrada), sul DTT e sul DAB+.\nSono stati avanzati progetti di \"regionalizzazione\" dell'emittente, poi non concretizzati sia per gli alti costi, sia perch\u00e9 la produzione radiofonica RAI \u00e8 concentrata tutta in Roma: le trasmissioni radiofoniche delle sedi regionali sono infatti gestite dalla produzione televisiva oppure (ad esempio nelle regioni e province autonome, ove la programmazione \u00e8 pi\u00f9 consistente, ai sensi del contratto di servizio Rai) dalle sedi stesse.\nFrequenze e ricezione.\nIl nome deriva dall'essere la prima radio trasmessa in isofrequenza in numerose regioni italiane sulla frequenza di 103,3\u00a0MHz, per consentire a chi viaggia in autostrada di non dover cambiare continuamente frequenza sul radioricevitore, ed \u00e8 l'unica radio FM ricevibile anche nelle gallerie autostradali dotate degli apparati necessari.\nLa tecnica diffusiva in isofrequenza, brevettata dal Centro Ricerche della Rai, implica che Isoradio trasmetta in monofonia e che le zone siano coperte sia da trasmettitori tradizionali \"a monte\" (che coprono vaste aree) sia da trasmettitori \"a raso\" (lungo le autostrade e in galleria). Il sistema \"a raso\" \u00e8 realizzato disponendo una sequenza di antenne FM monodirezionali (l'irradiazione avviene in un verso preferenziale) in modo che la zona di interferenza tra antenne sia ridotta a 100-200 metri, con il lobo principale allineato al percorso autostradale. Per ridurre le interferenze con i trasmettitori esterni, e per seguire il percorso autostradale, le tratte coperte dai singoli trasmettitori sono molto corte, anche 2-3 km mentre l'FM in genere ha raggi di copertura di 30-80\u00a0km. Questo spiega anche perch\u00e9 la copertura pu\u00f2 essere \"a tratti\": nel caso di guasto di un singolo trasmettitore la copertura manca solo in quel tratto. In ogni galleria \u00e8 posto un singolo trasmettitore FM, e se \u00e8 lunga un cavo fessurato per l'irradiazione. Dove \u00e8 possibile, tutti i trasmettitori \"a raso\" sono collegati tramite una dorsale a fibra ottica in modo da inviare direttamente all'amplificatore il segnale gi\u00e0 modulato in FM a 103,3\u00a0MHz, in questo modo si ottiene una buona uniformit\u00e0 di segnale su tutti i sotto-tratti asserviti da quella dorsale.\nVa ricordato che nel 1989, quando \u00e8 nata Isoradio, non esisteva la rete telefonica cellulare, e i costi di realizzazione erano elevatissimi. Con la diffusione ormai capillare di tale rete, Isoradio pu\u00f2 anche essere ascoltata tramite il portale multimediale RaiPlay Radio.\nPer ridurre le interferenze con frequenze non Rai di altri operatori, in alcune tratte e ad alcuni grandi centri urbani sono state assegnate frequenze FM differenti, come Roma (103.5); Milano, Pavia, Lodi, Biella e Vicenza (103.2). A queste si sono aggiunte altre nuove frequenze sulla autostrada A3 Salerno-Reggio Calabria: Lamezia, Vibo Valentia e buona parte della provincia di Reggio Calabria (89.6 - 95.1), Reggio Calabria centrale e Messina (104.2), Latina (95.4); sulla autostrada A25 in Abruzzo tra Cocullo e Sulmona (103.7); sulla autostrada A22 in Trentino a Mori (105.1) e a Rovereto (102.9); Autostrada A1 in Emilia-Romagna e Lombardia tra Piacenza e Lodi (88.2); Autostrada A14 in Emilia-Romagna tra Rimini e Misano Adriatico (103.4); sulla autostrada A19/A20 in Sicilia tra Palermo e Sant'Agata di Militello (98.4).\nLa copertura di Rai Isoradio include pi\u00f9 di 1500\u00a0km di autostrade, comprese 159 gallerie. Tuttavia, in alcune zone, come ad esempio da Roma sino a Palermo, oppure sino ad Agrigento, non si riceve in nessuna delle gallerie presenti e si perde subito il segnale, come lo si perde frequentemente anche sulle montagne della Sila ed altri rilievi dell'appenino centro-meridionale. Sull'autostrada Padova-Venezia-Trieste e Palmanova-Gemona del Friuli Rai IsoRadio non \u00e8 ricevibile mentre da Carnia a Tarvisio la radio \u00e8 fruibile anche nelle gallerie. Rai Isoradio \u00e8 diffusa via satellite Eutelsat Hot Bird e via internet (Windows Media Player, 96 kbit/s) all'interno del proprio sito web. La gestione della rete e la distribuzione del segnale \u00e8 a cura della societ\u00e0 Rai Way e di Autostrade per l'Italia. \u00c8 uno dei canali trasmessi sulla Radio Digitale DAB+ e sul web, dove pu\u00f2 essere ascoltata con una App. Dal 20 gennaio 2011 al 13 settembre 2015 \u00e8 stato disponibile anche sul digitale terrestre nel multiplex RAI Mux 2, salvo poi farne ritorno il 21 settembre successivo. Dal 20 ottobre 2021, in seguito allo spegnimento del Mux 2, il canale non \u00e8 pi\u00f9 disponibile sul digitale terrestre.\nPalinsesto.\nI palinsesti di Isoradio contengono alcuni elementi fissi, che si alternano nel corso di ogni ora di programmazione; \nIl palinsesto dalle 00:30 alle 05:30, dato il basso numero di notizie di traffico, \u00e8 particolarmente orientato agli approfondimenti informativi. Sul sito della radio sono disponibili informazioni sul traffico in tempo reale, da fonte CCISS (sospese dall'ottobre 2018 per aggiornamenti del software) articoli, servizi video e audio nell'area Multimedia.\nConduttori e redattori (al 1\u00ba maggio 2021).\nLa redazione pu\u00f2 essere contattata tramite e-mail: isoradiorai.it, via SMS e Whatsapp al 348 1031010, per posta scrivendo a Isoradio Largo Villy De Luca 4\u00a000188 Roma, per telefono tramite il Centralino RAI di Roma (06-3878.1)\nLe foto della redazione (novembre 2018) sono pubblicate alla pagina http://www.isoradio.rai.it/dl/portali/site/articolo/list/ContentSet-3ee50c77-2d67-40bf-9cab-03c1ec46c6fe.html."}
{"id": "843982", "revid": "125054549", "url": "https://it.wikipedia.org/wiki?curid=843982", "title": "Gli spari sopra (singolo)", "text": "Gli spari sopra \u00e8 un singolo del cantautore italiano Vasco Rossi, pubblicato il 14 dicembre 1992, contenente quattro canzoni.\nQuesto singolo vendette 200.000 copie in tre giorni ed arriva in prima posizione per sei settimane.\nVenne ritirato dal commercio nel breve, a ridosso dell'uscita dell'omonimo album \"Gli spari sopra\".\nIl disco.\n\"Gli spari sopra\" \u00e8 stata scritta da Vasco per il testo, mentre la musica, riarrangiata, \u00e8 stata presa da un brano di tre anni prima del gruppo irlandese An Emotional Fish, \"Celebrate\". Nel brano originale il ritornello recita \"This party's over\", che \u00e8 stato trasformato in \"Gli spari sopra\", vocalmente simile. Il video del brano, girato nello stesso penitenziario dove fu girato \"Fuga da Alcatraz\", venne diretto da Stefano Salvati e fu proiettato in contemporanea in 180 sale cinematografiche.\n\"L'uomo che hai di fronte\" e \"Delusa\" si presentano con una versione differente rispetto a quella dell'album: si tratta di veri e propri arrangiamenti differenti rispetto ai pezzi pubblicati successivamente.\n\"Se \u00e8 vero o no\" \u00e8 un singolo che non \u00e8 comparso nell'album \"Gli spari sopra\", ma \u00e8 stato inserito nella raccolta \"Tracks\" del 2002.\nIl CD \"U.s.u.r.a. Remix\" compare come CD solo nel cofanetto a tiratura limitata e numerata del singolo, il quale comprende il singolo, il CD contenente il remix a opera di U.s.u.r.a., l'album \"Gli spari sopra\", oltre a 12 foto calendario cartonate e il libretto testi."}
{"id": "843987", "revid": "287204", "url": "https://it.wikipedia.org/wiki?curid=843987", "title": "Geografia dell'Arabia Saudita", "text": "L'Arabia Saudita \u00e8 un paese del sud-ovest asiatico, il maggiore della penisola arabica.\nIl paese \u00e8 delimitato a nord da Giordania, Iraq e Kuwait, ad est dal golfo Persico e dal Qatar, a sud-est dagli Emirati Arabi Uniti e dall'Oman, a sud dallo Yemen, a ovest dal mar Rosso.\nL'Arabia Saudita occupa l'80% del territorio della penisola arabica; va per\u00f2 sottolineato che buona parte dei confini con gli Emirati Arabi Uniti, con l'Oman e con lo Yemen, riferiti alle zone desertiche pi\u00f9 remote e disabitate, sono indefiniti, per cui la superficie totale del paese non \u00e8 esprimibile con esattezza.\nCiononostante esistono stime ufficiali del governo saudita secondo le quali il territorio avrebbe un'estensione complessiva di 2.217.949\u00a0km2. Meno dell'1% di questo territorio \u00e8 coltivabile e, a peggiorare il fisiologico squilibrio demografico tra l'interno desertico e le poche oasi o le zone costiere occidentali ed orientali pi\u00f9 urbanizzate, va segnalato un sempre pi\u00f9 marcato flusso migratorio che tende a concentrare tutta la popolazione del paese in pochi grandi centri urbani.\nMorfologia e regioni fisiche.\nLa penisola arabica \u00e8 un massiccio di antica formazione composto da rocce cristalline stabili, la cui orogenesi \u00e8 da collegarsi ai movimenti tettonici relativi tra la placca arabica e quella africana.\nIl movimento della placca arabica verso est determina uno scontro con la placca africana con conseguente innalzamento dei bordi occidentali e meridionali della placca e della penisola arabica. I movimenti tettonici avvengono lungo la grande spaccatura continentale (\"Great Rift\" o \"Rift Valley\") che attraversa tutto il Mar Rosso e prosegue a sud verso la zona dei grandi laghi africani e a nord, secondo le ultime scoperte, fino alle alture del Golan.\nDunque, tutto il bordo occidentale della penisola arabica, dal golfo di Aqaba al golfo di Aden, si presenta montuoso con versanti anche molto ripidi dalla parte del Mar Rosso, mentre verso l'interno si stendono ampi altipiani che digradano verso est, abbassandosi di quota dolcemente, interrotti nella loro continuit\u00e0 da nord a sud da una sorta di corridoio in corrispondenza della Mecca. La regione settentrionale prende il nome di Hijaz (o Hegiaz), quella meridionale di Asir. Il sistema montuoso di Hegiaz presenta vette non superiori ai 2.100 m e una fascia costiera ristrettissima, schiacciata dai pendii montuosi e priva di porti naturali. L'erosione ha segnato questi territori nel corso dei millenni e nella parte orientale si notano numerosi uadi, i tipici valloni originati da alvei di fiumi prosciugati, che tornano a bagnarsi dopo le rarissime precipitazioni che vi hanno luogo e che non permettono uno sfruttamento agricolo dei terreni se non in prossimit\u00e0 delle poche oasi presenti. La pi\u00f9 importante di queste \u00e8 quella di Medina.\nIl massiccio di Asir si eleva fino a 3.000 m. Anche in questo caso la zona costiera \u00e8 piuttosto schiacciata dai pendii delle vicine vette, ma una conformazione pi\u00f9 pianeggiante e un apporto di piogge un po' pi\u00f9 abbondante permettono di sfruttare il terreno a fini agricoli. Le piogge, pi\u00f9 consistenti con l'aumentare dell'altitudine, hanno suggerito la costruzione di terrazzamenti per il massimo sfruttamento di questo suolo, eccezionalmente fertile per la penisola arabica. Il paesaggio che ne deriva ha fatto s\u00ec che il massiccio di Asir sia definito l\"'angolo verde\" dell'Arabia.\nNajd.\nA est delle regioni essenzialmente montuose di Hegiaz e Asir si stende il grande altopiano del Najd (o Neged), che dai circa 1.400 m della parte pi\u00f9 occidentale scende fino a 750 m di quella pi\u00f9 orientale, intervallato da alcune lingue di deserto e solcato da innumerevoli uadi, alcuni dei quali ospitano oasi anche di notevoli dimensioni, come ad esempio nella zona del massiccio del Jabal Tuwaiq. La regione \u00e8 pressoch\u00e9 disabitata; fanno eccezione alcune citt\u00e0 in prossimit\u00e0 delle oasi, come Ha'il che \u00e8 il centro principale.\nArabia settentrionale.\nProcedendo verso nord il paesaggio si fa sempre pi\u00f9 desertico. Dopo numerosi uadi che portano verso l'Iraq si giunge al deserto siriano, molto arido e inospitale. La parte orientale, solcata da pi\u00f9 uadi, presenta ampie zone pianeggianti di altitudine inferiore e con un po' di vegetazione, che si prestano da sempre al pascolo del bestiame. Da segnalare l'Uadi Sirhan che \u00e8 un ampio bacino originato non da un fiume, ma da un vero e proprio mare, e che da secoli \u00e8 un passaggio obbligato per le carovane che dall'area del Mediterraneo vogliano entrare nella penisola.\nArabia orientale.\nA est di al-Dahn\u0101 si stende per 120\u00a0km l'altopiano di al-Summan, quindi si apre l'ampia regione pianeggiante e sabbiosa che porta fino al golfo Persico e che \u00e8 spesso indicata con il nome di al-Hasa. Quest'ultima \u00e8 la pi\u00f9 grande oasi di tutto il paese e rappresenta un sito di grande importanza storica e un'area fertile in un contesto che ha per\u00f2 generalmente caratteristiche diverse. La zona interna ha un paesaggio piatto, i cui caratteri originari sono stati pesantemente trasformati dalle attivit\u00e0 connesse all'estrazione petrolifera, che ha moltiplicato gli insediamenti urbani e industriali. La zona costiera presenta diverse zone paludose e un contorno molto irregolare, mentre per la parte meridionale si unisce al deserto del Rub' al-Khali.\nIl deserto del Rub' al-Khali.\nRub' al-Khali (letteralmente \"il quarto vuoto\") \u00e8 il pi\u00f9 grande deserto di sabbia del mondo, con un'estensione di circa 1000\u00a0km per 500\u00a0km; completamente disabitato, \u00e8 percorso solo marginalmente persino dai beduini. La sua topografia non \u00e8 definibile in maniera esatta, essendo le sue dune gigantesche molto mobili e variabili. La parte pi\u00f9 occidentale ha un'altitudine di circa 600 m s.l.m. e sabbie molto fini e soffici; procedendo verso est la quota si abbassa fino a circa 300 m e il terreno, sempre sabbioso, si fa pi\u00f9 compatto.\nLa sua inaccessibilit\u00e0 \u00e8 alla base della tuttora mancata precisa definizione dei confini meridionali dell'Arabia Saudita.\nIl deserto del Nafud.\nL'altro grande deserto sabbioso del Paese \u00e8 il deserto del Nefud (o Nafud) che si trova nella parte nord-orientale ad un'altitudine di circa 1.000 m, si estende per 74.000\u00a0km\u00b2 ed \u00e8 caratterizzato da dune che raggiungono anche i 100 metri di altezza e dal colore rossastro delle sabbie. \u00c8 anche un interessante sito archeologico ed \u00e8 attraversato dai beduini solo secondo alcuni precisi percorsi mentre per la gran parte risulta inaccessibile.\nIl clima.\nEccezione di parte della regione di Asir, con le citt\u00e0 di Najr\u0101n e di Jizan, il clima \u00e8 desertico. Temperature elevatissime durante il giorno seguite da brusche escursioni termiche notturne e sporadiche piogge. Le grandi differenze di altitudine determinano caratteri climatici differenti da zona a zona. Nelle zone costiere del mar Rosso e del golfo Persico gli eccessi climatici sono mitigati dalla presenza delle masse di acqua marine. Qui si superano di rado i 38\u00b0 ma l'umidit\u00e0 ha spesso valori attorno all'85% e non di rado sfiora il 100%. L'escursione termica giornaliera \u00e8 relativamente modesta e i venti prevalentemente da nord permettono di avere inverni dal clima gradevole e anche estati sopportabili. Nel golfo Persico a seguito di venti meridionali si possono verificare tempeste di sabbia. A fine primavera, inizio estate, lo \"shamal\", un vento da nord-est spazza tutta l'Arabia causando spesso tempeste di sabbia pericolose soprattutto per la riduzione della visibilit\u00e0 che comportano.\nIl Neged, i grandi deserti e la provincia di al-Qasim presentano gli stessi caratteri climatici. Con una temperatura media estiva durante il giorno attorno ai 45\u00a0\u00b0C, con punte oltre i 50\u00a0\u00b0C. In primavera ed autunno la media \u00e8 sui 29\u00a0\u00b0C mentre d'inverno, durante la notte, si va spesso sotto lo zero.\nLa regione di Asir \u00e8 soggetta al regime monsonico dell'oceano Indiano. Da ottobre a marzo cadono circa 300 mm di pioggia. Tutta la costa del mar Rosso ha un regime di piogge abbastanza regolare anche se nel nord l'apporto \u00e8 molto scarso. Nel resto dell'Arabia le precipitazioni si limitano a due/tre acquazzoni all'anno. Non ingannino i dati sull'apporto medio di piogge. Ci sono zone nelle quali non piove per anni e che trovano pochissimi benefici dalle violente e pur abbondanti precipitazioni che vi occorrono occasionalmente."}
{"id": "844000", "revid": "2184720", "url": "https://it.wikipedia.org/wiki?curid=844000", "title": "Basta poco", "text": "Basta poco \u00e8 un singolo del cantautore italiano Vasco Rossi, pubblicato il 19 gennaio 2007, in anteprima sui videofonini di H3G dal giorno precedente. Si tratta del primo caso di canzone pubblicata solo per download digitale, riuscendo a vendere in tre giorni 50.000 copie.\n\u00c8 stato frequentemente trasmesso in radio, raggiungendo la posizione numero 1 dell'airplay.\nDescrizione.\nIl pezzo \u00e8 stato scritto interamente da Vasco. L'immagine che viene utilizzata dall'artista per presentare il singolo \u00e8 quella di un pupazzo in fiamme disegnato dal figlio Luca e poi riadattato in formato digitale. Questo pupazzo, chiamato Piernitro, \u00e8 anche il protagonista del video della canzone insieme ad altri due pupazzi, Caleb e Junior.\nL'11 maggio 2007 Vasco Rossi ha pubblicato il \"Vasco Extended Play\", contenente questo brano, una sua demo e il video. La canzone \u00e8 poi entrata a far parte dell'album \"Il mondo che vorrei\", pubblicato nel 2008.\nVideo musicale.\nLa sceneggiatura del videoclip \u00e8 stata affidata allo scrittore bolognese Enrico Brizzi."}
{"id": "844004", "revid": "117169392", "url": "https://it.wikipedia.org/wiki?curid=844004", "title": "Elezioni regionali in Sicilia del 1976", "text": "Le elezioni per il rinnovo dell'Assemblea Regionale Siciliana si sono volte il 20 giugno 1976 insieme alle elezioni politiche. L'affluenza \u00e8 stata dell'85,9%. La presenza di partiti identici in liste diverse \u00e8 dovuto al fatto che esse sono presentate su base provinciale.\nAl termine di queste elezioni, in cui il PCI fece un grosso salto in avanti mentre l'MSI, dopo l'exploit di cinque anni prima si attestava sopra il 10%, venne confermato nell'incarico di presidente della Regione il democristiano Angelo Bonfiglio, che deteneva l'incarico di governatore dal 1974, alla guida di una coalizione di centro-sinistra con il PSI. Poi fu la volta di Piersanti Mattarella, assassinato dalla mafia nel gennaio 1980, e di Mario D'Acquisto."}
{"id": "844018", "revid": "547034", "url": "https://it.wikipedia.org/wiki?curid=844018", "title": "Sidney Sheldon", "text": "Biografia.\nArrivato a Hollywood nel 1937, inizi\u00f2 a lavorare alla Universal Studios come lettore di manoscritti per $17.00 alla settimana e nel 1941 si arruol\u00f2 nella Air Force durante la Seconda guerra mondiale come pilota.\nRientrato a Hollywood, inizi\u00f2 la sua lunga carriera di successi come sceneggiatore alla MGM e agli Studi Paramount. Nel 1941 scrisse la sua prima sceneggiatura per il film \"A sud di Panama\", per il quale ricevette un compenso di 250 dollari. Nel 1948 vinse l'Oscar alla migliore sceneggiatura originale per \"Vento di primavera\" con Cary Grant e Myrna Loy. Il film vinse anche il Box Office Blue Ribbon Award per la sceneggiatura.\nSheldon fu anche autore di telefilm popolari come \"Cuore e batticuore\" e \"Strega per amore\".\nFilmografia.\nRegia\nSceneggiatura"}
{"id": "844019", "revid": "1543377", "url": "https://it.wikipedia.org/wiki?curid=844019", "title": "Il riscatto di Ender", "text": "Il riscatto di Ender (1986) \u00e8 un romanzo di fantascienza di Orson Scott Card. Si tratta del secondo capitolo del ciclo di Ender (preceduto da \"Il gioco di Ender\" e seguito da \"Ender III - Xenocidio\"). Il libro ha vinto nella categoria di miglior romanzo sia il premio Hugo che il premio Nebula.\nTrama.\nSono passati pi\u00f9 di 3.000 anni da quando Ender riusc\u00ec a portare a termine l'invasione contro gli Scorpioni e stermin\u00f2 la loro razza. Gli esseri umani, sotto la guida della federazione Starway, hanno iniziato la colonizzazione dello spazio e stabilito colonie su un centinaio di mondi. Pur essendo molto limitati negli spostamenti che richiedono anni di tempo soggettivo ma decenni se non centinaia di anni in termini di tempo standard l'umanit\u00e0 \u00e8 riuscita a mantenere una identit\u00e0 politica e culturale grazie all'ansible che permette di comunicare in modo istantaneo a qualsiasi distanza.\nSul pianeta Lusitania \u00e8 stata scoperta la seconda razza senziente dopo gli scorpioni. Si tratta di piccoli esseri all'apparenza molto arretrati chiamati gergalmente \"maiali\". Per evitare ogni possibile contaminazione culturale \u00e8 stato deciso di impiantare sul pianeta solo una piccola colonia che doveva mantenersi quanto pi\u00f9 possibile isolata e iniziare uno studio delle forme di vita native. Gli abitanti di Lusitania sono di origine portoghese e di religione cattolica.\nI primi coloni vengono per\u00f2 attaccati da un virus nativo del pianeta chiamato \"Descolada\" che rischia di sterminare l'intera popolazione e provoca decine e decine di morti. Gli xenobiologi della colonia, marito e moglie, riusciranno infine a trovare una cura ma in ritardo per salvare loro stessi. I due lasciano una figlia molto piccola, Novinha, a cui la perdita dei genitori provoca un forte shock emotivo.\nIl romanzo si apre descrivendo Pipo, lo xenologo incaricato di studiare i maiali e il suo giovane apprendista e figlio Libo. I due hanno stabilito un rapporto molto amichevole con gli alieni che hanno imparato sia la lingua standard, lo Stark, sia il portoghese.\nNovinha intanto cresciuta ma sempre molto asociale decide di diventare la nuova xenobiologa della colonia e di sostenere l'esame. Inizialmente Pipo \u00e8 contrario ma una volta chiarito che la bambina desidera diventare l'araldo dei maiali accetta e le fa sostenere l'esame che Novinha supera.\nInizia cos\u00ec un rapporto molto forte con i due xenologi con cui si ritrova a stretto contatto per il suo lavoro. Un giorno tuttavia mentre la giovane mostrava a Pipo i risultati di alcune sue ricerche sulla \"descolada\" quest'ultimo ha una misteriosa intuizione sui maiali e senza chiarire la cosa va nella foresta a verificare la sua idea. Il suo corpo sar\u00e0 ritrovato poche ore dopo orrendamente mutilato in uno strano rituale.\nNovinha sconvolta e credendo che siano state le sue ricerche la causa della morte di Pipo protegge i dati anche per salvaguardare Libo dal ripetere la strada del padre. Nel contempo richiede l'assistenza di un Araldo dei morti per l'elegia di Pipo.\nAlla richiesta di aiuto risponde Ender che si trova in un pianeta vicino insieme alla sorella. Grazie ai viaggi spaziali per loro sono trascorsi appena 20 anni dagli eventi del primo romanzo. Nessuno conosce la sua vera identit\u00e0, sia Ender sia il primo Araldo dei morti sono considerati ormai figure leggendarie. Ad accompagnare Ender c'\u00e8 il bozzolo della regina degli scorpioni per il quale non ha ancora trovato un pianeta adatto e Jane una sorta di Intelligenza artificiale senziente nata dall'unione di tutti i sistemi informatici dei vari pianeti collegati attraverso l'ancible. Jane si \u00e8 per ora rivelata soltanto a Ender per paura delle reazione degli altri esseri umani.\nIl viaggio dura cinque giorni per Ender ma ben 22 anni in tempo reale. Una volta arrivato trova che la situazione \u00e8 profondamente cambiata. Novinha che ora ha 6 figli ed \u00e8 sposata ad un uomo di nome Marcao, ha ritirato la sua richiesta di avere un araldo dopo appena 5 giorni, Libo \u00e8 appena morto ucciso anch'esso dai maiali e anche Marcao \u00e8 deceduto per una grave malattia genetica congenita. Due dei figli di Novinha hanno richiesto un araldo rispettivamente per Libo e per Marcao.\nEnder cerca subito di prendere contatto con la famiglia di Novinha e conosce i suoi figli. Dopo alcune ricerche e con molta intuizione riesce a scoprire che Marcao era sterile e che il vero padre dei figli di Novinha \u00e8 Libo. Riesce anche a vincere la grande diffidenza dei ragazzi e in un certo senso diventa loro amico nonostante siano tutti emotivamente provati da una madre molto distaccata e da un padre che era sempre violento con lei.\nGrazie a Miro figlio di Novinha e a Ourinda figlia di Libo, gli attuali xenologi della colonia, Ender prende contatto con i maiali e scopre che questi ultimi possono controllare gli alberi trasformandoli in ci\u00f2 che vogliono (armi di legno, bastoni, assi) semplicemente chiedendoglielo. Scopre anche che prima Libo e poi i due ragazzi hanno contravvenuto alle norme che regolano il contatto con i maiali dando loro conoscenze tecniche relative all'agricoltura, alla caccia e alla pastorizia. Hanno fatto questo in quanto non c'era abbastanza cibo per sostenere tutta la comunit\u00e0 dei maiali e non se la sono sentita di abbandonarli a s\u00e9 stessi. Jane si era per\u00f2 gi\u00e0 accorta di tale violazione e fa in modo che la federazione Starways scopra tale situazione. La fondazione reagisce preparando l'evacuazione della colonia e emettendo un mandato di cattura verso gli Xenologi, inoltre inizia la procedura per scaricare dai computer del pianeta tutti i dati degli abitanti.\nUna volta ritornati al villaggio Ender fa la sua elegia per Marcao davanti a tutta la popolazione rivelando tutti i segreti di cui \u00e8 venuto a conoscenza e provocando grande sconvolgimento. Le sue parole hanno per\u00f2 anche un profondo effetto catartico.\nAl termine dell'elegia le manovre della federazione vengono scoperte dai capi della colonia (il sindaco ed il vescovo in particolare) che decidono per\u00f2 di non evacuare il pianeta come ordinatogli diventando di fatto dei ribelli. Miro intanto cercando di scappare nella foresta cerca inutilmente di scavalcare lo speciale recinto che isola il villaggio riportando danni cerebrali.\nEnder a questo punto decide che deve fare un vero e proprio trattato con gli alieni per poter porre le basi ad una convivenza pacifica con Lusitania prima e con tutta la federazione in seguito. Le trattative sono condotte da una femmina in quanto la societ\u00e0 degli alieni \u00e8 di tipo matriarcale. Durante la stesura del trattato viene finalmente svelato interamente il ciclo di vita dei maiali che in sostanza per evolversi nella loro forma fertile devono trasformarsi in alberi con l'aiuto del virus della \"descolada\" che fa quindi parte integrale del loro ciclo di vita cos\u00ec come delle altre forme di vita animali e vegetali del pianeta (ogni specie animale \u00e8 associata ad una specie vegetale e nel pianeta ci sono solo 3 specie di animali e di rispettive piante oltre alla coppia alberi - maiali).\nUna volta steso il trattato questo dovr\u00e0 poi essere accettato anche da tutti gli altri villaggi sparsi per il pianeta. Ender a questo punto libera la regina degli scorpioni sul pianeta che pu\u00f2 finalmente far rivivere la sua specie."}
{"id": "844020", "revid": "1514393", "url": "https://it.wikipedia.org/wiki?curid=844020", "title": "L'Odissea (sceneggiato televisivo)", "text": ""}
{"id": "844024", "revid": "6923", "url": "https://it.wikipedia.org/wiki?curid=844024", "title": "Borislav Cvetkovi\u0107", "text": "Biografia.\nFiglio di Zvonko e fratello minore di Zvjezdan, nacque a Karlovac il 30 settembre 1960.\nCarriera.\nGiocatore.\nClub.\nCresce calcisticamente nel per poi affermarsi nella , con i \"Modri\" esordisce nel 1980 nella massima divisione jugoslava; vince poi il titolo jugoslavo nel 1982. Quattro anni pi\u00f9 tardi passa alla , in cui si afferma anche a livello internazionale: la squadra partecipa infatti alla Coppa dei Campioni arrivando fino ai quarti; \u00e8 qui fermata dal , tuttavia Cvetkovi\u0107 diventa il capocannoniere della manifestazione grazie ai 7 gol segnati.\nDopo un altro titolo conquistato nel 1988 viene ingaggiato dall' di Costantino Rozzi, che \u00e8 inizialmente guidato da Ilario Castagner. Resta nelle Marche per tre anni, i primi due in Serie A, scendendo in campo nella massima divisione italiana per 59 volte e realizzando 13 reti. In questo periodo si guadagna inoltre il soprannome di \"Anguilla di Karlovac\" per la sua abilit\u00e0 a infilarsi nelle difese avversarie.\nLa carriera subisce per\u00f2 un brusco stop nel 1991, quando il calciatore \u00e8 vittima di un grave infortunio che lo tiene fermo per un intero anno solare. In seguito va a giocare in Serie D, prima nella e poi nella , per chiudere definitivamente la carriera nel 1995 tra le file del .\nNazionale.\nCvetkovi\u0107 prende parte al venendo schierato in occasione delle sconfitte contro e . Poco dopo partecipa per\u00f2 alla XXIII Olimpiade, e qui vince la medaglia di bronzo e diventa anche il capocannoniere della manifestazione con 5 reti. In totale indossa la maglia della per 14 volte e segna 2 gol.\nAllenatore.\nDopo il ritiro torna nell'ex-Jugoslavia raccogliendo esperienze, tra le giovanili prima e per la prima squadra, sulla panchina dell'Obili\u0107 e nel 2005-2006 \u00e8 assistente tecnico di Walter Zenga nella Stella Rossa di Belgrado. \u00c8 stato anche vice di Dragomir Okuka sulla panchina della nel 2004.\nSar\u00e0 il vice di Zden\u011bk Zeman alla . Dalla stagione 2009-2010 \u00e8 l'allenatore dell'FK Sopot squadra B della che partecipa alla Prva liga Srbija, il secondo livello."}
{"id": "844026", "revid": "1745361", "url": "https://it.wikipedia.org/wiki?curid=844026", "title": "Meleagridi", "text": "Nella mitologia greca le Meleagridi erano le figlie di Altea e Oineo, sorelle di Meleagro. Quando loro fratello mor\u00ec, Artemide impietosita dal loro dolore le trasform\u00f2 in faraone. La pi\u00f9 nota delle Meleagridi era Melanippe ed altre note sono Eurimede, Motone, Perimede e Polisso.\nDa questa leggenda deriva il nome scientifico di alcune specie di questi uccelli, ad esempio \"Numida meleagris\" e \"Agelastes meleagrides\".\nAnche il nome con cui si identifica la famiglia animale a cui appartiene il tacchino, meleagrididae, si rif\u00e0 al mito delle sfortunate sorelle. In lingua veneta anche oggi i tacchini si chiamano \"Piti\", s.f. \"Pita\" ; s.m \"Pito\" e quindi si rimanda anche a questo arcaico nome per ricordare il mito. \nLa leggenda delle Meleagridi \u00e8 raccontata da Ovidio."}
{"id": "844028", "revid": "729019", "url": "https://it.wikipedia.org/wiki?curid=844028", "title": "Kindjal", "text": "Il kindjal (scritto anche \"kinjhal)\" o kama, conosciuto alternativamente come \"coltello circassiano\", \u00e8 un'arma bianca manesca del tipo spada corta (daga) sviluppata in Circassia. Ha una lama in acciaio massiccia, a doppio taglio, spesso con pi\u00f9 scanalature. La maniglia in s\u00e9 \u00e8 messa in modo che abbia sia una protezione che pomo che si estendono da esso come parte della maniglia. Il nome significa \"il coltello\" nelle lingue turche e in russo. \nI coltelli-pugnali circassiani insieme alla fodera (che caratterizza un'estensione del punto di palla su suo suggerimento) sono di solito incisi estremamente in progetti di oro o di argento e talvolta inserita con certi gemmi o pietre, la manopola \u00e8 di solito fatta fuori da materiali come legno o avorio. La lama kindjal \u00e8 simile in forma a quello del pugnale scozzese.\nI cosacchi hanno adottato questo tipo di coltello-pugnale come loro personale, riconoscendo la sua capacit\u00e0 combattente e la sua buona gestione superiori. \u00c8 stato portato nel loro arsenale a fianco delle \"shashka\". I poeti russi come Alexander Pushkin e Mikhail Lermontov hanno celebrato poemi a questa arma."}
{"id": "844040", "revid": "2184720", "url": "https://it.wikipedia.org/wiki?curid=844040", "title": "La fine del millennio", "text": "La fine del millennio \u00e8 un singolo del cantante italiano Vasco Rossi, pubblicato nel 1999. Il brano che d\u00e0 il titolo al singolo \u00e8 presente in due versioni: una versione \"demo\" e una \"live\", registrata il 14 settembre 1999 a Ros\u00e0 durante il \"Rewind tour\". La canzone era stata presentata come \"prima assoluta\" in un concerto a Palermo, sempre durante il \"Rewind tour\" .\nIl singolo \u00e8 arrivato in prima posizione per otto settimane.\nL'incasso della vendita di questo singolo \u00e8 stato devoluto all'associazione Massimo Riva.\nLa canzone entrer\u00e0 a far parte del doppio album \"Tracks\", pubblicato nel 2002."}
{"id": "844042", "revid": "110157", "url": "https://it.wikipedia.org/wiki?curid=844042", "title": "Abia (Nigeria)", "text": "Abia \u00e8 uno dei 36 Stati della Nigeria, situato a sud. Fu creato nel 1991 da una parte dello Stato di Imo. La capitale \u00e8 Umuahia, ma il centro economico pi\u00f9 importante \u00e8 Aba, mentre Arochukwu \u00e8 la terza citt\u00e0 pi\u00f9 grande.\nSuddivisioni.\nLo stato di Abia \u00e8 suddiviso in diciassette aree a governo locale (\"local government areas\"):"}
{"id": "844044", "revid": "287204", "url": "https://it.wikipedia.org/wiki?curid=844044", "title": "Contea di Lee", "text": "Contea di Lee o Lee County \u00e8 la denominazione delle seguenti contee degli Stati Uniti:"}
{"id": "844046", "revid": "29863", "url": "https://it.wikipedia.org/wiki?curid=844046", "title": "Lee County", "text": ""}
{"id": "844047", "revid": "599013", "url": "https://it.wikipedia.org/wiki?curid=844047", "title": "Rub\u00e9n Douglas", "text": "Giocava nel ruolo di guardia ed \u00e8 alto 1,93 m per 90 kg di peso.\nCarriera.\nNella stagione 2003-04 \u00e8 stato in forza al Panionios in Grecia dove si \u00e8 aggiudicato la classifica dei marcatori.\nHa militato nella stagione 2004-05 nella Fortitudo Bologna, ed \u00e8 risultato fondamentale per la conquista dello scudetto. Suo infatti il tiro allo scadere praticamente in corsa a pochi centesimi di secondo dalla fine della partita (convalidato solo dopo l'instant replay) che fiss\u00f2 il punteggio sul 65-67 contro l'Olimpia Milano proprio al Forum di Assago.\nNella stagione 2005-06 ha giocato per la MBK Dinamo Mosca con cui \u00e8 giunto alla conquista della \"Uleb Cup\" in finale contro l'Aris Salonicco per 73-60. In questa finale Ruben si \u00e8 anche aggiudicato il titolo di \"Most Valuable Player\" della partita.\nPassa nel 2006 al Pamesa Valencia dove gioca fino al 2009 quando, dopo un inizio di stagione non brillante, a febbraio viene tagliato per firmare immediatamente con la Lottomatica Roma."}
{"id": "844050", "revid": "1543377", "url": "https://it.wikipedia.org/wiki?curid=844050", "title": "Monte Cetona", "text": "Il monte Cetona (1.148 metri s.l.m.) \u00e8 un rilievo della Toscana meridionale.\nDescrizione.\nIl monte Cetona svetta all'estremit\u00e0 sud-orientale della provincia di Siena, chiudendo a est la val d'Orcia e separandola dalla val di Chiana. Interessa i comuni di Cetona, San Casciano dei Bagni, Radicofani e Sarteano. Sulle pendici sud-occidentali del monte Cetona si trova la sorgente del fiume Orcia, mentre a valle della montagna, a sud rispetto alla vetta, si trova il lago di San Casciano.\nSono presenti numerosi ripetitori televisivi visto il raggio d'azione che raggiunge le zone di Perugia, Orvieto ed Arezzo. La zona \u00e8 tutelata dall'istituzione di un SIC denominato \"Monte Cetona\" (cod. IT5190012) e che copre una superficie di 1604 ha.\nCroce di vetta.\nSulla cima della montagna sorge una alta croce di vetta metallica, completata nel 1967. La costruzione sostituisce croci di minori dimensioni posizionate negli anni che seguirono la II guerra mondiale. La sua realizzazione venne promossa nel 1965 dalle parrocchie della diocesi di Chiusi, dopo che il vescovo era ritornato in sede alla fine del Concilio Vaticano II. Fu ufficialmente inaugurata il primo ottobre dello stesso anno da Brunetto Bucciarelli-Ducci, presidente della Camera dei Deputati. L'impianto di illuminazione venne acceso a distanza alle ore 21 del 29 giugno 1968 dal papa Paolo VI. La croce \u00e8 larga 10 metri, alta 15 e pesa 62 quintali.\nGeologia.\nSia il versante del monte Cetona che guarda verso la Val d'Orcia che quello rivolto alla Val di Chiana sono ricoperti di sabbie e argille fino ad una quota all'incirca di 800 metri s.l.m.. Pi\u00f9 in su emerge in superficie il substrato roccioso di natura carsica della montagna. Nella sua zona sommitale sono presenti varie doline, e a nord della cima si trovano le \"Grotte del Belvedere\", alcune cavit\u00e0 aperte nel travertino che durante la preistoria furono frequentate dall'uomo.\nAccesso alla vetta.\nLa cima della montagna pu\u00f2 essere raggiunta con vari itinerari escursionistici. Tra questi si possono ricordare la salita da Camporsevoli passando per la Valle Saccaia, prima per strade sterrate e poi per un sentiero che percorre il crinale sud della montagna, e quello che sale da Fonte Vetriana."}
{"id": "844052", "revid": "110157", "url": "https://it.wikipedia.org/wiki?curid=844052", "title": "Adamawa (Nigeria)", "text": "Adamawa \u00e8 uno dei 36 stati della Nigeria, situato a nord-est con capitale Yola. Fu creato nel 1991 da parte dello Stato di Gongola.\nSuddivisioni.\nLo stato di Adamawa \u00e8 suddiviso in ventuno aree a governo locale (\"local government areas\"):"}
{"id": "844056", "revid": "80598", "url": "https://it.wikipedia.org/wiki?curid=844056", "title": "Non l'hai mica capito/Asilo &quot;Republic&quot;", "text": "Non l'hai mica capito/Asilo \"Republic\" \u00e8 un singolo del cantautore italiano Vasco Rossi, pubblicato nel 1980 dalla Targa come unici estratti dall'album \"Colpa d'Alfredo\".\nI brani.\nEntrambe le canzoni sono scritte, sia per il testo che per la musica, dallo stesso artista.\nNon l'hai mica capito.\nLa nuova casa discografica del cantante, la Targa di Mario Rapallo, decise di pubblicare come 45 giri la canzone che era la pi\u00f9 orecchiabile dell'album, ed infatti \"Non l'hai mica capito\" \u00e8 una delle prime canzoni che ottiene un passaggio televisivo.\nAsilo \"Republic\".\nRispetto al brano sul lato A, \u00e8 una canzone molto pi\u00f9 rock. Come ha dichiarato lo stesso autore il titolo \u00e8 un riferimento a \"Banana Republic\" di Lucio Dalla e Francesco De Gregori, in quanto il testo descriveva una metafora dell'Italia di quegli anni come (secondo l'autore) nella canzone dei due colleghi.\nTracce.\nTesti e musiche di Vasco Rossi."}
{"id": "844058", "revid": "6923", "url": "https://it.wikipedia.org/wiki?curid=844058", "title": "I-mate", "text": "i-mate \u00e8 stata una societ\u00e0 che vendeva dispositivi palmari con il sistema operativo Windows Mobile a bordo. L'hardware era prodotto da HTC e rimarchiato da i-mate. Il gruppo fu lanciato dall'amministratore delegato James Andrew Morrison che ide\u00f2 il primo palmare-telefono O2 xda a Glasgow, in Scozia.\nLa sede era a Dubai e operava nel Regno Unito, in Italia, Armenia, Australia, India, Stati Uniti e Sudafrica.\nIl 16 settembre 2009 \u00e8 stata resa nota la notizia che i-mate avrebbe chiuso e comunicava a tutti i dipendenti di prendere un congedo di durata indeterminata."}
{"id": "844069", "revid": "767487", "url": "https://it.wikipedia.org/wiki?curid=844069", "title": "Una citt\u00e0 galleggiante", "text": "Una citt\u00e0 galleggiante (\"Une ville flottante\") \u00e8 un romanzo di Jules Verne, pubblicato nel 1871. \nIl romanzo \u00e8 la cronaca di una traversata dell'Atlantico compiuta a bordo di un'enorme nave passeggeri, il \"Great Eastern\" (realmente esistito), che precorre i transatlantici. A bordo c'\u00e8 una vera e propria societ\u00e0, con i suoi personaggi, le loro disavventure, le loro tragedie, i loro amori e gli scioglimenti drammatici. Il narratore \u00e8 uno di questi passeggeri."}
{"id": "844077", "revid": "1522738", "url": "https://it.wikipedia.org/wiki?curid=844077", "title": "Akwa Ibom", "text": "Akwa Ibom \u00e8 uno dei 36 Stati della Nigeria, situato a sud-est e con capitale Uyo. Fu creato nel 1987 da una parte dello Stato di Cross River, riunificando le divisioni di Uyo, Ikot Ekpene, Eket e Abak della vecchia provincia di Calabar.\nOltre alla capitale, le principali citt\u00e0 sono:\nSuddivisioni.\nAkwa Ibom \u00e8 suddivisa in trentuno aree a governo locale (l\"ocal government area\"):"}
{"id": "844078", "revid": "767487", "url": "https://it.wikipedia.org/wiki?curid=844078", "title": "Zlat\u00e9", "text": "Zlat\u00e9 (in ungherese \"Aranypataka\", in tedesco \"Goldbach bei Mackur\" o \"Kunstel im der Nieder\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio viene citato per la prima volta nel 1355 quando il re Luigi I d'Ungheria lo fece oggetto di una donazione a Mikul\u00e1\u0161, castellano di Makovica. Nel 1474, con l'estinzione dei signori di Smilno-Makovica, il re Sigismondo d'Ungheria don\u00f2 il villaggio alla citt\u00e0 di Bardejov."}
{"id": "844079", "revid": "287204", "url": "https://it.wikipedia.org/wiki?curid=844079", "title": "Contea di Lee (Alabama)", "text": "La contea di Lee, in inglese Lee County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 115.092 abitanti. Il capoluogo di contea \u00e8 Opelika. Il nome le \u00e8 stato dato in onore al generale Robert Edward Lee, comandante dell'esercito degli Stati Confederati d'America. Fa parte dell'area metropolitana di Auburn.\nGeografia fisica.\nLa contea si trova nella parte orientale dell'Alabama e confina ad est con la Georgia. Lo United States Census Bureau certifica che l'estensione della contea \u00e8 di 1.594 km\u00b2, di cui 1.577 km\u00b2 composti da terra e i rimanenti 17 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Lee venne costituita il 5 dicembre 1866."}
{"id": "844081", "revid": "2151778", "url": "https://it.wikipedia.org/wiki?curid=844081", "title": "BlackBerry (azienda)", "text": "BlackBerry Limited \u00e8 un'azienda canadese produttrice di dispositivi wireless con sede a Waterloo in Ontario. \u00c8 principalmente conosciuta come la sviluppatrice del terminale BlackBerry. BlackBerry \u00e8 stata fondata da Mike Lazaridis insieme a Jim Balsillie, in passato amministratori delegati dell'azienda (quello attuale \u00e8 John Chen). Il nome dell'azienda \u00e8 stato Research In Motion fino al 30 gennaio 2013, quando ha assunto il nome attuale in occasione del lancio del BlackBerry 10, ma che venne ufficializzato solo il 9 luglio 2013.\nBlackBerry produce in proprio il software per i suoi dispositivi, usando tecnologia C++ e Java oltre allo sviluppo e vendita di componenti integrati per il mondo wireless.\nMercato azionario.\nI titoli della BlackBerry Limited (originariamente \"Research In Motion Limited\") sono stati quotati in borsa a partire dall'11 settembre del 2006 con un valore iniziale di 26,54 dollari, salendo gradualmente fino al 7 novembre del 2007 raggiungendo i 133 dollari, successivamente il titolo fluttua di valore tra i 80 dollari e i 125 dollari dell'agosto 2008, successivamente il titolo fluttuer\u00e0 ripetutamente di valore fino ad arrivare a pochi dollari.\nDopo numerose vicissitudini, il 2012 ha visto l'uscita dei due fondatori, Mike Lazaridis e Jim Balsillie, dalla carica di CEO dell'azienda, che \u00e8 stata affidata a Thorsten Heins. Samsung ha smentito di aver presentato un'offerta per l'acquisizione di BlackBerry, affermando di essere interessata al solo Blackberry Messenger.\nNel 2013 la societ\u00e0 guidata da Thorsten Heins valuta la possibilit\u00e0 di risarcire gli azionisti e ritornare ad essere un'azienda privata.\nNegli anni diverse societ\u00e0 hanno consigliato la vendita dei titoli BlackBerry per via della svalutazione e della situazione in cui si ritrova l'azienda poco ramificata nel mercato e al contempo altre hanno comprato tali azioni.\nRiconoscimenti.\nNel novembre del 2011 la BlackBerry riceve il premio \"Global Impact\", per il suo ruolo critico nella risposta alle emergenze di Haiti, il premio \u00e8 stato conferito dall'organizzazione umanitaria mondiale no-profit \"International Medical Corps\"."}
{"id": "844082", "revid": "125742859", "url": "https://it.wikipedia.org/wiki?curid=844082", "title": "Samaria", "text": "La Samaria (ebraico: \u05d4\u05e9\u05d5\u05de\u05e8\u05d5\u05df, \"ha-Shomron\"; arabo: \u0627\u0644\u0633\u0627\u0645\u0631\u0629, \"as-S\u0101mira\"; greco: \u03a3\u03b1\u03bc\u03b1\u03c1\u03b5\u03af\u03b1, \"Samare\u00eda\") \u00e8 una regione montuosa situata tra la Galilea a nord e la Giudea a sud. La maggior parte della regione si trova nel nord della Cisgiordania.\nIl termine deriva forse da \"sh\u00e2mar\", 'guardare', quindi significa qualcosa di simile a 'prospettiva', 'osservatorio'; ma, leggendo 1Re 16,24, potrebbe derivare da un individuo (o clan) \"Shemer\", da cui Omri acquist\u00f2 il terreno.\nLo stesso nome \u00e8 riferito alla maggiore citt\u00e0 samaritana e capitale del regno di Israele durante la secessione in due regni.\nStoria.\nRegno di Israele.\nShomron (Samaria) \u00e8 letteralmente un \"punto di osservazione\" o una\" torre di guardia\". Al centro delle montagne di Israele, a pochi chilometri da Sichem, c'\u00e8 la \"collina di Someron\", una montagna isolata. \u00c8 una collina slanciata, con pareti scoscese ma accessibili e un altopiano alla sua sommit\u00e0.\nSecondo la Bibbia, Omri, il re di Israele, acquist\u00f2 questa montagna da Shemer per due talenti d'argento, e costru\u00ec sulla sommit\u00e0 a cui diede il nome di \"Someron\", o Samaria, come nuova capitale del suo regno al posto di Tirzah (1 Re 16,24). Come suoi possedimenti, godevano di numerosi privilegi. Omri stabil\u00ec qui la sua residenza negli ultimi sei anni del suo regno.\nCome conseguenza di una guerra persa contro la Siria, sembra che Omri dovesse essere costretto a garantire ai siriani il diritto di \"costruire strade in Samaria\", per esempio permettendo ai mercanti siriani di mantenere i loro commerci con la capitale israelita. Questo implicava la presenza di una considerevole presenza di popolazione di origine siriana.\nSamaria fu frequentemente assediata. Sempre secondo la narrazione biblica, ai tempi di Acab, Ben-Adad II si mosse con trentadue re, ma fu difesa con molto spargimento di sangue (1Re 20,1-21). Un secondo tentativo fu fatto l'anno successivo ma fu ancora completamente sconfitto, e fu costretto ad arrendersi ad Acab (1Re 20,28-34), il cui esercito, paragonato a quello di Ben-Adad, non era se non un \"gregge di capre\".\nAi tempi di Joram, Ben-Adad assedi\u00f2 ancora Samaria. Quando la vittoria sembrava a portata di mano, ruppero l'assedio, allarmati da un misterioso rumore di carri e cavalli e di un grande esercito, e fuggirono, lasciando il loro campo con tutto quello che c'era. Gli abitanti affamati della citt\u00e0 ricevettero le spoglie del campo siriano; e avvenne che, come predetto da Eliseo, che \"una misura di farina coster\u00e0 un siclo, e due misure di orzo per un siclo, alla porta di Samaria\" (2Re 7,1-20).\nSalmanassar V invase Israele ai tempi di Osea, e lo ridusse a vassallo. Pose assedio a Samaria (723 a.C.), che resistette per tre anni, e alla fine fu occupata da Sargon II, che complet\u00f2 le conquiste di Salmanassar (2Re 18,9-12; 17,3) e deport\u00f2 molte trib\u00f9 in cattivit\u00e0. Leggi Dieci trib\u00f9 perdute d'Israele.\nSamaria fu stabilita come capitale del Regno di Israele durante il regno di Omri intorno all'884 a.C. Prima del periodo omride il sito sembra essere stato il centro di un'estesa area con produzione di olio e vino, che potrebbe essere il motivo della sua scelta come nuova capitale.\nIl sito fu esplorato da due spedizioni archeologiche. La prima fu la spedizione Harvard, inizialmente diretta da G. Schumacher nel 1908 e poi da George Reisner nel 1909 e 1910, con il supporto degli architetti C.S. Fisher e D.G. Lyon. La seconda spedizione \u00e8 invece conosciuta come \u2018Spedizione Comune\", un'unione di 5 istituzioni dirette da J.W. Crowfoot tra il 1931 e il 1935, con il supporto di K. Kenyon, E.L. Sukenik e G.M. Crowfoot. Le principali istituzioni furono la Scuola britannica di Archeologia a Gerusalemme, il Palestine Exploration Fund e l'Universit\u00e0 Ebraica di Gerusalemme. Nel 1960 piccoli scavi proseguirono diretti da F. Zayadine insieme con il Dipartimento di Antichit\u00e0 della Giordania.\nLa citt\u00e0 fu costruita sulla sommit\u00e0 di una collina rocciosa, e le fondamenta delle costruzioni monumentali dell'ultimo periodo spesso poggiano direttamente sugli strati pi\u00f9 antichi di roccia, che non si trovano molto in profondit\u00e0.\nIn tempi recenti il sito \u00e8 stato utilizzato come terreno coltivabile dai contadini moderni della vicina Sebaste, e questo a significare che molte delle aree scavate sono state ricoperte e ripristinate all'uso agricolo. Questi due fattori hanno impedito gli scavi e un'analisi pi\u00f9 approfondita dei resti.\nI resti pi\u00f9 antichi consistono di insediamenti scavati nella roccia, inizialmente datati al Bronzo antico da Kenyon; questi sono stati recentemente riesaminati, prima da Stager e poi da Franklin, e ora sono accettati come resti della lavorazione dell'olio e del vino dell'Et\u00e0 del ferro.\nDall'invasione Assira al periodo ellenico.\nDurante il regno dell'ultimo re del regno del nord Osea (2Re 10), gli Assiri invasero la Samaria nel 722/721 a.C. (inizialmente sotto Salmanassar V e poi sotto Sargon II) e stabilirono il controllo completo sulla capitale e sul resto del regno settentrionale. Resti di frammenti di una stele con un'iscrizione assira attribuita a Sargon II fu trovata sulle pendici orientali dell'acropoli testimoniano la loro presenza. Inoltre, in base alle iscrizioni del palazzo di Sargon a Khorsabad, gli abitanti di Samaria furono deportati in Assiria. I resti di un muro portante nella Sala 5 del palazzo di Sargon mostrano Samaria e la sua sconfitta. I nuovi abitanti furono portati li (da Cuta e dall'area siro-mesopotama, 2Re 17,24) e formarono una nuova popolazione samaritana, conosciuta come Cuthim. La citt\u00e0 e le terre vicine vennero chiamate Samerina e furono poste sotto un governatore Assiro. Rimangono solo pochi resti del periodo successivo a quello babilonese e si riferiscono solo al periodo persiano, alla met\u00e0 del V secolo, in cui la citt\u00e0 riprese la sua importanza. Le tensioni fra la famiglia regnante di Sanballat e quella di Gerusalemme sotto il governo di Neemia sono documentati nella Bibbia.\nSamaria divenne una citt\u00e0 ellenistica nel 332 a.C. e migliaia di soldati macedoni furono inviati per sedare una rivolta dei samaritani. Tre torri circolari del diametro di 13 metri risalenti a quel periodo sono state scavate (le prime due da Harvard che le attribu\u00ec al periodo israelita) e un successivo, maestoso, muro di fortificazione con le torri quadrate. Queste fortificazioni furono demolite durante la distruzione della citt\u00e0 da Giovanni Ircano I nel 108 a.C. Le tracce della distruzione causata da Ircano sono state trovate dagli archeologi, ma la citt\u00e0 fu ricostruita sotto Alessandro Ianneo.\nDominio romano.\nGneo Pompeo Magno, al termine della vittoriosa terza guerra mitridatica e di quella giudaica, cre\u00f2 la nuova provincia di Siria nel 63 a.C., partendo dalla regione della Celesiria. Della Giudea fece un regno cliente o protettorato romano. Ricostru\u00ec Gadara, che era stata distrutta dai Giudei. Proclam\u00f2 libere dai Giudei le citt\u00e0 di \"Ippo\", Scitopoli, Pella, Samaria, Iamnia, \"Marisa\", \"Azoto\", Aretusa, Gaza, Ioppe, \"Dora\" e Torre di Stratone, per poi aggregarle alla nuova provincia di Siria, a cui diede come governatore Emilio Scauro con due legioni.\nDopo questi fatti Pompeo pot\u00e9 tornare in Siria, poi in Cilicia e poi nel Ponto, portando con s\u00e9 Aristobulo II e preparandosi, dopo un'efficace riorganizzazione del limes orientale romano a un rientro in Italia.\nNel 30 a.C. l'imperatore Augusto assegn\u00f2 la citt\u00e0 a Erode il Grande, che le cambi\u00f2 il nome in Sebaste in onore di Augusto (gr. Sebastos = Augusto). I resti rilevanti di questo periodo sono: l'Augusteum, consistente in un tempio e in un grande cortile costruito sopra il palazzo omride in cima all'acropoli; una porta della citt\u00e0 e una strada colonnata che la attraversa da est a ovest; un teatro nella parte nord-est dell'acropoli; un tempio dedicato a Core nella terrazza settentrionale dell'acropoli, e uno stadio nella parte nord-orientale della sottostante vallata. A est dell'acropoli e in una zona che oggi collega la citt\u00e0 antica con il moderno villaggio di Sebaste si trova il foro fiancheggiato a ovest da una basilica parzialmente scavata. L'acqua per la Sebaste romana veniva rifornita da un acquedotto sotterraneo che la portava nell'area del foro da una sorgente orientale. La citt\u00e0 era circondata da una cinta muraria lunga quasi 4 chilometri, con torrette che collegavano il nord con l'occidente. Alcuni mausolei con sarcofagi decorati sono stati trovati nell'area del moderno villaggio e nelle zone attigue.\nDopo Erode.\nAlla morte di Erode il Grande, avvenuta nel 4 a.C., il suo regno fu suddiviso da Augusto seguendo in linea di massima le volont\u00e0 del defunto sovrano. Ad Archelao furono affidate Giudea, Idumea e Samaria; Antipa ottenne Galilea e Perea; a Filippo (II) andarono Batanea, Traconitide, Auranitide e Gaulantide; Salome, sorella di Erode, ottenne alcune citt\u00e0 (Jabneh, Azotas, Phaesalis e Askalon) e le relative rendite.\nIl Nuovo Testamento menziona Samaria in Luca nel corso della guarigione miracolosa di dieci lebbrosi, che avviene nelle vicinanze della Samaria e della Galilea. Giovanni registra l'incontro di Ges\u00f9 al pozzo di Giacobbe con la donna di Sichar, nel quale Egli si dichiara di essere il Messia. Negli Atti degli Apostoli si racconta che Filippo raggiunse la citt\u00e0 di Samaria e vi predic\u00f2 la nascita di Ges\u00f9. Al tempo di Ges\u00f9, \"Syria Iudaea\" dei romani fu divisa in tre province, Giudea, Samaria e Galilea. Samaria occupava il centro della \"Syria Iudaea\"\nNel 41, l'imperatore Claudio concede a Erode Agrippa I la Giudea e la Samaria, e nomina suo fratello Erode tetrarca di Calcide. Tre anni pi\u00f9 tardi, nel 44, alla morte di Erode Agrippa I, Claudio decise di riportare Giudea e Samaria sotto diretto controllo romano, nominando un \"procurator Augusti\", Cuspio Fado, a governarla. Al fratello di Agrippa I, Erode di Calcide, \u00e8 affidato il controllo del Tempio di Gerusalemme e la nomina del Sommo sacerdote.\nIn seguito, durante il periodo imperiale romano la \"Syria Iudaea\" fu poi rinominata in \"Syria Palaestina\" nel 135, in seguito alla terza guerra giudaica. Nel Talmud, Samaria \u00e8 chiamata il \"paese di Cuthim\".\nLa citt\u00e0 di Samaria fu ricostruita inalterata nel secondo secolo d.C. da Settimio Severo quando la citt\u00e0 fu stabilita colonia. Samaria \u00e8 stata associata con Giovanni il Battista, il cui corpo si crede sia sepolto qui. Una piccola basilica, costruita all'inizio del quinto secolo, fu scavata nella parte sud dell'acropoli. La chiesa fu edificata vicino al sepolcro nel quale i discepoli avrebbero portato i resti e la testa di Giovanni il Battista, dopo la decollazione ordinata da re Erode. Un monastero fu aggiunto in una data successiva. Nel dodicesimo secolo d.C. una cattedrale latina dedicata anche lei a Giovanni il Battista, fu costruita nella parte orientale del foro romano e presentava degli elementi della cinta muraria del periodo romana. Successivamente fu trasformata in una moschea.\nTerritorio.\nQuesta la descrizione che ne fa Giuseppe Flavio al tempo di Nerone:\nA nord la Samaria confina con la valle di Esdrelon; a est con il fiume Giordano; nord-ovest con il Monte Carmelo e a ovest la pianura di Sharon; a sud con la Giudea (monti di Gerusalemme). Le montagne samaritane non sono molto alte, raramente raggiungono gli 800 metri di altezza. Il clima di questa regione \u00e8 pi\u00f9 ospitale rispetto a quello della Giudea.\nControllo politico attuale.\nLa storia della Samaria dell'era moderna ha inizio quando il territorio della Samaria, ufficialmente appartenente all'Impero ottomano, viene affidato al Regno Unito per essere amministrato in seguito alla Prima Guerra mondiale dal Mandato britannico della Palestina, dalla Societ\u00e0 delle Nazioni. La regione della Samaria era parte del territorio riservato dal Piano di spartizione del 1947 (Risoluzione 181 dell'Assemblea Generale dell'ONU) per uno stato Arabo, spartizione rifiutata dai paesi arabi. Come risultato della Guerra arabo-israeliana del 1948, fu occupata dalla Giordania.\nLa Samaria fu presa alla Giordania da Israele durante la Guerra dei sei giorni nel 1967, ed \u00e8 da allora, come il resto della Cisgiordania un territorio controllo israeliano. La Giordania ritir\u00f2 le sue rivendicazioni sulla Cisgiordania, inclusa la Samaria, solo nel 1988, concedendone la sovranit\u00e0 all'OLP (Organizzazione per la Liberazione della Palestina), posizione pi\u00f9 tardi confermata con il trattato di pace israelo-giordano nel 1993. Negli accordi di Oslo del 1994, la responsabilit\u00e0 dell'amministrazione su alcuni territorio della Samaria (Aree 'A' e 'B') furono trasferiti da Israele all'Autorit\u00e0 Palestinese.\nIsraele \u00e8 stata criticata per la politica di instaurazione di insediamenti in Samaria. Le Nazioni Unite, con la risoluzione 242, hanno chiesto il ritiro di Israele dai territori."}
{"id": "844083", "revid": "767487", "url": "https://it.wikipedia.org/wiki?curid=844083", "title": "Unione Sportiva Lecce 1992-1993", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1992-1993.\nL'annata si concluse con la promozione della squadra salentina in Serie A, dopo due anni d'assenza.\nMaglie e sponsor.\nIl fornitore di materiale tecnico per la stagione 1992-1993 \u00e8 stato Asics, mentre lo sponsor di maglia Acqua Toka.\nRosa.\nTrasferimenti durante la stagione 1992-1993.\nArrivi\nDavide Torchia (SPAL) (Ottobre)\nGianni Flamigni (Brescia) (Novembre)\nPartenze\nMassimo Battara (SPAL) (ottobre)\nRoberto Amodio (Taranto) (novembre)\nAntonio Caranante (Piacenza) (novembre)\nWalter Monaco (Giarre) (dicembre)\nGianfranco Cinello (Ternana) (novembre)\nFrancesco La Rosa (Triestina) (novembre)"}
{"id": "844084", "revid": "1305772", "url": "https://it.wikipedia.org/wiki?curid=844084", "title": "Le sette meraviglie del mondo", "text": ""}
{"id": "844087", "revid": "517888", "url": "https://it.wikipedia.org/wiki?curid=844087", "title": "Aeroporto di Reggio Emilia", "text": "L'Aeroporto di Reggio Emilia \u00e8 un aeroporto italiano di terzo livello situato a 1,5\u00a0km a est della citt\u00e0 di Reggio Emilia.\nDal 1997 \u00e8 aperto al traffico commerciale, dopo essere stato la pista di prova per i prototipi delle Officine Meccaniche Reggiane fino alla Seconda guerra mondiale e una pista da diporto nel secondo dopoguerra.\nStoria.\nLe origini.\nIl primo atterraggio di un velivolo a Reggio Emilia avvenne il 27 luglio 1912 nella zona del quartiere Mirabello. L'attuale area dell'aeroporto di Reggio Emilia viene utilizzata dal 1916, in piena guerra mondiale, anno in cui si insedia un ippodromo, le cui strisce erbose vengono utilizzate come piste per il collaudo degli aerei Farman MF.7 e MF.11 costruiti su licenza dalle Officine \"Reggiane\". Con la fine del conflitto il campo d'aviazione fu abbandonato per circa dieci anni, e su di esso si tennero numerose gare di auto, moto e ciclismo.\nCon un DM del 12 novembre 1930 viene deciso di realizzare un aeroporto di fortuna per aerei, e tra il 1931 e 1932 si tennero numerose esibizioni e avvenimenti aviatori che trova attuazione solo dalla met\u00e0 del decennio, quando inizia a essere utilizzato come pista di collaudo per le Officine Reggiane poste nelle immediate vicinanze e acquistate nel 1935 dal Gruppo Caproni. Il primo velivolo di produzione, un bombardiere bimotore Piaggio P.32bis, decoll\u00f2 per la prima volta sulla pista dell'aeroporto il 24 febbraio 1937. Tra il 1938 e il 1939 l'aeroporto fu oggetto di numerosi lavori di ampliamento che videro la costruzione di hangar e uffici, l'ampliamento della pista di volo e la realizzazione di opere di drenaggio. In tale occasione l'aeroporto fu intitolato a un aviatore della prima guerra mondiale, Ferdinando Bonazzi.\nLe Officine Reggiane usarono ampiamente l'aeroporto per i test di collaudo dei numerosi prototipi e velivoli di serie, anche su licenza, che produssero, a partire dal 1937. Sull'aeroporto operarono come collaudatori numerosi piloti di fama come Mario De Bernardi, Pietro Scapinelli, Francesco Agello, Tullio De Prato, Alfonso Caracciolo di Fiorino, Mario Gamna. e Silvio Casarotto.\nLa seconda guerra mondiale.\nDurante il conflitto l'aeroporto svolse una molteplice funzione: oltre che come pista di collaudo viene utilizzato per l'addestramento dei piloti.\nDal settembre 1942 inizia ad avere utilizzi di combattimento, seppur senza continuit\u00e0, da parte della Regia Aeronautica, prima con i bombardieri CANT Z.1007Bis Alcione, poi con aerei da caccia.\nAll'8 settembre 1943 vi operava il 14\u00ba Gruppo C (Complementare) (XIV Gruppo) sui Caproni Ca.313.\nIn particolare dopo l'armistizio si insedia lo Jagdgeschwader 52 (JG 53) della Luftwaffe equipaggiato con i caccia Messerschmitt Bf 109, e dall'aprile 1944 le tre squadriglie del 1\u00ba Gruppo caccia \"Asso di bastoni\" dell'Aeronautica Nazionale Repubblicana, comandato dal maggiore Adriano Visconti. Tale gruppo utilizzava una quarantina di caccia Aermacchi C.205 Veltro e Fiat G.55 Centauro e aveva il compito di proteggere le Officine Reggiane della incursioni dei bombardieri alleati. Le continue incursioni dei caccia dell'U.S.A.A.F. di base a Pontedera, che decimarono il reparto, portarono all'abbandono dell'aeroporto a partire dal mese di giugno.\nL'aeroporto viene quindi messo fuori uso dall'esercito tedesco nel settembre 1944, nel timore di un possibile sfondamento della Linea Gotica da parte degli Alleati.\nDal dopoguerra ai giorni nostri.\nNel 1946 iniziarono i lavori di bonifica della sede aeroportuale per consentire la ripresa dell'attivit\u00e0 di volo, e fu fondato anche l'Aeroclub di Reggio Emilia. Il ricostruito aeroporto, con la cessazione dell'attivit\u00e0 aeronautica delle Officine Reggiane fu adibito ad attivit\u00e0 essenzialmente diportistiche. Il 21 ottobre 1969 per volont\u00e0 degli Enti Locali fu costituita la Societ\u00e0 Aeroporto, ma fu solo nel 1995 che la sede della societ\u00e0 fu trasferita a Campovolo per la gestione dell'attivit\u00e0 commerciale.\nDal 19 maggio 1997 \u00e8 stato aperto al traffico commerciale, sebbene non presenti tratte di rilievo. A causa di ci\u00f2, si trova periodicamente al centro di polemiche: , l'aeroporto non \u00e8 mai riuscito ad acquisire un peso rilevante nella rete infrastrutturale.\nNel maggio 2007, il Comune di Reggio Emilia ha dapprima deciso di porre in liquidazione la societ\u00e0 che lo gestisce. In seguito si \u00e8 invece fatta strada l'ipotesi della privatizzazione. Nel giugno 2008 la societ\u00e0 gestitrice dell'aeroporto ha quindi indetto un bando per la scelta di un socio privato, finalizzato a fare acquisire le quote societarie in mano a enti pubblici. \nNel 2022 lo scalo ha subito diversi interventi di riqualificazione e messa in sicurezza degli edifici.\nAttivit\u00e0 presenti in aeroporto.\nSono presenti due scuole di volo: L'aeroclub Reggio Emilia per i velivoli di aviazione generale e la Top Gun Flying School per il volo da diporto sportivo.\n\u00c8 inoltre presente un centro di manutenzione Leonardo Helicopters\nLa ditta Volafenice invece si occupa di restauro di ex aeromobili militari come il Bac Jet Provost e e l'Aermacchi MB-326\nKermesse e concerti.\nL'aeroporto \u00e8 noto \u00e8 per avere ospitato la Festa provinciale de L'Unit\u00e0 di Reggio Emilia, dal 1997 \"FestaReggio\", che si svolse nell'area non operativa dell'aerostazione dal 1981 al 2017, nonch\u00e9 concerti di dimensioni rilevanti tenutisi tra l'adiacente arena concerti e la pista vera e propria dell'area aeroportuale nel caso dei grandi eventi:"}
{"id": "844091", "revid": "123968395", "url": "https://it.wikipedia.org/wiki?curid=844091", "title": "Anambra", "text": "Anambra \u00e8 uno dei 36 stati della Nigeria, situato nel centro-sud della Nigeria con capitale Awka. Ha uno dei livelli di densit\u00e0 abitativa pi\u00f9 alti di tutta la Nigeria."}
{"id": "844093", "revid": "121312409", "url": "https://it.wikipedia.org/wiki?curid=844093", "title": "Lago di San Casciano", "text": "Il lago di San Casciano \u00e8 un bacino lacustre artificiale al confine tra Toscana e Lazio, inoltre si trova poco lontano dall'Umbria.\nSituato ai limiti sud-orientali della provincia di Siena, il lago si estende a sud del monte Cetona, pochi chilometri a sud-ovest di San Casciano dei Bagni, e presenta una forma alquanto irregolare, con la sponda meridionale che segna il confine con il Lazio (provincia di Viterbo).\nIl lago \u00e8 il punto pi\u00f9 a nord del Lazio e della provincia di Viterbo."}
{"id": "844095", "revid": "767487", "url": "https://it.wikipedia.org/wiki?curid=844095", "title": "Zborov (Slovacchia)", "text": "Zborov (in ungherese \"Zbor\u00f3\", in tedesco \"Hochwald in der Nieder\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1355, come possedimento dei signori di Smilno. Nel 1414 pass\u00f2 ai signori di Makovica. \nIl villaggio \u00e8 dominato dai ruderi del castello di \"Makovica\", altrimenti detto \"Zborovsk\u00fd hrad\" (\"Castello di Zborov\") del 1347, patria dell'omonima dinastia, e gravemente danneggiato dalle truppe del comandante Ferenc R\u00e1k\u00f3czi nel 1491-1492. "}
{"id": "844096", "revid": "436907", "url": "https://it.wikipedia.org/wiki?curid=844096", "title": "Gang of Four (gruppo musicale)", "text": "I Gang of Four sono stati un gruppo post punk britannico, formatosi a Leeds nel 1977.\nLa Gang of Four era inizialmente formata dal cantante Jon King, dal chitarrista Andy Gill, dal bassista Dave Allen e dal batterista Hugo Burnham. In attivit\u00e0 dal 1977 al 1984, si sono riformati due volte negli anni novanta con King e Gill. Nel 2004 sono tornati anche Allen e Burnham.\nIl gruppo suona punk rock fortemente influenzato dai generi funk e dub reggae, dedicandosi a temi sociali incentrati sulle difficolt\u00e0 della societ\u00e0 moderna. Il loro primo disco, \"Entertainment!\"giunse alla 490\u00aa posizione della lista dei 500 migliori album secondo Rolling Stone. Gli ultimi lavori dei Gang of Four, \"Songs of the Free\" ed \"Hard,\" li videro pi\u00f9 interessati a sonorit\u00e0 pi\u00f9 contemporanee, quasi vicine alla disco music.\nStoria del gruppo.\nGill e King, autori di buona parte degli album del gruppo, furono fortemente influenzati dal punto di vista filosofico sociale dal pensiero neo-marxista della Scuola di Francoforte, e musicalmente dal crescente affermarsi del genere punk. Inoltre la loro attivit\u00e0 musicale fu profondamente influenzata da un viaggio a New York, finanziato dall'universit\u00e0, dove videro i \"Television\" e i Ramones esibirsi al celebre club CBGB.\nLo stile di Gill s'ispira a Wilko Johnson ed ai Dr. Feelgood. Jon King \u00e8 invece solito ballare sul palco, secondo uno stile difficilmente imitabile. Paul Morley ha descritto la loro musica come \"\"una sorta di funk demente, incredibilmente bianco, ma anche molto oscuro, dovuto all'impegno politico e gli slogan provocatori, quanto pi\u00f9 vicino possibile al meglio del blues e di Jimi Hendrix\".\".\nIl loro primo singolo, \"Damaged Goods\", del 1978 e prodotto dalla Fast Records, giunse al primo posto delle classifiche riservate alla musica indie, spesso trasmessa nei programmi radiofonici di John Peel. Ci\u00f2 indusse il conduttore radiofonico a sostenere sessioni radio, che, grazie a diverse performance dal vivo portarono il gruppo all'attenzione del pubblico internazionale. Successivamente I \"Gang of Four\" parteciparono a concerti di successo in Europa e in Nord America. In seguito firmarono un contratto con la EMI. Con questa nuova etichetta pubblicarono il singolo, \"At Home He's a Tourist\", giunto nel 1979 nelle prime 40 posizioni nella classifica inglese. Invitati ad apparire al programma BBC, \"Top of the Pops\", se ne andarono quando gli fu chiesto di sostituire nel testo di una canzone la parola \"confezioni\" anzich\u00e9 la parola \"gomme\": infatti, la versione originale di \"At Home He's a Tourist\", era troppo sovversiva per quel programma. Cos\u00ec il singolo fu messo al bando dalla BBC, e di conseguenza i Gang of Four persero il sostegno da parte della EMI, che all'epoca iniziava invece a concentrarsi sui Duran Duran. Anche il singolo, \"I Love a Man in a Uniform,\" fu messo al bando dalla BBC, durante la guerra nelle isole Falkland nel 1982.\nIl critico \"Stewart Mason\" ha considerato il singolo, \"Love Like Anthrax\" non solo la loro \"canzone pi\u00f9 famigerata\", ma anche \"\"una canzone unica ed interessante a suo tempo\" . Il brano \u00e8 tra i tanti a rappresentare le prospettive sociali dei Gang of Four: dopo un'intro di chitarra graffiante e in \"feedback\", la sezione ritmica scandisce un ritmo \"funkeggiante,\" dove la chitarra non viene pi\u00f9 suonata. In un canale stereo King canta una \"antitesi post-punk di una canzone d'amore\"\", paragonandosi ad uno scarabeo in trappola paragonando l'amore ad \"\"un caso di antrace, qualcosa che non si pu\u00f2 afferrare.\".\nNello stesso tempo, in un altro canale stereo e un po' meno con forza nel mixaggio, Gill legge un'iscrizione sulla percezione comune dell'amore, e sulla prevalenza di canzoni d'amore nella musica pop: \"L'amore emerge molto spesso come argomento per una canzone, perch\u00e9 molti gruppi realizzano tracce perlopi\u00f9 sull'innamoramento, oppure su come siano felici quando sono innamorati, per cui ci si chiede occasionalmente perch\u00e9 queste band ne parlino per tutto il tempo\".\". La presenza di due parti vocali simultanee sono rappresentano al pi\u00f9 un piccolo disorientamento, soprattutto quando Gill si sofferma sulla sua disamina delle canzoni d'amore, evidenziando alcune parti cantate da Jon King.\nSecondo il critico Paul Morley, \"i Gang of Four mescolano la feroce precisione del blues dei Dr. Feelgood con l'avanguardia del gruppo inglese degli Henry Cow. Evitando intenzionalmente le scontatezze strutturali, la dolcezza melodica e la sdolcinatezza armonica, la loro musica va incontro a buchi scomodi e parentesi aspre\".\nDurante un tour negli Stati Uniti persero Allen, che avrebbe poi fondato i gruppi \"Shriekback\", \"Low Pop Suicide\" e The Elastic Purejoy. Fu subito sostituito da Buster Jones, che per\u00f2 non registr\u00f2 mai lavori con il gruppo), e poi da \"Sara Lee\", in seguito nei \"B-52's\". Un anno dopo, una volta pubblicato l'album \"Songs of the Free,\" anche \"Burnham\" lasci\u00f2 la band,\nCome i Velvet Underground prima di loro, i \"Gang of Four\" influenzarono altri musicisti, molto di pi\u00f9 di quanto suggerito dalle vendite dei loro dischi. Ispirarono in particolare celebri gruppi alternative rock degli anni '80 e '90, anche se pochi di tali artisti ebbero il loro stesso impegno sociale e politico. Michael \"Flea\" Balzary, bassista dei Red Hot Chili Peppers, ha sostenuto che i \"Gang of Four\" hanno molto influenzato i primi lavori del suo gruppo. \"Andy Kellman\", scrivendo su All Music Guide, ha anche affermato che la loro ispirazione \u00e8 presente perfino in molti artisti nu metal e rapcore \"anche se in modo indiretto\" .\nMentre molti musicisti si sono rifatti non poco allo stile punk-funk del gruppo di Leeds, in essi raramente \u00e8 presente la stessa implicazione sociopolitica che caratterizzava invece i testi di \"Jon King.\" Tuttavia alcuni gruppi statunitensi, come i Minutemen e i Fugazi, si sono dimostrati in grado di continuare a portare avanti le tematiche affrontate dal quartetto.\nDi recente la band, ritornata sulle scene, ha riacquistato parte della perduta popolarit\u00e0, dapprima con l'emergere di nuovi gruppi post-punk come i The Rapture, i Liars e i Radio 4, poi con l'ascesa dei Franz Ferdinand e dei Bloc Party, gruppi che hanno recentemente conquistato i favori dei critici della rivista musicale \"NME\". Nel novembre del 2004 \"Burnham, Allen, Gill e King\" sono tornati insieme. Nell'ottobre del 2005 i Gang of Four hanno pubblicato un nuovo album con registrazioni scartate dai dischi \"Entertainment!\", \"Solid Gold\" and \"Songs of the Free\", intitolato, \"Return the Gift\" ed accompagnato da una raccolta di remix. Il 6 maggio 2008 Allen annuncia sul suo blog che lui e Burnham hanno lasciato il gruppo per dedicarsi ad altri progetti.\nIl chitarrista Andy Gill, unico componente originale rimasto in formazione, \u00e8 morto il 1 febbraio 2020.\nIl gruppo si \u00e8 sciolto immediatamente."}
{"id": "844099", "revid": "287204", "url": "https://it.wikipedia.org/wiki?curid=844099", "title": "Contea di Limestone", "text": "Contea di Limestone o Limestone County \u00e8 la denominazione delle seguenti contee degli Stati Uniti:"}
{"id": "844100", "revid": "2149966", "url": "https://it.wikipedia.org/wiki?curid=844100", "title": "So\u010di", "text": "So\u010di ( ; traslitterazione anglosassone: \"Sochi\"; in adigh\u00e8: \"\u0428\u04d9\u044d\u0447\u0430\") \u00e8 una citt\u00e0 della Russia meridionale, situata nel territorio di Krasnodar sulle rive del mar Nero. Fondata nel 1838, ricevette lo \"status\" di citt\u00e0 nel 1896. Conta 424.280 abitanti.\nLa citt\u00e0 \u00e8 nota, in Russia ma anche all'estero, come importante centro di villeggiatura, dato soprattutto il suo contrasto climatico con il resto dell'immenso territorio russo. La citt\u00e0 offre possibilit\u00e0 sia di turismo balneare che, durante l'inverno, di turismo sciistico. Ha acquisito ulteriore notoriet\u00e0 a livello mondiale per aver ospitato la XXII edizione dei Giochi olimpici invernali nel febbraio 2014 e per essere la sede del Gran Premio di Russia, valevole per il campionato mondiale di Formula 1, che si corre a So\u010di a partire dal 2014.\n\u00c8 stata una delle citt\u00e0 che hanno ospitato il campionato mondiale di calcio di , ed \u00e8 la citt\u00e0 di pi\u00f9 lunga dell'intero continente eurasiatico, nonch\u00e8 la seconda al mondo dopo Citt\u00e0 del Messico\nGeografia fisica.\nTerritorio.\nSituata ai piedi del Caucaso, dista pochi chilometri da importanti stazioni sciistiche. Anche per questo motivo, durante la votazione tenutasi a Citt\u00e0 del Guatemala il 4 luglio del 2007, la citt\u00e0 si \u00e8 aggiudicata l'organizzazione dei Giochi olimpici invernali del 2014, battendo durante l'ultima votazione la candidata favorita sudcoreana Pyeongchang.\nL'estesissima municipalit\u00e0 conta numerosi villaggi e cittadine fra cui le pi\u00f9 importanti sono Adler, Loo, Hosta e Krasnaja Poljana.\nClima.\nLa citt\u00e0 di So\u010di gode di un clima pressoch\u00e9 unico nel panorama russo: la bassa latitudine, l'azione mitigante delle acque del Mar Nero e la presenza, immediatamente a nord della citt\u00e0, di una catena montuosa che la ripara dalle correnti settentrionali rendono gli inverni miti e piovosi, con temperature che non pregiudicano la crescita di piante come il t\u00e8 e la vite. A causa delle frequenti infiltrazioni di aria fresca settentrionale, inoltre, le estati non manifestano quei caratteri siccitosi tipici delle estati mediterranee.\nDati climatici:\nStoria.\nNell'area erano presenti insediamenti urbani fin dai tempi della Grecia classica; durante il medioevo ci fu inoltre la creazione di colonie genovesi ad Adler e Kostha. I turchi conquistarono la zona nel Cinquecento e islamizzarono la locale popolazione circassa.\nI russi fondarono l'attuale citt\u00e0 nell'Ottocento, dopo sanguinose guerre con i circassi, e ripopolarono l'area. Lo sviluppo della citt\u00e0 venne favorito enormemente durante gli anni dell'Unione Sovietica. \u00c8 stato tale lo sviluppo turistico della citt\u00e0 che si \u00e8 venuta a creare, nei decenni, una conurbazione costiera che si estende per quasi .\nCultura.\nSo\u010di ha una ricca vita culturale. Alcune delle principali attrazioni sono:\nInfrastrutture e trasporti.\nAereo.\nLa citt\u00e0 \u00e8 servita dall'Aeroporto di So\u010di-Adler, aperto nel 1945 e settimo aeroporto della Russia. Il complesso \u00e8 stato allora aperto per la necessit\u00e0 di trasporto delle persone nelle localit\u00e0 turistiche del Mar Nero.\nNel 2017 il numero annui di passeggeri ha raggiunto i 5.700.000.\nFerrovie.\nSo\u010di effettua i propri trasporti ferroviari con 7 stazioni ferroviarie centrali e pi\u00f9 stazioni ferroviarie secondarie:\nMarittimo.\nLa citt\u00e0 ha due porti marittimi:\nSport.\nSo\u010di \u00e8 stata selezionata per ospitare i XXII Giochi olimpici invernali, le cui gare si sono concentrate nel parco olimpico e nella stazione sciistica di Krasnaja Poljana.\nAttorno al Parco Olimpico \u00e8 stato costruito un circuito automobilistico, che dal 2014 ospita il Gran Premio di Russia di Formula 1. La prima edizione \u00e8 stata vinta da Lewis Hamilton su Mercedes.\nIl suo stadio di calcio ha ospitato alcune partite della Confederations Cup 2017 e del Campionato mondiale di calcio 2018.\nAmministrazione.\nGemellaggi.\nSo\u010di \u00e8 gemellata con le seguenti citt\u00e0:"}
{"id": "844101", "revid": "41241621", "url": "https://it.wikipedia.org/wiki?curid=844101", "title": "Sochi", "text": ""}
{"id": "844102", "revid": "29863", "url": "https://it.wikipedia.org/wiki?curid=844102", "title": "Limestone County", "text": ""}
{"id": "844103", "revid": "124808", "url": "https://it.wikipedia.org/wiki?curid=844103", "title": "Io c'ero, 100% live", "text": ""}
{"id": "844106", "revid": "6990544", "url": "https://it.wikipedia.org/wiki?curid=844106", "title": "Consigli comunali", "text": ""}
{"id": "844108", "revid": "1745361", "url": "https://it.wikipedia.org/wiki?curid=844108", "title": "Arcade (mitologia)", "text": "Arcade () \u00e8 un personaggio della mitologia greca. Fu re ed eponimo dell'Arcadia.\nGenealogia.\nFiglio di Zeus e della ninfa Callisto, ebbe da Leanira (figlia di Amicla) o Meganira o dalla amadriade Crisopelea o dalla driade Erato i figli Afeida, Elato, Azano, Hyperippe (\u1f59\u03c0\u03b5\u03c1\u03af\u03c0\u03c0\u03b7), Diomeneia, Triphylus ed un figlio illegittimo di nome Autolaus (\u0391\u1f50\u03c4\u03cc\u03bb\u03b1\u03bf\u03c2).\nMitologia.\nSuccesse a Nittimo (figlio di Licaone), e come nuovo re introdusse la coltivazione dei campi (che aveva imparato da Trittolemo), insegnando ai sudditi a fare il pane, a filare e a cucire i vestiti. Dopo di lui, la terra precedentemente chiamata \"Pelasgia\" fu chiamata Arcadia, e il suo popolo gli Arcadi.\nDopo la sua morte le sue terre furono divise tra Afeida, Azano ed Elato e come re fu succeduto da quest'ultimo.\nLa sua tomba si trovava a Mantinea vicino ad un altare di Helios, ma le sue ossa furono portate l\u00ec da \"Maenalus\" in obbedienza ad un oracolo.\nCallisto, Arcade e l'Orsa.\nArcade nacque perch\u00e9 Zeus, desideroso di possedere sua madre Callisto, aveva assunto le sembianze di artemide o di Apollo di cui Callisto era ancella, ma per nasconderla da Era aveva trasformato la donna in un'orsa. Era per\u00f2 se ne accorse e chiese ad Artemide di ucciderla e quando Callisto mor\u00ec, Zeus raccolse il bambino (Arcade) per darlo a Maia che lo port\u00f2 in Arcadia (oppure incaric\u00f2 Hermes di salvarlo) mentre la madre si trasform\u00f2 in stella che prese il nome di Orsa (Maggiore).\nIl latino Ovidio aggiunge che Arcade, durante una battuta di caccia non riconobbe sua madre nelle sembianze di un orso e che i suoi compagni scoccarono una freccia che la uccise. Cos\u00ec, il dio del Paradiso (Zeus) li pose entrambi in cielo come costellazioni, che il poeta associa con Callisto nell'Orsa maggiore e Arcade nell'Orsa minore, e di cui scrive che Era fece in modo che non tramontassero mai sotto l'orizzonte."}
{"id": "844109", "revid": "6990574", "url": "https://it.wikipedia.org/wiki?curid=844109", "title": "Piani strategici", "text": ""}
{"id": "844110", "revid": "2036605", "url": "https://it.wikipedia.org/wiki?curid=844110", "title": "Battaglia di Arausio", "text": "La battaglia di Arausio fu combattuta il 6 ottobre 105 a.C. nell'odierna citt\u00e0 francese di Orange, in Provenza, fra le legioni di Roma e le trib\u00f9 nomadi di alcuni popoli germanici, Cimbri e Teutoni, i pi\u00f9 numerosi, accompagnati dagli Ambroni e Tigurini.\nL'esercito romano era comandato dal console Gneo Mallio Massimo, un \"homo novus\", e dal proconsole per la Gallia Quinto Servilio Cepione che era stato console l'anno precedente ed esponente dell'aristocrazia. Questa differenza di \"status\" gener\u00f2 mancanza di coordinazione e dissidi tra il console e il suo subordinato e port\u00f2 a una pesante sconfitta per i Romani, che persero quasi tutti gli effettivi sul campo. Ci\u00f2 apr\u00ec le porte della Gallia Narbonense e dell'Italia ai Teutoni e ai Cimbri; questa sconfitta verr\u00e0 poi vendicata da Gaio Mario nelle successive celebri battaglie contro questi due popoli (battaglia di Aquae Sextiae e battaglia dei Campi Raudii).\nAlla sconfitta di Cepione \u00e8 legata una tradizione semi-leggendaria, che la vorrebbe causata dal suo furto sacrilego dell\"Aurum Tolosanum\" (l\"Oro di Tolosa\"), il presunto bottino proveniente dal santuario di Apollo a Delfi, saccheggiato durante la spedizione celtica in Grecia.\nCicerone nel \"De natura deorum\" cita il modo di dire \"aurum habet Tolosanum\" per intendere quelle disgrazie che derivano dal guadagno tratto in modo empio."}
{"id": "844111", "revid": "767487", "url": "https://it.wikipedia.org/wiki?curid=844111", "title": "Vy\u0161n\u00fd Tvaro\u017eec", "text": "Vy\u0161n\u00fd Tvaro\u017eec (in ungherese \"Fels\u0151tar\u00f3c\", in tedesco \"Oberkasbach\", in ruteno \"Vy\u0161nyj Tvaro\u017eec\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1333 come localit\u00e0 in cui la giustizia veniva amministrata secondo il diritto germanico. Nel 1414 entr\u00f2 a far parte dei possedimenti della signoria di Makovica. Nel XVI secolo, elementi di lingua rutena accorsero a ripopolare il villaggio. Nel XIX secolo pass\u00f2 ai nobili Erd\u00f5dy."}
{"id": "844112", "revid": "46931", "url": "https://it.wikipedia.org/wiki?curid=844112", "title": "Xing\u00fa (fiume)", "text": ""}
{"id": "844118", "revid": "74801", "url": "https://it.wikipedia.org/wiki?curid=844118", "title": "Penza", "text": "Penza () \u00e8 una citt\u00e0 della Russia europea, situata sul fiume Sura, a sudest di Mosca; \u00e8 capoluogo dell'omonima oblast' e, fino al 14 giugno 2006, dell'omonimo distretto (\"rajon\").\nStoria.\nLa citt\u00e0 ha un'origine relativamente recente, risalendo al 1663; il primo nucleo \u00e8 stato, similmente a tantissime altre citt\u00e0 russe, un fortino in una zona di confine tra i vari principati che si sono succeduti nella zona.\nSociet\u00e0.\nEvoluzione demografica.\n\"Fonte: mojgorod.ru\"\nInfrastrutture e trasporti.\nAeroportuali.\nLa citt\u00e0 \u00e8 servita dall'Aeroporto di Penza-Ternovka. Terminal aeroportuale si trova a sud dal centro cittadino. Penza \u00e8 collegata ogni giorno con i voli di linea con gli aeroporti moscoviti Domodedovo e Vnukovo. I voli sono operati dalle compagnie aeree russe Ak Bars Aero, RusLine, Volga-Aviaexpress.\nFerroviarie.\nPenza \u00e8 un importante nodo ferroviario"}
{"id": "844125", "revid": "254059", "url": "https://it.wikipedia.org/wiki?curid=844125", "title": "Contea di Limestone (Alabama)", "text": "La contea di Limestone, in inglese Limestone County, \u00e8 una contea dello Stato dell'Alabama, Stati Uniti. La popolazione al censimento del 2000 era di abitanti. Il capoluogo di contea \u00e8 Athens. Il nome deriva dal Limestone Creek, un fiume locale. Fa parte dell'area metropolitana di Huntsville-Decatur.\nGeografia fisica.\nLa contea si trova nella parte settentrionale dell'Alabama e confina a nord con lo Stato del Tennessee. Lo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Limestone venne costituita il 6 febbraio 1818."}
{"id": "844129", "revid": "4175", "url": "https://it.wikipedia.org/wiki?curid=844129", "title": "Local government area", "text": "Local government area o LGA \u00e8 una suddivisione amministrativa tipica dei Paesi del Commonwealth delle Nazioni."}
{"id": "844130", "revid": "599013", "url": "https://it.wikipedia.org/wiki?curid=844130", "title": "UNIIMOG", "text": "Il Gruppo di Osservatori delle Nazioni Unite in Iran ed Iraq (UNIIMOG dall'inglese \"United Nations Iran-Iraq Military Observer Group\") \u00e8 stata una missione delle Nazioni Unite operante dal 1988 al 1991.\nStoria.\nDurante la guerra tra Iraq ed Iran il Consiglio di Sicurezza richiam\u00f2 pi\u00f9 volte all'ordine i due paesi imponendogli il cessate-il-fuoco; nonostante i vari richiami la cessazione delle ostilit\u00e0 tra i due paesi venne proclamato il 20 agosto 1988\nIl Consiglio di Sicurezza delle Nazioni Unite decise, con la risoluzione 619 del 9 agosto 1988, l'invio nella regione di una missione con il mandato di: creare le condizioni per una tregua duratura tra i due paesi, fare da \u201czona cuscinetto\u201d al confine delle due nazioni, verificare il rispetto del cessate-il-fuoco tra le parti, agevolare il ritorno delle truppe nel proprio territorio, fare rispettare la linea di confine pre-bellica tra i due stati, aprire negoziati per lo scambio di prigionieri.\nLa missione raggiunse la regione durante il settembre dello stesso anno, i quartier generalivennero fissati a Bagdad e a Teheran.\nIl contingente era composto da circa 400 militari, il numero del contingente rimase poi pressoch\u00e9 immutato per tutta la durata della missione.\nLa missione si concluse nel febbraio 1991 con il raggiungimento di tutti gli obbiettivi eccetto il negoziato per lo scambio di prigionieri che fall\u00ec; i comandanti della missione furono: il generale Slavko Jovic (Jugoslavia) dal settembre 1990 al novembre 1990, e il Generale di Brigata Anam Khan (Bangladesh) dal novembre 1990 \u2013 febbraio 1991.\nI paesi che contribuirono al personale militare furono Argentina, Australia, Austria, Bangladesh, Canada, Danimarca, Finlandia, Ghana, Ungheria, India, Indonesia, Irlanda, Italia, Kenya, Malaysia, Nuova Zelanda, Nigeria, Norvegia, Per\u00f9, Polonia, Senegal, Svezia, Turchia, Uruguay, Jugoslavia e Zambia.\nIl costo generale della missione fu di 177 milioni di dollari.\nLa partecipazione italiana.\nL'Italia prese parte alla missione con un contingente di Ufficiali Osservatori (mediamente 12), tutti provenienti dall'Esercito Italiano, con il grado da Capitano a Tenente Colonnello.\nCollegamenti esterni.\nSito della missione"}
{"id": "844136", "revid": "767487", "url": "https://it.wikipedia.org/wiki?curid=844136", "title": "Vy\u0161n\u00fd Kru\u010dov", "text": "Vy\u0161n\u00fd Kru\u010dov (in ungherese \"Krucs\u00f3\", in tedesco \"Oberkrausenhau\", in ruteno \"Rus'kyj Kru\u010div\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio compare in documenti antichi per la prima volta nel 1391. All'epoca apparteneva ai feudatari Cudar, dai quali poi pass\u00f2 ai Rozgonyi e quindi alla signoria di \u010ci\u010dava. Nel 1414 entr\u00f2 a far parte dei possedimenti della rocca di Makovica. Nel XIX secolo pass\u00f2 ai nobili Dessewffy."}
{"id": "844137", "revid": "228587", "url": "https://it.wikipedia.org/wiki?curid=844137", "title": "Korea Telecom Freetel", "text": "KTF (Korea Telecom Freetel, KSE: 032390, KOSPI: KTF) \u00e8 una societ\u00e0 di telecomunicazioni sudcoreana. L'amministratore delegato attuale \u00e8 Cho Young-Chu.\nNella Corea del Sud ha 12 milioni di abbonati.\nNel 2003 KTF ha ricevuto un ordine dalla PT Mobile-8 Telecom dell'Indonesia per un servizio di consultazione completo.\nHa anche siglato un contratto per l'esportazione di sistemi di gestione di reti CDMA investendo 10 milioni di dollari statunitensi nell'impresa di telefonia indonesiana.\nIn India ha firmato un contratto di 2,65 milioni di dollari per la costruzione della rete CDMA.\nKTF detiene il 25% di CEC Mobile della Cina, dopo aver investito una somma di 4,5 miliardi nel 2002.\nI due pi\u00f9 grandi azionisti di KTF sono Korea Telecom (44,55%) e NTT DoCoMo (10,03%)."}
{"id": "844142", "revid": "436907", "url": "https://it.wikipedia.org/wiki?curid=844142", "title": "Eye of the Beholder (Metallica)", "text": "Eye of the Beholder \u00e8 un singolo del gruppo musicale statunitense Metallica, pubblicato il 30 ottobre 1988 come secondo estratto dal quarto album in studio \"...And Justice for All\".\nDescrizione.\nIl testo della canzone \u00e8 incentrato sulla mancanza di libert\u00e0 di espressione. Come struttura musicale il suo ritornello \u00e8 suonato in 12/8, mentre il resto della canzone si basa su un convenzionale ritmo sincopato 4/4, a tempi minori rispetto alle solite canzoni del gruppo sino ad allora, con forti sonorit\u00e0 groove. \nFino al 1989 la canzone era suonata dal vivo per intero. Tuttavia \"Eye of the Beholder\" ha sempre fatto parte del repertorio dal vivo dei Metallica, tra le canzoni di \"...And Justice for All\" suonate negli anni novanta, in alternativa alla versione originale con molte parti di chitarra. Ne deriv\u00f2 anche il \"Justice Medley\", per l'album dal vivo \"\" (1993)."}
{"id": "844146", "revid": "767487", "url": "https://it.wikipedia.org/wiki?curid=844146", "title": "Morbio Superiore", "text": "Morbio Superiore \u00e8 una frazione di 687 abitanti del comune svizzero di Breggia, nel Canton Ticino (distretto di Mendrisio).\nGeografia fisica.\nMorbio Superiore si trova all'inizio della valle di Muggio.\nStoria.\nGi\u00e0 comune autonomo che si estendeva per 2,8\u00a0km\u00b2, nel 2009 \u00e8 stato accorpato agli altri comuni soppressi di Bruzella, Cabbio, Caneggio, Muggio e Sagno per formare il comune di Breggia, del quale Morbio Superiore \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "844148", "revid": "4252", "url": "https://it.wikipedia.org/wiki?curid=844148", "title": "Plotting position", "text": ""}
{"id": "844151", "revid": "1781667", "url": "https://it.wikipedia.org/wiki?curid=844151", "title": "Vy\u0161n\u00e1 Vo\u013ea", "text": "Vy\u0161n\u00e1 Vo\u013ea (in ungherese \"Fels\u0151szabados\", in tedesco \"Petershau\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1310 come possedimento della citt\u00e0 di Bardejov."}
{"id": "844152", "revid": "1305772", "url": "https://it.wikipedia.org/wiki?curid=844152", "title": "Some Kind of Monster", "text": "Some Kind of Monster \u00e8 un singolo del gruppo musicale statunitense, Metallica, pubblicato il 13 luglio 2004 come quarto estratto dall'ottavo album in studio \"St. Anger\".\nDescrizione.\nIl suo titolo deriva da una descrizione, da parte del cantante e chitarrista James Hetfield, del suo rapporto con l'ex produttore del gruppo Bob Rock. Secondo il testo, si sentiva come \"una sorta di mostro di Frankenstein. La canzone ha dato anche il nome al loro incentrato sulla registrazione di \"St. Anger\" e le relative difficolt\u00e0 all'interno dei componenti del gruppo.\nPubblicazione.\n\"Some Kind of Monster\" \u00e8 stato pubblicato esclusivamente nell'America del Nord il 13 luglio 2004. Il singolo contiene due versioni del brano (la versione dell'album e una versione remixata ed edita dal produttore Bob Rock), sei tracce dal vivo eseguite l'11 giugno 2003 a Parigi (pubblicate in precedenza come b-side del singolo precedente) e due trailer del documentario \"Metallica: Some Kind of Monster\".\nVideo musicale.\nIl videoclip, diretto da Alan Smithee e pubblicato il 28 giugno 2004, contiene spezzoni tratti dal documentario \"\" con altri tratti da diversi concerti registrati negli anni passati ed altri tratti dall'edizione speciale di \"St. Anger\"."}
{"id": "844158", "revid": "767487", "url": "https://it.wikipedia.org/wiki?curid=844158", "title": "El Alamein - La linea del fuoco", "text": "El Alamein - La linea del fuoco \u00e8 un film di guerra del 2002 diretto da Enzo Monteleone. &lt;br&gt;\nTrama.\nEl Alamein, 120 chilometri da Alessandria d'Egitto, ottobre 1942. Il fante Serra, volontario universitario originario di Palermo, \u00e8 inviato sul fronte del Nordafrica dove giunge con grande spirito patriottico, venendo assegnato al 27\u00ba Reggimento fanteria \"Pavia\" dipendente dalla 17\u00aa Divisione fanteria \"Pavia\", a sua volta inquadrata nel X Corpo d'Armata italiano. Egli, al pari di molti suoi connazionali in patria, \u00e8 certo che la citt\u00e0 egiziana sar\u00e0 presto conquistata e che la dura campagna del deserto sar\u00e0 conclusa vittoriosamente, confidando di partecipare alla sfilata trionfale che si svolger\u00e0 ad Alessandria dopo l'occupazione.\nLa realt\u00e0 del fronte \u00e8 tuttavia molto diversa da quella immaginata: il caldo \u00e8 insopportabile, i soldati tutti soffrono di dissenteria, l'armamento \u00e8 inadeguato, il cibo insufficiente, l'acqua \u00e8 razionata e inquinata; l'artiglieria dell'8\u00aa Armata britannica martella costantemente le posizioni italiane, lasciando un po' di respiro solo di notte. Serra prende contatto nel modo peggiore con la vita di trincea quando una salva d'artiglieria uccide il caporale che lo stava accompagnando al suo reparto, dopo essersi presentato al comandante, il tenente Fiore. In quel momento viene informato dei \"tre miracoli\", ossia delle tre possibilit\u00e0 che, secondo i superstiziosi commilitoni, ciascun soldato ha a disposizione prima di morire.\nNel periodo in cui il fronte \u00e8 fermo, Serra stringe amicizia con alcuni camerati: Spagna, De Vita, il mortaista Tarozzi e soprattutto il sergente Rizzo, un veterano veneto in guerra da due anni tutti passati al fronte, il quale, durante un pattugliamento all'interno della depressione di Qattara, gli racconta di come sia riuscito a evadere da un campo di prigionia e tornare al fronte perch\u00e9 \"per un soldato non \u00e8 mica bello essere prigioniero\". Il ritrovamento di cadaveri in una postazione di bersaglieri fa capire a Serra e Rizzo che gli Inglesi non hanno limiti nel muoversi in zone inospitali (\"sono pi\u00f9 Beduini dei Beduini\"). Il sergente prende in simpatia il giovane volontario e gli insegna tutti i modi possibili per sopravvivere, dato che la grande offensiva per la conquista di Alessandria, a dispetto dell'invio di un carico di lucido per scarpe spedito insieme al cavallo di Benito Mussolini (ansioso di condurre la parata della vittoria), non ci sar\u00e0: le forze mobili sono estremamente inadeguate, il Deutsches Afrikakorps comandato dal feldmaresciallo Erwin Rommel dispone di limitate riserve di carburante e si prepara a ripiegare, i britannici ripuliscono continuamente dagli ordigni dei corridoi nei campi minati italiani, facendo presagire una controffensiva.\nLa disillusione si impadronisce presto di Serra. Travolto dall'orrore dopo l'inizio della decisiva battaglia di El Alamein il 23 ottobre, arriva a considerare che \"a scuola ti insegnano: fortunato chi muore da eroe, ma i morti non sono n\u00e9 fortunati n\u00e9 sfortunati, sono morti e basta\". La ritirata delle forze superstiti della \"Pavia\", della \"Folgore\" e dell'\"Ariete\" viene presentata da ottusi ufficiali come \"sganciamento\", in prospettiva di una nuova futura avanzata; ma i soldati si rendono conto che il fronte ormai \u00e8 collassato e che sono stati lasciati indietro senza alcun mezzo di trasporto, mentre le forze tedesche e una parte di quelle italiane fugge verso ovest. Persino gli ospedali da campo sono costretti ad attendere l'arrivo degli inglesi in modo da curare meglio i feriti che non possono essere trasportati.\nDopo che gli ultimi soldati della compagnia del tenente Fiore vengono fatti prigionieri durante la notte, Rizzo e Serra rimangono ad assistere l'ufficiale nel corso di una disperata marcia a piedi, attraverso il deserto, per ricongiungersi alle grandi unit\u00e0 italo-tedesche; tuttavia la ferita di Fiore, subita in un precedente scontro, non \u00e8 stata medicata ed egli \u00e8 debilitato al punto che non riesce pi\u00f9 a proseguire. Di comune accordo con Rizzo, obbliga Serra a mettersi in salvo a bordo di una motocicletta rinvenuta sul posto ma che non pu\u00f2 trasportarli tutti: il giovane soldato promette loro che torner\u00e0 a prenderli e si allontana con la moto nel deserto.\nRiprese.\nIl film \u00e8 stato girato nei dintorni di Erfoud, in Marocco.\nAccoglienza.\nCritica.\nIl film, accolto generalmente bene, non \u00e8 stato tuttavia esente da critiche:\n\"Al di l\u00e0 di ogni ideologia i veri problemi del film sono di ordine cinematografico, perch\u00e9 Monteleone, gi\u00e0 sceneggiatore di film come \"Mediterraneo\", \"Marrakech Express\", \"Alla rivoluzione sulla 2 cavalli\", evita la retorica bellicistica ma non quella generazionale, sicch\u00e9 questi soldati persi nel deserto nel 1942, confrontati al pericolo, ai disagi, alla dissenteria, alle cannonate che piovono improvvise, a volte polverizzandoli letteralmente, finiscono malgrado tutto per somigliare un po' troppo ai combattenti od ai reduci di altre epoche. Domina una chiave soft che per non speculare sull'orrore toglie impatto al racconto e dribbla i veri problemi di messinscena posti dal soggetto\".\n\"Gli episodi surreali sono le cose migliori di \"El Alamein - La linea del fuoco\", assieme ad un'efficace scelta dei personaggi che non ricorre agli stereotipi del war-film americano, dove tutti sono ipercaratterizzati (molto alti, molto bassi, molto grossi) onde essere riconoscibili malgrado l'uniformit\u00e0 della divisa. Per il resto il film adotta uno schema narrativo molto classico, filtrando dal racconto di Serra secondo il modello, un tantino abusato, della \"presa di coscienza\"\".\n\"Nel finale di \"El Alamein - La linea del fuoco\" Enzo Monteleone ci insegna con quale spirito si deve entrare in un sacrario di guerra. Dopo un secolo e mezzo di orribili monumenti ai caduti, scopriamo che per onorarli non servono vittorie alate n\u00e9 muscolari di bronzo: bastano i nomi e magari neppure quelli. \u00c8 sufficiente la parola \u00abIgnoto\u00bb su una lapide per farci provare una stretta al cuore in un misto di sentimenti che al rispetto associano la rabbia. E volutamente ignoti, scelti nell'anonima manovalanza della guerra, sono sullo schermo i soldati della Divisione Pavia, comandati ai bordi della depressione di Quattara fra ottobre e novembre 1942: una pattuglia sperduta proprio alla Ford. Travolti in una battaglia di oltre dieci giorni che agli italiani cost\u00f2 9.500 morti e 30.000 prigionieri, questi giovani (impersonati da attori tanto bravi da sembrare veri come lo stranito volontario Paolo Briguglia, il sergentaccio Pierfrancesco Favino, il tenente Emilio Solfrizzi e altri) fanno il loro dovere fra alternanze insopportabili di calori diurni e freddi notturni. Cannonate che sollevano nuvole di sabbia e insidiose fucilate di cecchini, reticolati e campi minati, fame molta e acqua poca\".\n\"Il film non parla di politica n\u00e9 di alta strategia e sui signori della guerra si concede appena qualche stilettata ironica. Arrivano derrate di lucido da scarpe per la parata di Alessandria, che non si far\u00e0, e transita il cavallo di Mussolini suscitando tentazioni gastronomiche. Monteleone ci trasporta all'interno della tragedia con la semplicit\u00e0 di Rossellini, mostrando una situazione dove la posta in gioco \u00e8 la sopravvivenza: \u00abLe pattuglie sono utili se tornano indietro\u00bb raccomanda il pragmatico Solfrizzi. Arpeggiando sui notturni e sui rombi guerreschi, ingegnose soluzioni all'italiana sono attuate dalla produzione per illuderci di star vedendo pi\u00f9 di ci\u00f2 che il budget ha concesso di mettere nell'inquadratura. La stupenda fotografia, sapientemente decolorata, \u00e8 di Daniele Nannuzzi. Qualche \u00abcammeo\u00bb di attori noti ravviva il cast: Silvio Orlando, generale suicida, Roberto Citran, colonnello imbecille, Giuseppe Cederna, medico stoico\"."}
{"id": "844164", "revid": "94902", "url": "https://it.wikipedia.org/wiki?curid=844164", "title": "Linea di montaggio", "text": ""}
{"id": "844165", "revid": "1652635", "url": "https://it.wikipedia.org/wiki?curid=844165", "title": "Catena di montaggio", "text": "Una catena di montaggio \u00e8 un processo di assemblaggio utilizzato nelle moderne industrie e introdotto da Henry Ford nei primi anni del '900, teso ad ottimizzare il lavoro degli operai e a ridurre i tempi necessari per il montaggio di un manufatto complesso.\nUna catena di montaggio \u00e8 generalmente costituita da un nastro, definito nastro trasportatore, che scorre portando con s\u00e9 i diversi oggetti da assemblare per ottenere il prodotto finito; ogni operaio pu\u00f2 cos\u00ec assemblare un unico pezzo, tramite movimenti ripetitivi e meccanici, permettendo un notevole risparmio dei tempi di produzione: da quando questo metodo entr\u00f2 in funzione, negli stabilimenti della Ford, i tempi necessari a produrre una singola autovettura si ridussero da 12 ore ad un'ora sola. Negli impianti moderni, l'apporto umano \u00e8 comunque limitato: la maggior parte delle catene di montaggio sono automatizzate ed i lavori maggiormente ripetitivi sono svolti da robot industriali.\nStoria.\nLe prime forme di catena di montaggio nacquero gi\u00e0 dai primi anni dell'800, nei cantieri della marina militare britannica, ad opera dell'ingegnere Marc Isambard Brunel. Fu solo nel 1913, tuttavia, che la catena di montaggio divenne una procedura standard utilizzata nell'industria manifatturiera civile; questo evento si deve fondamentalmente all'americano Henry Ford, proprietario dell'omonima fabbrica automobilistica, che perfezion\u00f2 il metodo della catena di montaggio e adott\u00f2 il principio della divisione dei ruoli degli operai, estendendo l'uso del nastro trasportatore. \nGrazie ad un team di ingegneri, Ford svilupp\u00f2 intere fabbriche basate sul concetto della catena di montaggio, ed i benefici che le sue industrie trassero, in termini di abbattimento dei tempi di produzione e di risparmio economico furono tali da spingere la maggior parte delle compagnie industriali dell'epoca ad assumere questo metodo, creando in definitiva un nuovo modo di intendere la produzione seriale che prese appunto il nome di fordismo. La prima automobile costruita con questo metodo fu la Ford Model T.\nLa prima autovettura a cui fu applicata per\u00f2 la catena di montaggio, non ancora perfezionata da Henry Ford, fu la Oldsmobile Curved Dash, che fu la prima vettura di massa, anche se non venne fabbricata con i volumi della Ford Model T.\nRisvolti negativi.\nMolte teorie nacquero intorno al fatto che il lavoro altamente ripetitivo e meccanico richiesto agli operai dell'epoca nelle catene di montaggio provocasse alienazione della psiche, e disturbi motori negli operai stessi. Ford ricevette molte critiche per i problemi che i nuovi metodi di produzione da lui utilizzati produssero nei suoi dipendenti, e tent\u00f2 di rispondere installando nelle fabbriche dei presidi medici tesi a ridurre questi inconvenienti.\nLe problematiche connesse all'utilizzo delle catene di montaggio furono rese celebri dal famosissimo film di Charlie Chaplin, \"Tempi moderni\", che fu, e resta tuttora, uno dei migliori documentari degli effetti stressanti ed alienanti che tali metodi producevano negli operai addetti alle catene di montaggio. "}
{"id": "844166", "revid": "486946", "url": "https://it.wikipedia.org/wiki?curid=844166", "title": "Stakeholders", "text": ""}
{"id": "844167", "revid": "1781667", "url": "https://it.wikipedia.org/wiki?curid=844167", "title": "Vy\u0161n\u00e1 Polianka", "text": "Vy\u0161n\u00e1 Polianka (in ungherese \"Fels\u0151pagony\", in tedesco \"Oberpollensdorf\", in ruteno \"Vi\u0161nya Poljanka\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio venne fondato da coloni ruteni nel 1553. All'epoca apparteneva alla signoria di Makovica. Nel XIX secolo pass\u00f2 ai nobili Erd\u00f5dy."}
{"id": "844171", "revid": "1599710", "url": "https://it.wikipedia.org/wiki?curid=844171", "title": "Lonate Pozzolo", "text": "Lonate Pozzolo (\"Lonaa Pozzoeu\" in dialetto locale, : ) \u00e8 un comune italiano di abitanti in provincia di Varese in Lombardia.\nTra circa il 1916 e 1945 la cittadina fu molto famosa in Italia per l\u2019aeroporto militare noto come Campo della Promessa, su cui volarono i pi\u00f9 importanti aerei di quel periodo, e che dal 1940 divenne base del 1\u00ba Nucleo Addestramento Tuffatori comandato dall\u2019asso Giuseppe Cenni (MOVM).\nGeografia fisica.\nIl vasto territorio comunale (oltre 29\u00a0km\u00b2) \u00e8 situato al confine con la regione Piemonte (localit\u00e0 ponte di Oleggio) e con la Provincia di Milano, all'estremit\u00e0 sud ovest della Provincia di Varese. Il centro abitato di Lonate Pozzolo \u00e8 situato a 205 metri di altezza, e la particolare orografia del terreno varia dai 142 metri sul livello del mare della localit\u00e0 ponte di Oleggio ai 210 del punto pi\u00f9 alto. Lonate Pozzolo si trova inoltre nelle vicinanze di numerose citt\u00e0. Dista infatti 6\u00a0km da Busto Arsizio, 9\u00a0km da Gallarate, 27\u00a0km da Novara e 35\u00a0km da Varese.\nStoria.\nLe origini.\nLe testimonianze della presenza romana a Lonate Pozzolo sono varie: due are votive del I secolo d.C., una piccola necropoli, un presunto miliario (piccola colonna posta lungo le vie di comunicazione pi\u00f9 importanti), dei frammenti di terracotta, delle monete rinvenute nel 1914 e una cisterna in localit\u00e0 Fugazza.\nRisale al 973 la prima menzione del comune di Lonate Pozzolo in una permuta di terreni tra il vescovo di Novara, Aupaldo, e un certo Celsone di Lonate, figlio di Leone. La presenza in periferia dell'antico oratorio di San Giovanni Battista attesta tuttavia un'antica presenza longobarda, e nel centro storico si trovano addirittura tracce di centuriazione romana.\nNel XII era posseduto dai conti di Biandrate e poi ai Visconti di Modrone fino al XVIII secolo. Gi\u00e0 agli inizi del XIII secolo, Lonate costituiva un centro di una certa rilevanza. Anche se la sua economia era fondata principalmente sull'agricoltura, disponeva gi\u00e0 di console, statuti e notai, essendo situato nei pressi dell'importante strada Como-Novara e della derivazione dal fiume Ticino di un grande canale chiamato Naviglio Grande, scavato nel 1135. Nei secoli successivi crebbe la sua prosperit\u00e0 e, di conseguenza, la sua popolazione, tanto che, almeno a partire dal 1290, nei documenti Lonate venne qualificata come \"borgo\", cio\u00e8 piccola citt\u00e0.\nL'et\u00e0 moderna.\nNel 1496 la comunit\u00e0, che contava all'incirca 1500 abitanti, si dot\u00f2 di nuovi statuti. Due anni dopo si concluse la costruzione della Chiesa di Sant'Ambrogio, consacrata l'anno successivo. L'abitato era suddiviso in due parrocchie, Sant'Ambrogio e San Nazaro e Celso, con due parroci distinti. Gli antichi ma piccoli monasteri femminili vennero accorpati da San Carlo Borromeo nei tre grandi monasteri di Sant'Agata, di San Michele e di Santa Maria, che giunsero ad ospitare, complessivamente, fino a 180 monache di clausura.\nNella contrada centrale del paese si tenevano il mercato settimanale e una fiera annuale di tre giorni.\nLa popolazione fu falcidiata dalla peste del 1576-77, dal tifo petecchiale del 1588 e ancora dalla peste del 1630-1631.\nNel 1635 venne eretta l'alta torre campanaria della chiesa di Sant'Ambrogio.\nIl 22 giugno dell'anno seguente, nei dintorni della frazione di Tornavento, fu combattuta tra gli spagnoli (che occupavano il Milanese) e l'esercito invasore dei francesi, alleato dei piemontesi, una sanguinosa battaglia, che provoc\u00f2 la fuga da Lonate della famiglie pi\u00f9 ricche e, di conseguenza, contribu\u00ec al suo declino economico. Per due secoli Lonate visse di sola agricoltura.\nL'et\u00e0 contemporanea.\nDal 1861, anno nel quale si realizz\u00f2 l'unit\u00e0 d'Italia, riprese un rapido sviluppo, dovuto all'avvio dell'industrializzazione (filande per la trattura della seta, cotonifici). Il conseguente rapido incremento demografico, per\u00f2, non consent\u00ec a tutti i giovani di trovare lavoro in paese; molti furono costretti ad emigrare in America (in Argentina, ma soprattutto in California). Quando non vi si stabilirono definitivamente, tornarono a Lonate con i soldi accantonati in anni di duro lavoro.\nNei primi anni del secolo scorso, cos\u00ec, si costruirono nuove case ai margini dell'antico abitato, determinando una rapida espansione del paese. Tra le due guerre mondiali procedette rapidamente lo sviluppo delle industrie, grazie anche al sorgere di fonderie e di officine meccaniche; negli anni sessanta avvenne l'abbandono definitivo dell'agricoltura. Inoltre si verific\u00f2 una forte immigrazione di forza lavoro, principalmente dal sud Italia.\nTra il 1923 e il 1945, il comune di Lonate Pozzolo fu centrale in Italia per avere uno tra i pi\u00f9 importanti aeroporti militare, noto come: Campo della Promessa. Il nome fu ideato da Gabriele d'Annunzio che inaugur\u00f2 lo stesso aeroporto. Negli anni di attivit\u00e0 si alternarono molti aerei e gruppi, ma sicuramente i reparti pi\u00f9 strutturati, sulla pista di Lonate, furono quelli a Tuffo sugli Stuka. Non si pu\u00f2 non ricordare il 1\u00ba Nucleo Addestramento Tuffatori comandato dall'asso Giuseppe Cenni (Medaglia d'oro al valor militare). Il 1\u00ba maggio 1942, per volont\u00e0 del Gen. Tedeschini-Lalli, sul Campo della Promessa vi nacque il 102\u00ba Gruppo Tuffatori il cui comando fu affidato sempre a Cenni.\nDurante la seconda guerra mondiale svolse attivit\u00e0 antifascista il parroco don Antonio Tagliabue, mentre il concittadino Annunciato Crivelli fu deportato nel campo di concentramento tedesco di Mauthausen, dove mor\u00ec.\nDagli anni novanta in poi, Lonate Pozzolo fu direttamente coinvolta nell'ampliamento dell'aeroporto della Malpensa, causando rilevanti ricadute sul territorio che continuano a essere tema di discussione tra la SEA Aeroporti Milanesi e Comune di Lonate Pozzolo, oltrech\u00e9 un pi\u00f9 veloce ricambio della popolazione residente e l'immigrazione dei nuovi stranieri residenti. Del resto Malpensa non \u00e8 sorta all'improvviso dal nulla, ma \u00e8 la diretta conseguenza della tradizione aviatoria lonatese data dal vecchio Campo della Promessa, centro principale dei reparti da \"tuffo\".\nIl capoluogo da solo conta quasi 11.000 abitanti; aggiungendo i residenti delle due frazioni di Sant'Antonino Ticino e di Tornavento, si arriva a quasi 12.000.\nSimboli.\nLo stemma del Comune di Lonate Pozzolo \u00e8 stato concesso con decreto del presidente della Repubblica dell'8 giugno 2007.\nMonumenti e luoghi d'interesse.\nArchitetture religiose.\nMonastero di San Michele.\nEra uno dei tre Monasteri pi\u00f9 grandi del paese ed uno dei pi\u00f9 importanti nella zona a nord di Milano. Ora ne rimane, sostanzialmente, il nucleo centrale. Era un monastero femminile di clausura che seguiva la regola di sant'Agostino: le fanciulle che vi entravano, dopo l'emissione dei voti, non avevano pi\u00f9 contatto con il mondo esterno e non ne uscivano nemmeno dopo la morte (il monastero disponeva infatti di un proprio cimitero al suo interno). Una sepoltura \u00e8 stata recentemente rinvenuta nell'ala nord del monastero, durante i lavori di restauro e riuso del monumento, curati dal Politecnico di Milano e dall'Ufficio Tecnico del Comune. Solamente due uomini potevano entrare, in caso di malattia grave delle monache: il medico e il prete.\nPoich\u00e9 il monastero accoglieva dalle 40 alle 60 monache, le sue strutture dovevano disporre di quanto necessario alla loro sopravvivenza: diversi pozzi, l'orto, i pollai, i magazzini per la custodia delle vettovaglie (cereali, vino, ecc.). Nelle due corti laterali si aprivano le porte carraie. Al piano terra del monastero si trovavano la Chiesa, il laboratorio, le cucine, il refettorio, l'atrio e il parlatorio; al piano superiore i dormitori. Ora l'edificio \u00e8 di propriet\u00e0 del Comune, che ne ha gi\u00e0 ristrutturato l'ala ovest, riutilizzando il refettorio quale sala polivalente e il piano superiore e l'ala nord quale sede della biblioteca comunale.\nChiesa parrocchiale di Sant'Ambrogio.\nLa chiesa parrocchiale di Sant'Ambrogio si trova in piazza Sant'Ambrogio ed \u00e8 risalente al XIII secolo con un ampliamento del 1560 e facciata del 1857. Fino al secolo XIII nel sito dove \u00e8 collocata la parrocchiale si trovava il castello dei feudatari, che sicuramente ospitava una piccola chiesa. Dopo la distruzione del castello, sulla sua area venne costruita una piccola chiesa, frequentata dai lonatesi che abitavano nella zona nord del borgo; per quelli che abitavano a sud esisteva la chiesa di San Nazaro, sicuramente pi\u00f9 antica di quella di Sant'Ambrogio, ma demolita a fine Settecento.\nDiventata troppo piccola per il gran numero di fedeli che la frequentavano, nel 1499 venne abbattuta e ricostruita in forma di ottagono, su disegno e sotto la direzione di un architetto lonatese di nome Antonio Bodio, meglio noto con il soprannome di \"Antonio da Lonate\", discepolo del celebre Bramante; la sua opera pi\u00f9 nota \u00e8 il Duomo di Vigevano.\nTra il 1511 e il 1520 venne aggiunta la navata, delle nuove dimensioni; nel 1635 fu costruita la torre campanaria alta 48 metri, che ospita un concerto di otto campane. Nel 1776 venne edificato il chiostrino, con la funzione di cimitero: fino ad allora i morti venivano seppelliti all'interno della chiesa (i sacerdoti e i maggiorenti) e ai suoi lati. Nel 1997 sono state riscoperte alcune antiche sepolture sotto l'antica \"cappella Carcano\". Le cappelle laterali sono del XIX secolo, come il maestoso organo Prestinari.\nNel 1997, a causa della rimozione di un confessionale, furono scoperti degli affreschi delle prime due cappelle laterali, risalenti al XVI secolo: quella di sinistra rappresenta la Vergine con Ges\u00f9 Bambino, tra i santi Bartolomeo e Girolamo; quella di destra rappresenta la Vergine tra i santi Pietro Martire e Agata, affiancati rispettivamente da San Gregorio e da Sant'Agostino. Negli affreschi dell'abside, risalenti alla prima met\u00e0 del Cinquecento, giganteggia al centro l'effigie di Sant'Ambrogio, patrono della diocesi di Milano e della Parrocchia di Lonate Pozzolo. Sono state da poco sottoposte a restauro le otto campane e il castello della torre campanaria, data l'usura dei batacchi.\nChiesa di Santa Maria degli Angeli.\nL'edificio costituisce la Chiesa esterna del monastero di Santa Maria: vi si celebrava messa ogni domenica e festa di precetto, ed era frequentata anche dai laici.\nChiesa della Maggia.\nLe prime testimonianze della chiesa risalgono alla fine del XVI secolo. La chiesa \u00e8 poi presente in una mappa del 1722, posizionata a nord-ovest del complesso abitativo della cascina. La benedizione avvenne nel 1740, ad opera di un delegato arcivescovile.\nCappella di Sant'Anna.\nLa cappella di S.Anna ha origini antiche, le prime tracce di essa si trovano nell'elenco del 1567 dei beni incantati dai consorzi medievali di Lonate .\nArchitetture civili.\nPalazzo Municipale.\nL'edificio del municipio, in via Cavour 20, occupa l'area dell'antico monastero di Sant'Agata, citato per la prima volta in un atto del 5 giugno 1340, che reca un'investitura da parte di Caterina, \"ministra\" della Casa Umiliata di Sant'Agata. Esso fu soppresso nel 1784 per volere dell'imperatore austriaco Giuseppe II (che stabil\u00ec le famose \"leggi Giuseppine\"). Nella seconda met\u00e0 dell'Ottocento vi ebbe sede una filanda e, dai primi anni del novecento, la Villa Carminati, poi diventata negli anni trenta la sede del Comune. Di recente \u00e8 stato ristrutturato il nucleo dell'antico monastero, che ora ospita l'ala nuova del palazzo municipale, ed \u00e8 stato anche completato il restauro conservativo della recinzione e dei portali d'ingresso del Parco comunale sotto la sorveglianza della Soprintendenza per i Beni Architettonici e per il Paesaggio di Milano.\nCascina Maggia.\nLa Cascina Maggia \u00e8 una storica localit\u00e0 del comune di Lonate Pozzolo. Prende il nome dalla omonima cascina di propriet\u00e0 della famiglia milanese Maggi, che nel cinquecento vantava propriet\u00e0 in molte localit\u00e0 dell'Alto Milanese. Tra l'altro i Maggi avevano vaste propriet\u00e0 a Sant'Antonino Ticino nell'anno 1514; dal suo esponente Castellano Maggi prende il nome la Cascina Castellana, altra localit\u00e0 in territorio di Lonate, presso il Naviglio Grande.\nNella cascina Maggia si trova il bell'oratorio della Consolata, una chiesa meno antica della cascina: nella mappa teresiana dell'anno 1722, essa figura disegnata a nord-ovest della cascina; e, vista la collocazione a margine, la cappella \u00e8 da ritenersi costruzione aggiuntiva al caseggiato quadrilatero. Risulta benedetta il 20 agosto 1740 da Giovanni Repossi, cappellano lonatese, dietro delega dell'arcivescovo.\nSettecentesco \u00e8 il portico antistante la chiesa, cos\u00ec come la torricella delle campane che sorge nella zona dell'altare, posto verso est. Settecentesco e di fattura popolare \u00e8 anche l'affresco che si trova sopra l'altare: una Madonna con Bambino seduta sopra un seggio, largo e sobrio, fra tendaggi aperti e annodati. Il dipinto evidenzia i segni lasciati dai chiodi usati un tempo per appendere i monili, regalati alla Madonna della Maggia prima dai contadini della cascina e in seguito dagli operai della cava.\nLa cascina pu\u00f2 essere raggiunta deviando verso nord all'altezza della dogana Austro-Ungarica (che segnava il confine tra l'Impero Asburgico e il Regno di Sardegna), prima della discesa verso il fiume Ticino e il canale Villoresi.\nVolandia.\nIl comune di Lonate Pozzolo \u00e8 uno dei soci fondatori di Volandia, il pi\u00f9 grande museo aeronautico italiano.\nSociet\u00e0.\nEtnie e minoranze straniere.\nSecondo i dati ISTAT al 1 gennaio 2017 i cittadini stranieri residenti erano 878 persone (il 7,4% della popolazione).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto lonatese \u00e8 la variante del dialetto lombardo occidentale che \u00e8 parlata in gran parte del comune di Lonate Pozzolo, in provincia di Varese, oltrech\u00e9 nei luoghi di emigrazione dei lonatesi, come a San Rafael, citt\u00e0 della California gemellata con Lonate Pozzolo. Non \u00e8 perfettamente coincidente con nessuno degli idiomi del circondario e addirittura esistono differenze con quello della frazione di Sant'Antonino Ticino, nonch\u00e9 tra il quartiere settentrionale (\"in s\u00fc\") e quello inferiore (\"in gi\u00f3\").\nFonetica del dialetto lonatese.\nA parte le caratteristiche comuni agli altri dialetti lombardi, come ad esempio la perdita della vocale finale (esclusa la a) per sincope a partire dall'accusativo latino, si trovano nel lonatese le seguenti ricorrenze che invece non si trovano nel latino e nell'italiano:\nSintassi del dialetto lonatese.\nNel dialetto lonatese si rilevano le particolarit\u00e0 dei dialetti lombardi, come:\nComparazione con il santantoninese.\nLe ragioni della differenza tra i dialetti sono da ricercarsi probabilmente nella storia di Sant'Antonino Ticino, comune autonomo dal Medioevo e parrocchia dal 1496 che fu, a differenza di Lonate Pozzolo, parte ecclesiastica della Pieve di Dairago e pertanto sub\u00ec l'influenza della parlata di Magnago, chiesa matrice, e di quella della stessa capopieve.\nDi seguito si raccolgono alcune differenze lessicali tra il lonatese (parlato nel \"capoluogo\") e il santantoninese (parlato nella frazione di sant'Antonino):\nReligione.\nLa maggioranza della popolazione \u00e8 cattolica.\nParrocchie.\nFino alla fine del settecento, esistevano a Lonate Pozzolo le parrocchie di Sant'Ambrogio e di San Nazaro e Celso. Quest'ultima venne soppressa in seguito alle leggi giuseppine.\nDal mese di settembre 2010 \u00e8 stata creata l'unit\u00e0 pastorale tra Lonate, Sant'Antonino Ticino, Tornavento e Ferno, da cui dovrebbe venire a nascere nei prossimi anni la comunit\u00e0 pastorale tra le quattro parrocchie. Responsabile dell'unit\u00e0 pastorale \u00e8 don Giuseppe Maggioni, gi\u00e0 parroco di Lonate, e che fino all'arrivo del nuovo vicario di Ferno sar\u00e0 amministratore parrocchiale di questo paese.\nInfrastrutture e trasporti.\nLa stazione di Ferno-Lonate Pozzolo, posta lungo la ferrovia Busto Arsizio-Malpensa Aeroporto, \u00e8 servita da collegamenti regionali svolti da Trenord nell'ambito del contratto di servizio stipulato con la Regione Lombardia.\nFra il 1933 e il 1951 Lonate Pozzolo rappresent\u00f2 inoltre il capolinea della diramazione proveniente da Gallarate della tranvia Milano-Gallarate, gestita dalla STIE."}
{"id": "844172", "revid": "729019", "url": "https://it.wikipedia.org/wiki?curid=844172", "title": "Comunicazioni in fibra ottica", "text": "In telecomunicazioni con il termine comunicazioni in fibra ottica si designa una parte delle comunicazioni ottiche ovvero l'insieme delle tecniche finalizzate a trasmettere informazione da un luogo ad un altro attraverso la propagazione guidata di segnali ottici (luce) in una fibra ottica come mezzo trasmissivo: la luce forma una portante elettromagnetica che viene modulata per trasportare informazione. Esse appartengono dunque alle comunicazioni ottiche.\nNati e sviluppati per la prima volta a partire dagli anni settanta i sistemi di comunicazione in fibra ottica hanno rivoluzionato l'industria delle telecomunicazioni ed hanno giocato un ruolo fondamentale nell'avvento dell'Era dell'informazione divenendo un elemento cardine delle cosiddette reti di trasporto dell'informazione, di cui essi rappresentano la tecnologia implementativa a livello fisico: a causa dei vantaggi rispetto alle comunicazioni elettriche, le trasmissioni in fibra ottica hanno infatti largamente soppiantato le comunicazioni su rame.\nStoria.\nLa necessit\u00e0 di avere sistemi di comunicazioni su lunga distanza affidabili esiste fin dall'antichit\u00e0. Nel tempo il grado di sofisticazione di tali sistemi \u00e8 gradualmente aumentato, dai segnali di fumo, al telegrafo e infine al primo cavo coassiale messo in servizio nel 1940. Il miglioramento di questi sistemi ha fatto s\u00ec che si presentassero limitazioni fondamentali. I sistemi elettrici sono limitati dalle ridotte distanze di amplificazione (la distanza lungo cui il segnale si pu\u00f2 propagare prima che l'attenuazione imponga l'amplificazione del segnale), e la bit-rate dei sistemi a microonde \u00e8 limitata dalla frequenza di portante. Nella seconda met\u00e0 del ventesimo secolo, ci si \u00e8 resi conto che l'utilizzo di una portante ottica avrebbe portato a significativi vantaggi rispetto ai sistemi in uso.\nTuttavia, all'epoca non era disponibile una sorgente di luce coerente o un mezzo di trasmissione adatto. Quindi, dopo che lo sviluppo dei laser negli anni sessanta risolse il primo problema, fu proposto lo sviluppo di fibre ottiche di alta qualit\u00e0 come soluzione al secondo. Le fibre ottiche furono sviluppate infine negli anni Settanta dalla Corning con attenuazioni sufficientemente basse per scopi di comunicazione (circa 20\u00a0dB/km) e nello stesso tempo furono realizzati i laser a semiconduttore in GaAs, compatti e quindi adatti per i sistemi di telecomunicazione in fibra ottica.\nDopo un periodo di intensa ricerca dal 1975 al 1980, furono sviluppati i primi sistemi commerciali di comunicazione su fibra ottica, che operavano a lunghezze d'onda intorno agli 800\u00a0nm e usavano laser a semiconduttore in GaAs. La \"prima generazione\" operava a bitrate di 45 Mb/s, con ripetitori spaziati di 10\u00a0km.\nLa \"seconda generazione\" di comunicazione su fibra ottica fu sviluppata per uso commerciale nei primi anni ottanta, operava a 1.3 \u00b5m e usava laser a semiconduttore InGaAsP. Questi sistemi erano inizialmente limitati da fenomeni di dispersione intermodale, ma gi\u00e0 dal 1981 la single-mode fiber si rivel\u00f2 in grado di migliorare sostanzialmente le prestazioni del sistema in tal senso. Intorno al 1987, questi sistemi operavano a bitrate fino a 1.7 Gb/s con ripetitori distanziati fino a 50km.\nLa \"terza generazione\" di sistemi in fibra operava a 1.55 \u00b5m con perdite di circa 0,2 dB/km. Il risultato fu ottenuto nonostante alcune difficolt\u00e0 iniziali dovute all'allargamento degli impulsi alla lunghezza d'onda di lavoro utilizzando laser a semiconduttore tradizionali in InGaAsP. Gli scienziati superarono questo problema utilizzando fibre dispersion shifted che presentano il minimo di dispersione a 1.55\u00a0\u00b5m o limitando lo spettro dei laser ad un singolo modo longitudinale. Questi sviluppi consentirono ai sistemi commerciali di terza generazione di operare a 2.5 Gb/s, con ripetitori distanziati di oltre 100\u00a0km.\nLa \"quarta generazione\" di sistemi in fibra introdusse l'amplificazione ottica per ridurre la necessit\u00e0 di ripetitori e il Wavelength Division Multiplexing (WDM), per aumentare la capacit\u00e0 della fibra. Questi due miglioramenti causarono una rivoluzione che comport\u00f2 un raddoppio della capacit\u00e0 dei sistemi ogni 6 mesi a partire dal 1992, fino a quando non fu raggiunta nel 2001 la capacit\u00e0 di 10 Tb/s. Recentemente sono state raggiunte bitrate di 14 Tb/s su una singola linea lunga 160\u00a0km, utilizzando amplificatori ottici.\nL'obiettivo della ricerca per la quinta generazione di comunicazioni in fibra ottica \u00e8 quello di estendere l'intervallo di lunghezze d'onda su cui possono operare i sistemi WDM. La finestra convenzionale, nota come banda C, copre le lunghezze d'onda nell'intervallo 1.53-1.57 \u00b5m e la nuova \"dry fiber\" presenta basse perdite che promettono un'estensione della finestra fino ad un intervallo compreso tra i 1.30 e i 1.65 \u00b5m.\nNegli ultimi anni Novanta e fino al 2000, l'industria delle comunicazioni ottiche venne associata alla bolla speculativa delle dot com. Promotori e compagnie di ricerca come la KMI e la RHK, previdero un grande aumento della domanda di banda a causa dell'aumento dell'uso di Internet e la commercializzazione di vari servizi ad alto uso di banda, come il video on demand. Si prevedeva che il traffico IP sarebbe cresciuto esponenzialmente ad un tasso superiore di quanto non fosse aumentata la complessit\u00e0 dei circuiti integrati secondo la legge di Moore. Dall'esplosione della bolla speculativa fino al 2006 tuttavia, le tendenze principali nell'industria del settore sono stati il consolidamento dei marchi e l'offshoring della produzione per ridurre i costi.\nDescrizione.\nIn generale comunicare tramite fibra ottica richiede essenzialmente i seguenti passaggi:\nUn'infrastruttura di rete in fibra ottica che supporti una comunicazione ottica \u00e8 dunque radicalmente diversa da sistemi di comunicazione in rame che supportino una comunicazione elettrica in quanto oltre alla fibra ottica come mezzo trasmissivo \u00e8 necessario tutta una serie di dispositivi di ricetrasmissione che supportino e trattino un segnale di tipo ottico e non un segnale elettrico ovvero dispositivi optoelettronici oppure completamente ottici obbligando dunque ad un ripensamento dei precedenti sistemi elettrici di trasmissione, ricezione e amplificazione. Lo stesso rumore nelle comunicazioni ottiche non sar\u00e0 pi\u00f9 rumore termico di tipo elettrico cio\u00e8 vibrazioni degli elettroni, ma sar\u00e0 costituito da emissione di fotoni spuri indesiderati.\nLimitazioni.\nAttraverso una combinazione di tecniche avanzate per la gestione della dispersione, del WDM e degli amplificatori ottici, le fibre ottiche moderne sono in grado di trasportare informazione a decine di terabit al secondo su lunghezze di migliaia di chilometri. Ad oggi la ricerca sta cercando di ridurre l'impatto dei maggiori fattori che limitano le comunicazioni in fibra; i fattori su cui si sta concentrando la ricerca sono:\nIn particolare l'attenuazione delle fibre attuali si attesta intorno agli 0,2\u00a0dB/Km. Questo valore \u00e8 molto inferiore a quello che garantisce qualunque mezzo utilizzato nelle trasmissioni elettriche; tuttavia l'attenuazione delle fibre in uso non pu\u00f2 essere ulteriormente ridotta a causa di fenomeni fisici non eliminabili, primo tra tutti lo Scattering di Rayleigh. Per questo motivo \u00e8 oggi in fase di sviluppo una nuova categoria di fibre, dette fibre a cristallo fotonico che si spera possano consentire attenuazione nell'ordine di 0,1\u00a0dB/km.\nConfronto con le comunicazioni elettriche.\nLa scelta fra trasmissioni ottiche ed elettriche (o \"in rame\") per un determinato tipo di sistema si basa su diversi compromessi. La fibra ottica \u00e8 in generale preferita per sistemi a banda pi\u00f9 elevata o per distanze superiori a quelle che possono garantire i sistemi elettrici. I maggiori vantaggi della fibra sono le sue perdite eccezionalmente limitate, che consentono lunghe distanze tra amplificatori, e la sua intrinseca capacit\u00e0 di trasportare grandi quantit\u00e0 di informazione. Infatti, sarebbero necessari migliaia di fili in rame per rimpiazzare una sola fibra. Un altro vantaggio \u00e8 che pi\u00f9 fibre possono correre fianco a fianco per migliaia di chilometri senza incorrere in fenomeni di crosstalk apprezzabili, a differenza di numerosi tipi di linee di trasmissione.\nNelle applicazioni su breve distanze e che richiedano banda limitata, spesso, le comunicazioni di tipo elettrico sono preferibili a causa di\nGrazie a questi vantaggi, le comunicazioni ottiche non sono molto diffuse in applicazioni a breve e brevissima distanza (LAN, trasmissioni da chip a chip), anche se \u00e8 stato dimostrato che i sistemi ottici scalano anche su queste dimensioni.\nIn alcune situazioni, la fibra pu\u00f2 anche essere usata su brevi distanze e dove sia richiesta poca banda; infatti la fibra presenta numerosi vantaggi tra cui:\nLa limitazione attuale delle comunicazioni in fibra ottica in un contesto tipico di rete \u00e8 rappresentato dalla mancanza della memoria ottica (buffer ottico) e del \"processing\" ottico (es. nella commutazione) per i quali sono necessarie conversioni dal dominio ottico a quello elettrico in ingresso e viceversa in uscita.\nStandard.\nPer garantire a diversi produttori di sviluppare componenti compatibili tra loro in sistemi di comunicazione in fibra ottica, sono stati sviluppati diversi standard. La International Telecommunication Union (ITU) pubblica diversi standard riguardanti le caratteristiche e le prestazioni delle fibre, tra cui\nAltri standard, sviluppati da numerosi organismi di standardizzazione specificano le prestazioni di fibre, trasmettitori, ricevitori da usare insieme nei sistemi conformi alla specifica. Alcuni standard diffusi sono:\nProgettazione.\nLa progettazione di un sistema di comunicazione in fibra ottica prevede generalmente i seguenti passi:\nPer la progettazione quindi \u00e8 richiesta quindi la conoscenza in sede di analisi delle varie caratteristiche delle comunicazioni ottiche procedendo poi in maniera inversa.\nApplicazioni.\nLe fibre ottiche sono usate da numerose provider di telecomunicazioni per trasmettere segnali telefonici, comunicazione Internet e tv via cavo, a volte condividendo la stessa fibra ottica.\nA causa dell'attenuazione bassissima e dall'assoluta immunit\u00e0 alle interferenze elettromagnetiche, le fibre ottiche presentano grandi vantaggi sui doppini in rame nelle applicazioni a lunga distanza ed elevato carico. Tuttavia, lo sviluppo di infrastrutture all'interno delle citt\u00e0 era relativamente difficoltoso e richiedeva tempo e i sistemi in fibra erano complessi e costosi da installare. A causa di queste difficolt\u00e0, i sistemi di trasmissione in fibra ottica sono stati installati principalmente in applicazioni a lunga distanza cio\u00e8 nella rete di trasporto, dove possono essere usate alla loro massima capacit\u00e0 di trasmissione, compensando il maggior costo. Dal 2000, i prezzi per le comunicazioni in fibra ottica sono diminuiti notevolmente. Il prezzo necessario per predisporre fibre fino alle utenze civili \u00e8 ora inferiore a quello necessario per i doppini in rame.\nDal 1990, quando gli amplificatori ottici sono divenuti disponibili commercialmente, l'industria delle comunicazioni ha steso una vasta rete di linee ottiche tra le citt\u00e0 e sotto gli oceani. Nel 2002 \u00e8 stata completata una rete sottomarina intercontinentale lunga 250\u00a0000\u00a0km con una capacit\u00e0 di 2.56 Tb/s e nonostante le informazioni sulle reali capacit\u00e0 delle reti sia confidenziale, i resoconti degli investitori nel campo delle telecomunicazioni indicano che la capacit\u00e0 sia aumentata notevolmente dal 2002.\nProspettive future.\nCome lo \u00e8 gi\u00e0 da tempo per la rete di trasporto, anche per la rete di accesso \u00e8 prevista una trasformazione completa in rete ottica nel prossimo o immediato futuro aumentando le prestazioni in termini di velocit\u00e0 di trasmissione e i servizi offerti all'utente finale (es. Next Generation Networking) con banda ultralarga.\nTecnologie.\nI moderni sistemi di telecomunicazione in fibra ottica includono un trasmettitore che converte o trasduce il segnale elettrico in un segnale luminoso da inviare lungo la fibra, un cavo in fibra ottica che corre in cavidotti o dentro le pareti dei palazzi, numerosi tipi di amplificatori ad un ricevitore ottico che infine riconverte il segnale da ottico ad elettrico. L'informazione trasmessa \u00e8 tipicamente informazione digitale generata da computer, telefoni e TV digitale con modulazioni numerica tipicamente in ampiezza di tipo on-off keying, ma sono possibili anche trasmissioni analogiche come avviene per la TV via cavo negli Stati Uniti.\nTrasmettitori.\nI trasmettitori pi\u00f9 comunemente usati sono sorgenti ottiche sotto forma di dispositivi a semiconduttore come i \"light-emitting diode\" (LED) e i laser opportunamente modulati per trasportare informazione. La differenza tra LED e laser sta nel fatto che i LED producono luce incoerente, mentre i laser producono luce coerente. Per l'utilizzo nell'ambito delle telecomunicazioni, i trasmettitori ottici a semiconduttore devono essere progettati per essere compatti, efficienti e affidabili e al contempo lavorare nell'intervallo di lunghezze d'onda ottimali ed essere modulati ad altissima frequenza.\nNella sua forma pi\u00f9 semplice, un LED \u00e8 una giunzione p-n polarizzata in diretta, che emette luce attraverso emissione spontanea, un fenomeno noto come elettroluminescenza. La luce trasmessa \u00e8 incoerente e caratterizzata da una larghezza spettrale abbastanza elevata, nell'ordine dei 30-60\u00a0nm. Inoltre la trasmissione di luce tramite LED \u00e8 molto inefficiente, dato che solo circa l'1% della potenza in ingresso, o circa 100\u00a0\u00b5W, viene convertita in \"potenza lanciata\" che si accoppia in fibra. Tuttavia, a causa della loro struttura molto semplice, i LED sono molto utili per applicazioni a basso costo.\nI LED per comunicazioni sono comunemente fatti di arseniuro di gallio fosfato (GaAsP) o arseniuro di gallio (GaAs). Poich\u00e9 i LED in GaAsP operano a lunghezze d'onda superiori a quelle dei LED in GaAs (1.3\u00a0\u00b5m, contro 0,81-0,87\u00a0\u00b5m), il loro spettro \u00e8 pi\u00f9 ampio di circa un fattore 1,7. La elevata larghezza spettrale dei LED causa una maggiore dispersione in fibra, che limita considerevolmente il loro prodotto distanza-bitrate (un comune parametro di efficienza per sistemi di trasmissione). I LED sono utili essenzialmente per applicazioni LAN con bitrate nell'ordine dei 10-100 Mb/s e distanze di trasmissione dell'ordine dei pochi chilometri. Sono stati anche sviluppati LED che utilizzano diverse \"quantum well\" per emettere luce a diverse lunghezze d'onda su uno spettro pi\u00f9 ampio e sono attualmente utilizzati per reti in area local WDM.\nUn laser a semiconduttore emette invece luce attraverso emissione stimolata, anzich\u00e9 utilizzare l'emissione spontanea; questo comporta una maggiore potenza di uscita (~100\u00a0mW), oltre a numerosi altri vantaggi legati alla natura coerente della luce. L'uscita di un laser \u00e8 relativamente direzionale, il che consente un'elevata efficienza di accoppiamento (~50%) in fibre a singolo modo. La limitata larghezza spettrale consente inoltre di trasmettere a bitrate pi\u00f9 elevati, dato che riduce gli effetti della dispersione cromatica. Inoltre i laser a semiconduttore possono essere modulati direttamente ad elevata frequenza grazie ad un ridotto tempo di ricombinazione. Tra i laser utilizzati i laser a cavit\u00e0 come i Fabry-Perot sono pi\u00f9 economici, ma hanno larghezze spettrali superiori generando quindi maggiore dispersione ottica nel mezzo trasmissivo, mentre spesso di fatto vengono utilizzati laser DFB (\"Distribuited Feedback\") che a prezzo di un costo maggiore offrono larghezze spettrali inferiori.\nI diodi laser in alcuni casi sono modulati direttamente, ossia la modulazione viene impressa direttamente sulla corrente di alimentazione del dispositivo. Per bitrate e distanze elevati, tuttavia, la sorgente di laser viene lasciata operare in continua e la luce \u00e8 modulata da un dispositivo esterno, come un modulatore ad elettroassorbimento o un modulatore elettro-ottico. La modulazione esterna estende la distanza raggiungibile dal collegamento eliminando il chirp, che aumenta la larghezza di riga dei laser modulati direttamente e quindi aumenta la dispersione cromatica in fibra.\nFibra.\nLa fibra ottica consiste di un \"core\", di un \"cladding\" e di un rivestimento esterno, che guidano la luce lungo il core mediante riflessione totale. Il core e il cladding (caratterizzato da un indice di rifrazione superiore) sono tipicamente costruiti utilizzando vetro di silice di alta qualit\u00e0, anche se possono teoricamente essere costituiti anche di materiale plastico. Una fibra ottica si pu\u00f2 spezzare se piegata eccessivamente. A causa della precisione microscopica necessaria per allineare i core delle fibre, la connessione di due fibre richiede una tecnologia apposita, sia che sia effettuata mediante fusione che in modo meccanico. .\nLe due principali tipologie di fibre ottiche utilizzate nelle telecomunicazioni sono le fibre multimodo e le fibre singolomodo. Le fibre multimodo hanno core pi\u00f9 larghi (\u2265 50 micron), che consentono di utilizzare trasmettitori, ricevitori e connettori meno precisi e meno costosi. Tuttavia le fibre multimodo introducono dispersione modale che spesso limita la banda e la lunghezza del collegamento. Inoltre, a causa del suo maggiore contenuto di drogante, la fibra multimodo \u00e8 solitamente meno costosa e presenta un'attenuazione maggiore. Le fibre singolo modo hanno invece core pi\u00f9 piccoli (9 micron) e necessitano di componenti e di connettori pi\u00f9 costosi, ma consentono collegamenti pi\u00f9 lunghi e prestazioni superiori.\nAllo scopo di ottenere prodotti commerciali, la fibra viene protetta mediante scarti di polimeri acrilati (coating) e assemblata in cavi in fibra ottica. Una volta pronte le fibre possono essere interrate, possono correre attraverso edifici o essere poste in aria, similmente a quanto accade per i doppini in rame. Una volta depositate, le fibre richiedono una manutenzione inferiore rispetto ai cavi in rame.\nAmplificatori.\nLa distanza di trasmissione di un sistema di comunicazione in fibra ottica \u00e8 stata tradizionalmente limitata primariamente dall'attenuazione e secondariamente dalla distorsione. La soluzione fu quella di utilizzare ripetitori elettro-ottici con funzionalit\u00e0 di \"rigenerazione\" dell'intero segnale. Questi ripetitori convertivano il segnale ottico in elettrico e usavano un trasmettitore ottico per inoltrare il segnale rigenerato con maggiore potenza. A causa della loro complessit\u00e0 il costo di questi ripetitori, specialmente con i WDM moderni e per il fatto che dovevano essere installati ogni circa 20\u00a0km, era molto elevato.\nUn approccio alternativo \u00e8 quello di usare amplificatori ottici, che amplifichino direttamente il segnale senza la necessit\u00e0 di convertirlo in elettrico. Questi amplificatori sono ottenuti drogando una parte di fibra con minerali delle terre rare e utilizzando un laser come pompa ad una lunghezza d'onda inferiore a quella usata per le comunicazioni (980 o 1350\u00a0nm circa). Oggi gli amplificatori hanno sostanzialmente rimpiazzato i ripetitori negli impianti di recente installazione.\nRigeneratori.\nOltre una certa lunghezza di collegamento sono necessari rigeneratori ottici per ripulire il segnale ottico dalla dispersione prodotta dalla fibra. Il massimo di dispersione tollerato \u00e8 circa di un quarto del tempo di bit.\nAltro metodo per ripulire il segnale in tal senso \u00e8 l'uso di tratti di fibra a dispersione ottica opposta al precedente tratto, creando cos\u00ec un sistema di compensazione o rigenerazione distribuita.\nRicevitori.\nIl componente principale di un ricevitore ottico \u00e8 il fotorivelatore che converte la luce in elettricit\u00e0 attraverso l'effetto fotoelettrico. Si tratta dunque di un dispositivo optoelettronico che assolve la funzione di trasduttore ottico-elettrico. Il fotorivelatore \u00e8 tipicamente un fotodiodo a semiconduttore, come ad esempio un fotodiodo p-n, un fotodiodo p-i-n o un fotodiodo a valanga. Grazie alla semplicit\u00e0 di integrazione, sono usati anche i fotorivelatori MSM (metallo-semiconduttore-metallo), specialmente nei rigeneratori e nei multiplexer per WDM. Come ciascun rivelatore anche il fotorivelatore \u00e8 caratterizzato da una propria sensitivit\u00e0 o responsivit\u00e0 definita come la minima potenza ottica rilevabile in termini di fotoni.\nIl convertitore elettro-ottico \u00e8 tipicamente accoppiato con un amplificatore a transimpedenza e un amplificatore limitante allo scopo di produrre un segnale digitale nel dominio elettrico a partire dal segnale ottico in ingresso, che pu\u00f2 risultare attenuato e distorto dopo l'attraversamento del canale. Prima che i dati vengano inoltrati, \u00e8 possibile che nei ricevitori venga implementato anche il recupero del clock dai dati mediante un PLL o via software.\nWavelength-Division Multiplexing (WDM).\nIl Wavelength-Division Multiplexing (WDM) \u00e8 la tecnica per trasmettere su pi\u00f9 lunghezze d'onda allo scopo di inviare pi\u00f9 canali su una singola fibra. Questo richiede un multiplexer in lunghezza d'onda nel trasmettitore e un demultiplexer al ricevitore. Per tale scopo sono comunemente usati gli AWG (Arrayed Waveguide Grating). Utilizzando le tecnologie WDM oggi disponibili commercialmente, la banda della fibra pu\u00f2 essere suddivisa in anche 100 o 200 canali al fine di ottenere un bitrate combinato nell'ordine del terabit al secondo.\nProdotto bit rate-distanza.\nPoich\u00e9 l'effetto della dispersione cresce all'aumentare della lunghezza della fibra, un sistema di trasmissione \u00e8 spesso caratterizzato dal suo \"prodotto bit rate-distanza\", espresso come MHz\u00d7km. Questo parametro \u00e8 utilizzato perch\u00e9 esiste un trade off tra la distanza percorsa e il bit rate supportato. Ad esempio una comune fibra multimodo con prodotto bit rate-distanza di 500\u00a0MHz\u00d7km pu\u00f2 trasportare un segnale a 500\u00a0MHz per 1\u00a0km o un segnale a 1\u00a0GHz per 0.5\u00a0km.\nTransizione dal rame alla fibra.\nLa transizione a questa tecnologia viene generalmente mediata tramite gli interventi di manutenzione e adeguamento della vecchia linea in rame (la quale pu\u00f2 usufruire della tecnologia ADSL), oppure applicata direttamente per nuove strutture, infatti nel caso di linee gi\u00e0 esistenti risulta oneroso sostituire la linea a prescindere, per questo a seconda dei vari interventi mediati dai vari operatori, la connessione pu\u00f2 essere mista (fibra-rame) e in modo differente da zona a zona."}
{"id": "844173", "revid": "729019", "url": "https://it.wikipedia.org/wiki?curid=844173", "title": "Jade Tree Records", "text": "La Jade Tree Records \u00e8 un'etichetta discografica indipendente, attiva all'interno della scena hardcore di Washington D.C. e anche dell'indie / post-hardcore (in accezioni molto ampie, che comprendono anche gruppi emo).\nNata nel 1993 da un'idea di Tim Owen e del suo amico di sempre Darren Walters, nei sobborghi di Washington DC, metropoli da sempre \"patria\" dell'hardcore e della musica indipendente in generale, l'etichetta annovera nel suo roster attuale molte band che godono di notevole apprezzamente, non solo negli Stati Uniti, ma anche in Europa, dove ormai da una decina d'anni il tipo di sound \"post-fugaziano\" \u00e8 molto seguito.\nAl suo successo hanno di certo contribuito i dischi prodotti per band come The Promise Ring, Jets to Brazil, ma anche Strike Anywhere e Kid Dynamite."}
{"id": "844175", "revid": "1781667", "url": "https://it.wikipedia.org/wiki?curid=844175", "title": "Varadka", "text": "Varadka (in ungherese \"V\u00e1radka\", in tedesco \"Kleinwarten\", in ruteno \"Varadka\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1492 (con il nome di \"Warathka\") come castello di confine con il Regno di Polonia."}
{"id": "844189", "revid": "73447", "url": "https://it.wikipedia.org/wiki?curid=844189", "title": "Some kind of monster", "text": ""}
{"id": "844192", "revid": "767487", "url": "https://it.wikipedia.org/wiki?curid=844192", "title": "Vani\u0161kovce", "text": "Vani\u0161kovce (in ungherese \"Iv\u00e1nyos\", in tedesco \"Johannisdorf\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1345 come feudo dei Per\u00e9nyi. Nel XIX secolo appartenne ai Desseffwy e poi agli Hodoss."}
{"id": "844193", "revid": "1543377", "url": "https://it.wikipedia.org/wiki?curid=844193", "title": "Mahindra &amp; Mahindra", "text": "Mahindra &amp; Mahindra Limited (M&amp;M) \u00e8 un grande produttore automobilistico indiano, fa parte del Mahindra Group.\nStoria.\nLa compagnia nacque nel 1945 col nome di \"Mahindra &amp; Mohammed\" e inizialmente commerciava acciaio con dei fornitori in Gran Bretagna e negli Stati Uniti. M&amp;M incominci\u00f2 ad assemblare fuoristrada (Jeep) nel 1947 espandendo la produzione con un alto livello di soddisfazione locale sotto la licenza della \"Kaiser\" e pi\u00f9 tardi American Motors (AMC).\nM&amp;M presto entra nella produzione di trattori agricoli e veicoli leggeri commerciali. Si espande ulteriormente in molti altri importanti settori. La societ\u00e0 si \u00e8 ora trasformata in un gruppo per il mercato indiano e d'oltreoceano con una presenza nel campo dei veicoli, strumenti agricoli, IT (tramite la Tech Mahindra) e servizi finanziari correlati come lo sviluppo di infrastrutture.\nDal 2005, M&amp;M divenne il pi\u00f9 grande produttore di SUV in India. La societ\u00e0 ha in seguito aperto un settore separato, il \"Mahindra Systems e Automotive Technologies\" (MSAT), per focalizzarsi sullo sviluppo di componenti e offrendo servizi ingegneristici. Ha inoltre firmato un accordo di collaborazione con la Renault per la commercializzazione sul mercato asiatico di autovetture di progettazione della casa francese, iniziando da quella che in Europa \u00e8 conosciuta come Dacia Logan.\nAlcuni dei modelli sono XUV500 (versioni a 2 e 4 ruote motrici, allestimenti W6 e W8, anche autocarro), Bolero e Goa (due fuoristrada in versione pick-up o SUV cinque porte), Genio (pick-up cabina singola o doppia cabina), Quanto con trazione posteriore o integrale e marce ridotte e la city car KUV100. La Mahindra ha manifestato nel tempo interessi per aziende automobilistiche occidentali come Jeep, Land Rover, Jaguar e Bertone, per loro possibili acquisizioni, senza peraltro che le trattative andassero a buon fine.\nIl settore motociclistico.\nDal 2008, con l'acquisizione della Kinetic Motor Company, Mahindra \u00e8 entrata anche nel settore produttivo dei motoveicoli creando la nuova societ\u00e0 \"Mahindra 2 wheelers\".\nLa produzione di due ruote nel 2011 \u00e8 incentrata su alcuni modelli di scooter e su un modello di motocicletta di piccola cilindrata.\nCompetizioni.\nIn seguito all'acquisizione della Kinetic, anche per far conoscere maggiormente il suo nome a livello internazionale, ha deciso di partecipare dal 2011 alle gare del motomondiale della classe 125 con il team Mahindra Racing, proseguendo poi nel campionato Moto3 che sostitu\u00ec la classe precedente. Il 26 giugno 2016 ottiene la prima vittoria nel campionato Moto3 sul tracciato di Assen con il pilota italiano Francesco Bagnaia.\nNel 2014 l'azienda entra nel campionato di Formula E con il team Mahindra Racing."}
{"id": "844196", "revid": "1869172", "url": "https://it.wikipedia.org/wiki?curid=844196", "title": "Tro\u010dany", "text": "Tro\u010dany (in ungherese \"Trocs\u00e1ny\", in tedesco \"Trotzen\", in latino \"Sancta Trinitas\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1270 (con il nome di \"Trochan\") come un'importante sede parrocchiale (\"Sancta Trinitas\") donata dal re d'Ungheria Stefano V ai Signori della rocca di \u0160ari\u0161. Nel XV secolo pass\u00f2 ai nobili latifondisti Koh\u00e1ny e Trocsankay.\nIl nome del villaggio deriva dalla Santissima Trinit\u00e0 a cui era dedicata la chiesa che nel Medioevo dominava il villaggio. Infatti, nel 1277 Tro\u010dany era denominata \"Villa Sanctae Trinitatis\"."}
{"id": "844197", "revid": "125760673", "url": "https://it.wikipedia.org/wiki?curid=844197", "title": "Il ritorno di Kenshiro", "text": "Il ritorno di Kenshiro (\"Fist of the North Star\") \u00e8 un film del 1995 diretto da Tony Randel. \u00c8 l'adattamento live action del manga e anime \"Ken il guerriero\" di Tetsuo Hara e Buronson, pur riprendendone solamente la parte di storia sul triangolo amoroso tra i personaggi di Kenshiro, Julia e Shin. Destinato unicamente al mercato home video, il film ricevette un'offerta da parte della defunta Orion Pictures per una distribuzione nelle sale cinematografiche statunitensi, che fu per\u00f2 rifiutata perch\u00e9 troppo bassa.\nTrama.\nIn un futuro non molto lontano, la Terra \u00e8 sconvolta da un cataclisma che ha portato la civilt\u00e0 alla distruzione e fatto s\u00ec che ovunque il caos regni sovrano. In questo scenario apocalittico, una delle pi\u00f9 rispettate scuole di arti marziali, quella della Croce del Sud, si \u00e8 trasformata in uno strumento di terrore e di oppressione. Uno dei suoi 108 maestri, Lord Shin, ne ha preso il controllo con la forza, eliminando non solo gli oppositori all'interno della sua scuola, ma anche il maestro Ryuken, rappresentante della scuola dell'Orsa Maggiore, violando cos\u00ec la regola che impone che le due scuole non debbano mai battersi tra loro. Shin si \u00e8 poi messo a capo della citt\u00e0 della Croce del Sud ed ha assoldato una milizia di combattenti mercenari, i \"Crossmen\", con il compito di imporre il suo regime ai pi\u00f9 deboli attraverso la forza ed il terrore.\nQuesto antefatto \u00e8 narrato dallo spirito dello stesso Ryuken, sopravvissuto alla morte del suo corpo materiale per un colpo della pistola di Shin. Con la morte di Ryuken, suo figlio Kenshiro \u00e8 diventato l'erede della scuola dell'Orsa Maggiore. Egli tuttavia rifiuta di accettare il destino del successore, che \u00e8 quello di liberare il mondo dall'oppressione, e vaga per il deserto cercando di risolvere il suo conflitto interiore. Kenshiro \u00e8 infatti corroso dall'odio e dal desiderio di vendetta nei confronti di Shin, che gli ha ucciso il padre, portato via la fidanzata Julia e causato sette profonde ferite, di cui rimangono le cicatrici nella forma della costellazione dell'Orsa Maggiore.\nPer ripararsi dalle piogge acide, Kenshiro giunge al villaggio di Paradise Valley, dove alcuni abitanti organizzano una resistenza contro le armate di Shin, mentre i capi del consiglio cercano una soluzione pacifica, offrendo di dividere le proprie scorte d'acqua con la Croce del Sud. Qui, Kenshiro usa le sue tecniche prodigiose per restituire alla piccola Lynn la vista perduta dopo aver assistito al massacro di entrambi i genitori. Ma non appena Kenshiro riparte per il deserto, nel villaggio tornano i Crossmen che, capeggiati dal perfido Jackal, razziano l'intera scorta d'acqua, uccidono e fanno prigionieri i suoi abitanti. Le urla di Lynn, che assiste impotente alla strage, echeggiano nella mente di Kenshiro ormai lontano, e qui egli si rende conto di non poter pi\u00f9 sottrarsi al suo destino, ormai indissolubilmente legato a quella bambina.\nKenshiro fa ritorno a Paradise Valley e, aiutato da Bat, il fratello adolescente di Lynn, libera la bambina ed elimina i Crossmen rimasti a presidio del villaggio. Tuttavia, l'eroica partecipazione di Bat coster\u00e0 al ragazzo la vita. Kenshiro raggiunge in motocicletta la citt\u00e0 della Croce del Sud, per affrontare il nemico Shin e riconquistare la sua Julia. Ma Shin vuole impedire a tutti i costi che i due amanti si reincontrino, e ordina a Jackal di portare Julia nei sotterranei e sorvegliarla mentre lui affronter\u00e0 Kenshiro in duello.\nKen riesce finalmente ad arrivare al palazzo di Shin. Batte qualche scagnozzo e arriva finalmente alla sala del trono: lo scontro finale si svolge inizialmente a favore di Kenshiro, fino a quando Shin lo informa della morte di Julia. Sconvolto dalla falsa notizia, Kenshiro non \u00e8 pi\u00f9 in grado di rispondere e soccombe ai colpi nemici, mentre Shin cerca di finirlo colpendolo al petto e distruggendogli le braccia. Ken \u00e8 ridotto in fin di vita dalla tecnica di Shin, ma ad un certo punto intravede una fessura nel pavimento, dove ha germogliato uno dei semi che aveva regalato a Julia poco prima che il rivale la rapisse e capisce che forse c'\u00e8 ancora speranza nel mondo. Ritrovate le forze, Kenshiro si rialza e travolge di colpi Shin, utilizzando i 100 pugni distruttivi di Hokuto, riuscendo infine a mettere KO il suo avversario. Questi, ormai in fin di vita, fa infuriare Kenshiro dicendogli che Julia \u00e8 morta; Ken, fuori di s\u00e9, colpisce Shin alla testa con un pugno, uccidendolo sul colpo. Julia, ucciso Jackal, riesce a ricongiungersi con Kenshiro. I soldati di Shin sono pronti ad affrontare Ken, ma comprendendo che Julia \u00e8 ora al suo fianco, rinunciano e si prostrano.\nProduzione.\nMolte scene che si svolgono all'interno del palazzo di Shin sono state girate al Park Plaza Hotel di Los Angeles. La coreografia per il combattimento che precede lo scontro finale prevedeva che questo si svolgesse lungo la rampa di scale del foyer. Tuttavia, su divieto da parte della direzione dell'albergo, la scena dovette svolgersi nell'atrio e fu riscritta da capo. Il ruolo di Shin era stato assegnato all'attore inglese Julian Sands, per poi andare successivamente a Costas Mandylor.\nNell'intervista inclusa nell'edizione speciale, Gary Daniels afferma che, per raggiungere una massa muscolare paragonabile al personaggio di Kenshiro nel manga, ha dovuto sostenere un regime di dieta e allenamento che lo ha portato da 175 (circa 79\u00a0kg) a 193 libbre (oltre 87\u00a0kg) di peso, il massimo che sostiene di aver mai raggiunto. Sempre all'interno della stessa intervista, Daniels si \u00e8 dichiarato insoddisfatto della carenza di azione nel corso della pellicola.\nEgli afferma che il regista Tony Randel, avendo lavorato principalmente nel cinema horror (ha infatti diretto, ad esempio, \"\"), non aveva alcuna esperienza in termini di film di arti marziali. Pertanto, Randel avrebbe dato completa libert\u00e0 a Daniels per curare le coreografie delle scene di combattimento. Tuttavia, nel corso delle riprese, Randel si sarebbe dichiarato stufo di girare scene di lotta, riducendo a un massimo di tre per volta il numero di avversari di Kenshiro, dai dieci e oltre previsti secondo le coreografie di Daniels e del shifu Winston Omega. Questo, a detta di Daniels, avrebbe ridotto di molto la percezione della potenza di Kenshiro da parte del pubblico.\nNella scena dello scontro finale tra Kenshiro e Shin, Daniels subisce realmente alcuni colpi, perci\u00f2 i lividi sul suo corpo nella scena in cui Ken riabbraccia Julia sono veri. La ragione sta nel fatto che Costas Mandylor, interprete di Shin, pur essendo appassionato di arti marziali non era lui stesso un artista marziale, pertanto non aveva un buon controllo sulle sue mosse. L'inesperienza di Mandylor sarebbe anche una ragione delle numerose inquadrature ravvicinate nelle scene di lotta. A seguito di un'anteprima del film, fu chiesto a Daniels di rimontare lui stesso le scene di combattimento. Tuttavia ad una seconda anteprima si scopr\u00ec che Randel aveva scartato una buona met\u00e0 del montaggio effettuato da Daniels.\nDistribuzione.\nIl film \u00e8 stato trasmesso per la prima volta in Italia da Rai 4 in prima visione assoluta il 28 settembre 2014, 19 anni dopo la sua realizzazione, e doppiato in italiano per l'occasione.\nAccoglienza.\nIl film non \u00e8 stato recensito da molti critici ordinari; ha invece ottenuto recensioni contrastanti da fan e critici online. \u00c8 da molti stato considerato di realizzazione estremamente scadente, poich\u00e9 girato completamente in studio con fondali visibilmente disegnati, con una trama piuttosto alterata rispetto a quella originale e con taluni attori asiatici che parlavano a malapena l'inglese.\nDave Foster di \"DVD Time\" ha reputato il film uno scarso adattamento e ha commentato che le tecniche dei punti di pressione di Kenshiro apparivano \"piuttosto docili\" rispetto al modo in cui venivano tratteggiati nel manga e nella serie animata.\nUna recensione di \"eFilmCritic\" osserv\u00f2 come la sconfitta di Kenshiro per mano di Shin appaia \"incredibilmente goffa\" rispetto alla versione vista nel film d'animazione del 1986. \"World Video\" invece, ha dato un commento abbastanza positivo al film, definendolo \"di prim'ordine\"."}
{"id": "844198", "revid": "729019", "url": "https://it.wikipedia.org/wiki?curid=844198", "title": "Bauchi (stato)", "text": "Bauchi \u00e8 uno dei 36 stati della Nigeria, con capitale la citt\u00e0 omonima di Bauchi. Fu creato nel 1976 dopo la dissoluzione del North-Eastern State.\nLo Stato \u00e8 diviso in 20 aree di governo locale:\nSociet\u00e0.\nLingue e dialetti.\nTra le lingue parlate nella regione, la lingua labir, utilizzata da circa 13.000 persone."}
{"id": "844199", "revid": "729019", "url": "https://it.wikipedia.org/wiki?curid=844199", "title": "Tech Mahindra", "text": "Tech Mahindra Ltd. (TechM), in precedenza nota come Mahindra British Telecom (MBT) \u00e8 una joint venture tra Mahindra &amp; Mahindra Limited (M&amp;M), che ne detiene il 57%, e British Telecommunications (BT), 43%.\nTech Mahindra ha sede a Pune in India.\nTech Mahindra ha cominciato come compagnia di servizi software nel 1998, focalizzandosi nella fornitura di servizi all'industria delle telecomunicazioni.\nOggi in India \u00e8 il pi\u00f9 grande fornitore Telecom."}
{"id": "844216", "revid": "1652635", "url": "https://it.wikipedia.org/wiki?curid=844216", "title": "Capanna", "text": "Una capanna \u00e8 una costruzione edilizia di piccole dimensioni (in genere con un solo vano abitabile), caratterizzata dal fatto di essere priva di fondamenta e costruita con materiali deperibili come legno, fogliame, cuoio o tessuto. Solitamente \u00e8 adibita all'abitazione umana, e costituisce un riparo relativamente semplice e poco dispendioso da costruire, nata come tipologia leggera ed economica delle popolazioni nomadi \u00e8 stata poi usata anche da umani stanziali poveri. Pu\u00f2 comunque essere utilizzata anche come magazzino per attrezzi o come ricovero per bestiame.\nOrigine.\nSe gi\u00e0 nel Paleolitico superiore sono rintracciabili resti di fondi di capanne, come quelle di Montebello, di Bertona e di Campo delle Piane, dal Neolitico sono giunte sino a noi villaggi di capanne, dalla pianta rotonda, ovale e quadrata. In Italia i villaggi fortificati di Matera e di Sentinello, Ripoli e Serra d'Alto. Le tecniche costruttive prevedevano la pietra per i muretti a secco, il legno per il tetto e le pareti, la paglia e le foglie per la copertura, lo sterco, il fango e le fibre vegetali come legante.\nDiffusione.\nLe abitazioni che corrispondono alla definizione generale di capanna sono comuni in diversi luoghi del sud del mondo, in particolar modo nelle zone rurali. Non corrispondono alla nozione generale di \"capanna\", comunque, le abitazioni di fortuna realizzate con materiali di scarto dalla popolazione povera che vive ai margini delle citt\u00e0 di paesi come il Sudafrica o il Brasile (le \"township\" e le \"favelas\").\nUn tipo particolare di capanna pu\u00f2 essere la tenda, costituita da pelle, cuoio o in generale da tessuti, che possono essere rapidamente smantellati e trasportati, e tipica perci\u00f2 di popoli nomadi. Ne sono un esempio i teepee dei nativi americani, ma anche le tende da campo utilizzate dagli eserciti antichi.\nFino a met\u00e0 del secolo scorso, era uso in Sardegna realizzare capanne di canne per trascorrervi l'estate in riva al mare. Nella zona del Sinis, le capanne di falasco dei pescatori avevano dimensioni e sofisticatezza da essere considerate vere e proprie case."}
{"id": "844217", "revid": "1632387", "url": "https://it.wikipedia.org/wiki?curid=844217", "title": "Satanic Surfers", "text": "I Satanic Surfers sono una band punk rock proveniente dalla Svezia. Sono nati nel 1989 e tuttora hanno all'attivo molti album, partecipazioni a compilations e vari tour in Europa. Hanno anche partecipato a svariati festival dedicati all'hardcore punk ed allo skate punk come il Vans Tour (Warped Tour, Vans Off The Wall, etc etc).\nIl loro suono, pur attestandosi sull'hardcore/skate punk, \u00e8 molto influenzato anche dal metal e da un certo punk dalle sonorit\u00e0 pi\u00f9 cupe, (tanto per fare un esempio band come Misfits ed Nerve Agents). Come molti gruppi svedesi di quel periodo, conobbero il loro momento di gloria intorno alla met\u00e0 degli anni novanta durante il pieno periodo del punk revival, quando l'attenzione verso il punk rock e l'hardcore punk aveva avuto come un ritorno di fiamma, trascinata dal grande successo dei gruppi californiani della Epitaph Records.\nC'\u00e8 da dire comunque che anche la scena svedese di quel periodo non era per nulla inferiore a quella americana, ed anzi bands storiche come Refused e No Fun At All erano prese come esempio da molti gruppi americani. Hanno concluso la loro carriera nel 2007 dopo l'abbandono del gruppo da parte di Magnus (chitarra); pur concludendo gli impegni presi per il tour con Dana alla chitarra, proveniente dai Venerea.\nI Satanic Surfers, come altri gruppi svedesi degli anni '90, furono prodotti dall'etichetta indipendente Burning Heart, che in seguito, sul finire degli anni novanta fu praticamente acquistata dalla Epitaph.\nSul loro sito ufficiale i Satanic Surfers hanno dichiarato di aver voluto sciogliere il gruppo prima che diventasse maggiorenne, ovvero che compiesse il 18\u00ba anno di attivit\u00e0, per mantenere lo spirito di libera e naif ribellione che caratterizzava la musica della band.\nNel Dicembre 2014 la band comunica di essersi riunita.\nFormazione della band.\nFormazione al momento dello scioglimento:\nCaratteristica del gruppo dal 1995 al 2000 di avere il batterista/cantante, ovvero non avere un \nfront man.\nEx membri:"}
{"id": "844218", "revid": "287204", "url": "https://it.wikipedia.org/wiki?curid=844218", "title": "Mahindra United Football Club", "text": "Il Mahindra United \u00e8 stata una societ\u00e0 calcistica con sede a Mumbai, citt\u00e0 del Maharashtra, in India.\nIl club fu fondato nel 1962 come \"Mahindra &amp; Mahindra\" sotto il patrocinio del Mahindra Group. Nell'estate del 2000, il club fu rinominato Mahindra United. Giocava le partite al Cooperage Ground di Mumbai."}
{"id": "844219", "revid": "1514393", "url": "https://it.wikipedia.org/wiki?curid=844219", "title": "M&amp;M", "text": ""}
{"id": "844221", "revid": "1354930", "url": "https://it.wikipedia.org/wiki?curid=844221", "title": "Michele Gismondi", "text": "Professionista tra il 1952 e il 1960, fu medaglia d'argento ai mondiali di Zandvoort del 1959.\nCarriera.\nInizi\u00f2 la carriera da allievo nelle Marche per poi trasferirsi come dilettante nella Siof di Novi Ligure; in seguito pass\u00f2 alla Bianchi, dove divenne un fedele gregario di Fausto Coppi che seguir\u00e0 anche nella Carpano-Coppi, nella Coppi-Ghigi e nella Tricofilina-Coppi. Concluse prematuramente la sua carriera nel 1960 alla Gazzola a seguito di un grave incidente avvenuto durante una corsa in pista che rischi\u00f2 di ucciderlo.\nData la sua condizione di gregario ebbe poche opportunit\u00e0 di vittoria. Riusc\u00ec comunque a conquistare il Gran Premio Belmonte Piceno 1953, tre tappe del Gran Premio Ciclomotoristico, il Gran Premio d'Europa a Imola nel 1958 e la Coppa Agostoni nel 1959. Ebbe anche la soddisfazione di arrivare primo in una cronosquadre nell'11\u00aa tappa del Giro d'Italia del 1953.\nOttenne anche diversi piazzamenti ai campionati del mondo: nel 1953 a Lugano arriv\u00f2 quarto a 7'34\" da Coppi, piazzamento che ripet\u00e9 a Solingen nel 1954, mentre nel 1959 a Zandvoort giunse secondo, battuto in volata dal francese Andr\u00e9 Darrigade."}
{"id": "844222", "revid": "110157", "url": "https://it.wikipedia.org/wiki?curid=844222", "title": "Bayelsa", "text": "Bayelsa \u00e8 uno dei 36 stati della Nigeria, situato nella regione del Delta del Niger con capitale Yenagoa. Fu creato nel 1996 da una parte dello Stato di Rivers ed \u00e8 lo stato pi\u00f9 recente di tutta la Nigeria.\nLo Stato di Bayelsa \u00e8 suddiviso in otto aree a governo locale (\"local government areas\"):"}
{"id": "844223", "revid": "46931", "url": "https://it.wikipedia.org/wiki?curid=844223", "title": "Federazione Nigeriana", "text": ""}
{"id": "844229", "revid": "181699", "url": "https://it.wikipedia.org/wiki?curid=844229", "title": "Frutta martorana", "text": ""}
{"id": "844230", "revid": "224230", "url": "https://it.wikipedia.org/wiki?curid=844230", "title": "Trockijsmo", "text": ""}
{"id": "844233", "revid": "767487", "url": "https://it.wikipedia.org/wiki?curid=844233", "title": "Mahinda", "text": "Era figlio dell'imperatore A\u015boka e Devi dell'Impero Maurya, che dopo la conquista di gran parte del subcontinente indiano abbracci\u00f2 l'insegnamento del Buddha.\nDalle cronache singalesi si apprende che l'iniziativa della missione in Sri Lanka fu del sovrano A\u015boka, il quale a sua volta accolse l'invito a fare tanto espresso dal monaco Moggaliputta Tissa. Accompagnavano Mahinda sei altri missionari: i \"thera\" (monaci anziani) I\u1e6d\u1e6dhiya, Uttiya, Sambala di Bhaddas\u0101la, il novizio Sumana S\u0101manera, figlio di Sanghamitta, e Bha\u1e47\u1e0duka Up\u0101saka, figlio della sorella di una sua zia. La missione port\u00f2 con s\u00e9 delle reliquie, tra le quali la ciotola del Buddha, e testi del canone buddhista. In segno di apprezzamento per gl'insegnamenti ricevuti, il re Dev\u0101nampiya Tissa offerse ai monaci il monastero di Mah\u0101meghavana di Anur\u0101dhapura perch\u00e9 vi potessero risiedere, che divenne in seguito il monastero di Mah\u0101vih\u0101ra. Trascorsi ventisei giorni al Mah\u0101meghavana, Mahinda si rec\u00f2 a Mihintale, dove fond\u00f2 il monastero di Cetiyagiri Vih\u0101ra.\nOltre alla fondazione del buddhismo srilankese, a Mahinda si attribuisce il merito d'aver introdotto in Sri Lanka i principali elementi della cultura indiana che all'epoca aveva raggiunto il culmine: l'architettura (soprattutto in relazione alla costruzione di edifici religiosi) e la letteratura. L'erudito monaco Buddhaghosa gli attribuisce la traduzione in lingua singalese dei commentari del Canone buddhista che aveva portato con s\u00e9 dall'India. \u00c8 considerato il padre della letteratura singalese e si ritiene abbia introdotto in Sri Lanka l'alfabeto di A\u015boka.\nUna sua sorella, la monaca Sa\u1e43ghamitta, lo segu\u00ec in una missione successiva, portando con s\u00e9 un germoglio dell'Albero della Bodhi e avviando l'ordine monastico femminile nell'isola. Un resoconto di queste missioni, avvenute durante il regno del re singalese Dev\u0101nampiya Tissa, \u00e8 contenuto nella pi\u00f9 antica cronistoria singalese pervenutaci, il \"D\u012bpava\u1e43sa\", \"La storia dell'Isola\", composto in lingua p\u0101li a pi\u00f9 riprese fino al IV secolo d.C.\nSecondo le cronache srilanchesi Mahinda mor\u00ec a 80 anni nell'ottavo anno di regno del re U\u1e6d\u1e6diya dello Sri Lanka. Alla guida del sangha gli successero il monaco Arittha e quindi i monaci Isidatta, K\u0101lasumena, D\u012bghan\u0101ma e D\u012bghasumana.\nFeste.\nPer tramandarne e onorarne la memoria, Sri Meghava\u1e47\u1e47a, figlio del re dello Sri Lanka Mah\u0101sena (met\u00e0 IV secolo d.C.), istitu\u00ec la Festa di Mahinda e fece costruire una sua statua d'oro a grandezza naturale. Dopo che diverse processioni l'ebbero fatta circolare per vari monasteri dell'isola, la statua fu portata nel monastero di Mah\u0101vih\u0101ra dove furono costruite le statue che rappresentavano gli altri membri della missione di Mahinda. Dopo essere stata abbandonata per del tempo, la Festa di Mahinda \u00e8 stata ripresa nel secolo scorso."}
{"id": "844241", "revid": "287204", "url": "https://it.wikipedia.org/wiki?curid=844241", "title": "Benue", "text": "Benue \u00e8 uno dei 36 stati della Nigeria, situato ad est con capitale Makurdi. Prende il nome dal fiume Benue e fu creato nel 1976 da una parte del vecchio Stato di Benue-Plateau.\nSuddivisioni.\nLo stato di Benue \u00e8 suddiviso in ventitr\u00e9 aree a governo locale (\"local government area\"):"}
{"id": "844247", "revid": "2056951", "url": "https://it.wikipedia.org/wiki?curid=844247", "title": "Cauzione di buona condotta", "text": "La cauzione di buona condotta (anche solo cauzione) \u00e8 un istituto giuridico di diritto penale.\nNel mondo.\nItalia.\nL'istituto della cauzione di buona condotta \u00e8 disciplinato dall'articolo 237 codice penale e si inserisce nel Capo II del Titolo VIII del codice penale italiano. Si tratta di una misura di sicurezza di tipo patrimoniale, come la confisca. Come tutte le misure di sicurezza, siano esse di carattere personale ovvero patrimoniale, vengono applicate dal magistrato all'esito di un giudizio di pericolosit\u00e0 sociale (ad esempio all'esito della dichiarazione di abitualit\u00e0) del soggetto cui vengono imposte.\nNel sistema giudiziario italiano esiste la cauzione cos\u00ec come conosciuta dal sistema di \"Criminal Law\" statunitense e, pertanto, non pu\u00f2 essere concessa una cauzione in sostituzione di una misura cautelare, personale o patrimoniale che sia.\nL'istituto prevede il versamento di una somma di denaro a deposito nella cassa delle ammende di una somma compresa tra 103 e 2065 euro per un periodo non inferiore ad un anno e non superiore a cinque anni. Se durante il periodo in cui vige la misura di sicurezza non \u00e8 commesso nessun delitto o nessuna contravvenzione (per cui \u00e8 previsto l'arresto), la somma viene restituita. In caso contrario, la somma in questione \u00e8 devoluta alla cassa per le ammende.\nStati Uniti d'America.\nIl pagamento di un riscatto, anche per i reati pi\u00f9 gravi, annulla la carcerazione preventiva in attesa di giudizio. La cauzione pu\u00f2 essere negata dal giudice se sussiste un grave pericolo di fuga o per i reati per i quali \u00e8 esclusa dalla legge (es. tradimento o terrorismo), ed \u00e8 storicamente (tanto nello \"Statute of Westminster\" del 1275, che nell\"'Habeas Corpus Act\" del 1679) commisurata ad arbitrio del giudice alla gravit\u00e0 del reato e al pericolo di fuga, meno di frequente si tiene conto della capacit\u00e0 contributiva dell'imputato per cui il diritto pu\u00f2 essere vanificato con l'imposizione di una somma sproporzionata.\nLa cauzione non pu\u00f2 essere versata col conferimento di beni in natura ovvero in ipoteca. Istituti appositi l'anticipano dietro ipoteca di un bene (la casa) e garanzie di un terzo garante (come nel caso dei \"bail bond agent\") che richiede tassi di interesse elevati. Viene trattenuta dallo stato solamente se l'imputato non si presenta al processo, indipendentemente dall'esito di condanna o assoluzione, e salvo gravi e giustificati motivi."}
{"id": "844251", "revid": "767487", "url": "https://it.wikipedia.org/wiki?curid=844251", "title": "\u0160iba", "text": " \u0160iba (in ungherese \"Szekcs\u0151alja\", in tedesco \"Scheibe\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nFondato da artigiani vetrai tedeschi nel XIII secolo (con il nome di \"Scheyb\"), nel XIV secolo appartenne al villaggio di Kobyly, e poi ai nobili P\u00e9renyi. Nel XVI secolo pass\u00f2 ai Szapolyay e quindi ai Barany. Nel XIX secolo, in localit\u00e0 Julienthal, sorsero importanti vetrerie che operavano su scala industriale.\nNome.\nIl nome del villaggio deriva dalla parola tedesca \"Scheibe\" che significa \"lastra di vetro\"."}
{"id": "844253", "revid": "1851848", "url": "https://it.wikipedia.org/wiki?curid=844253", "title": "Bruno Bolchi", "text": "Carriera.\nGiocatore.\nClub.\nInter.\nEsordisce in Serie A nella stagione 1957-1958 con la maglia dell'Inter a 18 anni nel ruolo di centrocampista.\nGioca con l'Inter per sei stagioni, impreziosite da uno scudetto, diventandone capitano a 21 anni. Nel 1961 fu inoltre il primo calciatore ad apparire sulle figurine della Panini.\nNel corso della sua militanza con l'Inter si guadagn\u00f2, per la sua prestanza fisica, il soprannome \"Maciste\".\nVerona, Atalanta e Torino.\nSuccessivamente, nel novembre del 1963, passa al Verona, in Serie B, e, l'anno successivo, all'Atalanta, in Serie A; quindi si trasferisce al , dove chiude la sua carriera nella massima serie dopo oltre 200 presenze e 12 reti.\nChiude la sua carriera da calciatore nella Pro Patria, in Serie C, nel campionato 1970-71.\nNazionale.\nDopo 3 anni di attivit\u00e0 agonistica, esordisce in nazionale in Italia-Inghilterra 2-3.\nColleziona quattro presenze nella nazionale maggiore (a cui si aggiungono 4 nella nazionale B e 3 nelle nazionali giovanili).\nAllenatore.\nCon la Pro Patria, nella stagione successiva, sempre in Serie C, inizia la sua carriera di tecnico, inizialmente con il doppio ruolo di allenatore-giocatore.\nNel 1983 viene ingaggiato dal del presidente Vincenzo Matarrese militante in Serie C1, dirigendo subito i biancorossi a storiche promozioni consecutive dalla Serie C1 alla Serie A. Nella Coppa Italia 1983-1984 ha condotto il Bari sino alla semifinale, dopo aver eliminato agli ottavi di finale la Juventus battendola storicamente in trasferta, e ai quarti di finale la Fiorentina; un traguardo storico dei \"baresi\" che in quell'anno militavano in Serie C1, e un record nazionale imbattuto per oltre 30 anni, raggiunto solamente dall'Alessandria nel 2015-2016 (seconda squadra italiana di Serie C arrivata in semifinale di Coppa Italia).\nCome tecnico pu\u00f2 vantare ben 4 promozioni in Serie A con Bari (1984-1985), Cesena (1986-1987), Lecce (1992-1993) e Reggina (1998-1999), pi\u00f9 2 in Serie B con Bari (1983-1984) e Reggina."}
{"id": "844254", "revid": "121002666", "url": "https://it.wikipedia.org/wiki?curid=844254", "title": "Eugen Goldstein", "text": "Biografia.\nArriv\u00f2 a stabilire l'esistenza delle particelle aventi carica positiva, i protoni: fino ad allora, (1886), si credeva che l'atomo fosse indivisibile .\nElabor\u00f2, in base ai suoi studi, una teoria atomica che non \u00e8 di molto cambiata ad oggi; nonostante questo, non ebbe grande popolarit\u00e0 in vita, e tuttora non \u00e8 certamente tra gli scienziati pi\u00f9 conosciuti.\nAdott\u00f2, nei suoi esperimenti, il tubo di Crookes, che, in seguito, avrebbero permesso la scoperta degli elettroni; egli, per\u00f2, lavor\u00f2 sulle scariche elettriche applicate a gas rarefatti.\nEra stato Goldstein, nel 1886, a dare il nome al raggio catodico."}
{"id": "844256", "revid": "767487", "url": "https://it.wikipedia.org/wiki?curid=844256", "title": "Fatal Attraction", "text": "Fatal Attraction \u00e8 il primo album di Adam Bomb, uscito nel 1984 per l'Etichetta JVC Records.\nL'Album viene ristampato nel 1985 per la Geffen Records, con la tracklist in ordine diverso e l'aggiunta di due tracce: \"\"S.S.T.\" e \"All The Young Dudes\" (cover dei Mott the Hoople) mentre viene tolto il brano \"Israel\".\nFatal Attraction ri-realizzato il 31 luglio 2001 per la Metal Mayhem Records e la GetAnimal inc. Il disco non era mai stato pubblicato in formato CD fino a questa data, e questa edizione speciale contiene le due tracce bonus \"Edge Of A Dream\" e \"All's Fair In Rock n Roll\", i due video \"Shape Of The World\"\ne \"I Want My Heavy Metal\"su cd rom, ed un libretto di 12 pagine contenente foto mai pubblicate."}
{"id": "844258", "revid": "119998139", "url": "https://it.wikipedia.org/wiki?curid=844258", "title": "Borno (stato)", "text": "Borno \u00e8 uno dei 36 stati della Nigeria, situato nel nord-est della Nigeria, con capitale Maiduguri (qualche volta conosciuta come \"Yerwa\"). Fu creato nel 1976 da una parte del North-Eastern State. Fino al 1991 comprendeva anche la regione dello Stato di Yobe.\nSuddivisioni.\nLo stato di Borno \u00e8 suddiviso in ventisette aree a governo locale (\"local government areas\"), raggruppate in tre distretti senatoriali.\n(di seguito vengono illustrate con le loro aree e censimento della popolazione dati 2006):"}
{"id": "844264", "revid": "767487", "url": "https://it.wikipedia.org/wiki?curid=844264", "title": "\u0160a\u0161ov\u00e1", "text": "\u0160a\u0161ov\u00e1 (in ungherese \"Sas\u00f3\", in tedesco \"Sachsendorf\" o \"Sachsenweiden\", in ruteno \"\u0160a\u0161ovo\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1330 come localit\u00e0 in cui la giustizia veniva amministrata secondo il diritto germanico. Nel 1350 entr\u00f2 a far parte dei domini del villaggio di Kurima e successivamente pass\u00f2 ai nobili Cudar. Nel XVI secolo, elementi ruteni accorsero a ripopolare il villaggio. "}
{"id": "844267", "revid": "830939", "url": "https://it.wikipedia.org/wiki?curid=844267", "title": "Cidippe", "text": ""}
{"id": "844272", "revid": "46931", "url": "https://it.wikipedia.org/wiki?curid=844272", "title": "Borno (Nigeria)", "text": ""}
{"id": "844274", "revid": "767487", "url": "https://it.wikipedia.org/wiki?curid=844274", "title": "\u0160ari\u0161sk\u00e9 \u010cierne", "text": "\u0160ari\u0161sk\u00e9 \u010cierne (in ungherese \"Csarn\u00f3\" o \"Feketepatak\", in tedesco \"Schwarzenbach\", in ruteno \"\u0160ari\u0161ske \u010carne\" o \"\u0160ari\u0161ske \u010corne\") \u00e8 un comune della Slovacchia (distretto di Bardejov).\nStoria.\nIl villaggio \u00e8 citato per la prima volta nel 1329 come localit\u00e0 in cui la giustizia veniva amministrata secondo il diritto germanico. Nel 1352 appartenne alla Signoria di Makovica. Nel XVI secolo, elementi ruteni colonizzarono il villaggio rimasto spopolato a causa di guerre ed epidemie."}
{"id": "844278", "revid": "120416904", "url": "https://it.wikipedia.org/wiki?curid=844278", "title": "Oil and Natural Gas Corporation", "text": "Oil and Natural Gas Corporation Limited (ONGC) \u00e8 una societ\u00e0 indiana petrolifera del settore pubblico.\n\u00c8 fra le 500 compagnie di Fortune Global e contribuisce al 77% della produzione indiana di petrolio e all'81% della produzione di gas naturale.\n\u00c8 l'impresa indiana col pi\u00f9 alto profitto.\nONGC \u00e8 attiva sia nella produzione che nell'esplorazione del greggio.\nHa 26 basi sedimentarie in India.\nPossiede pi\u00f9 di 11.000 chilometri di condotti in India.\nAttualmente \u00e8 la pi\u00f9 grande compagnia in India in termini di capitalizzazione di mercato."}
{"id": "844280", "revid": "54354", "url": "https://it.wikipedia.org/wiki?curid=844280", "title": "ONGC", "text": ""}
{"id": "844288", "revid": "1781667", "url": "https://it.wikipedia.org/wiki?curid=844288", "title": "Sver\u017eov", "text": "Sver\u017eov (in ungherese \"Ferzs\u00f3\", in tedesco \"Schwerzau\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nCitato per la prima volta nel 1355 appartenne alla Signoria di Smilno - Makovica. "}
{"id": "844293", "revid": "547034", "url": "https://it.wikipedia.org/wiki?curid=844293", "title": "Pipistrello (araldica)", "text": "In araldica il pipistrello simboleggia l\"'aiuto reciproco\" (due di essi, se molestati, si aiutano a vicenda) e la \"sicurezza\" (volando intorno alla casa scongiura i malefici).&lt;br&gt;\nIl pipistrello \u00e8 rappresentato, di norma, visto di fronte e \"spiegato\" cio\u00e8 con le ali aperte."}
{"id": "844300", "revid": "767487", "url": "https://it.wikipedia.org/wiki?curid=844300", "title": "Stu\u013eany", "text": "Stu\u013eany (in ungherese \"Varj\u00fafalva\", in tedesco \"Dorf bei Zell\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1420 (con il nome di \"Stulyan\"). All'epoca apparteneva ai Signori di Koprivnica. Dal villaggio ebbe origine anche la famiglia di nobili proprietari terrieri dei Varj\u00fay. Nel XVIII secolo il villaggio appartenne ai nobili Pulszky, Kaln\u00e1ssy e Szmrecs\u00e1nyi, e nel XIX secolo pass\u00f2 ai B\u00e1n. "}
{"id": "844303", "revid": "729019", "url": "https://it.wikipedia.org/wiki?curid=844303", "title": "Bank of Baroda", "text": "La Bank of Baroda (BSE: 532134) \u00e8 una banca indiana fondata il 20 luglio 1908 a Baroda, nello stato di Gujarat.\nLa banca, insieme ad altre 13 banche commerciali, fu nazionalizzata il 19 luglio 1969 dal governo indiano.\nNella sua espansione internazionale la banca ha seguito la diaspora indiana, e soprattutto quella dei Gujarati.\nLa Bank of Baroda \u00e8 la quinta banca pi\u00f9 grande d'India."}
{"id": "844304", "revid": "1957733", "url": "https://it.wikipedia.org/wiki?curid=844304", "title": "Brown (album)", "text": "Brown \u00e8 il secondo album in studio del gruppo musicale statunitense P.O.D., pubblicato per la Rescue Records nel 1996 e ripubblicato nel 2000."}
{"id": "844310", "revid": "1924342", "url": "https://it.wikipedia.org/wiki?curid=844310", "title": "Power, Corruption &amp; Lies", "text": "Power, Corruption &amp; Lies \u00e8 il secondo album della band inglese New Order, uscito nel maggio 1983 per la Les Disques du Crepuscule.\nDescrizione.\nTotalmente differente dal precedente Movement, vede un uso maggiore di sintetizzatori e sonorit\u00e0 decisamente meno dark. Ha ottenuto un grande successo commerciale.\nCopertina.\nIl disegno della copertina \u00e8 l'opera \u201cA Basket of Roses\u201d (trad.: \"un cesto di rose\") dell'artista francese Henri Fantin-Latour. Il designer dell'album, Peter Saville, trov\u00f2 l'opera raffigurata su una cartolina acquistata alla National Gallery e pens\u00f2 di utilizzarla per questo lavoro.\nTracce.\n2008 Collector's Edition bonus disc.\nLa versione americana dell'album, pubblicata precedentemente all'uscita della Collector's Edition, conteneva il brano \"Blue Monday\" alla fine della prima facciata, e \"The Beach\" alla fine della seconda."}
{"id": "844312", "revid": "173617", "url": "https://it.wikipedia.org/wiki?curid=844312", "title": "Americo Petrucci", "text": ""}
{"id": "844316", "revid": "13938", "url": "https://it.wikipedia.org/wiki?curid=844316", "title": "Indipendenza statistica", "text": ""}
{"id": "844321", "revid": "827882", "url": "https://it.wikipedia.org/wiki?curid=844321", "title": "Fonduta", "text": "La fonduta o fondue \u00e8 uno dei piatti nazionali e tipici della Svizzera, radicato anche in Italia (Valle d'Aosta e Piemonte) e Francia (Savoia).\nPer la sua preparazione viene usato un formaggio a pasta dura che viene fuso all'interno di una pentola apposita, detta \"caquelon\", per essere mangiato caldo.\nA tavola deve essere servita nel caquelon nella quale ogni commensale intinge il suo pezzo di pane grazie all'ausilio di una forchetta da fonduta. Il caquelon \u00e8 posizionato al di sopra di un supporto metallico (generalmente in ferro battuto), alla base del quale si trova una fonte di calore (solitamente una candela o un fornelletto ad alcool) che mantiene la fonduta alla temperatura desiderata per tutta la durata del pasto.\nPer degustare la fonduta, ogni commensale ha a disposizione una forchetta da fonduta di forma allungata con cui s'infilza un pezzo di pane (pi\u00f9 raramente una patata) che va immerso nel formaggio fuso presente all'interno della casseruola. Una volta immerso il pane, s'imprime alla forchetta un movimento rotatorio continuo cercando di non far fuoriuscire il formaggio al di fuori del caquelon; quando si ritiene che il pane abbia raggiunto una temperatura ideale, si pu\u00f2 estrarre dal formaggio fuso e gustarlo apprezzandone il sapore.\nGeneralmente, nelle zone d'origine, \u00e8 possibile acquistare dei mix di formaggi adatti per preparare una fonduta molto gustosa in quanto, per chi non \u00e8 specialista, non \u00e8 facile preparare un mix bilanciato di formaggi.\nIl termine \"fondue\" nella lingua francese non indica solamente il piatto a base di formaggio, bens\u00ec un'altra specialit\u00e0 della cucina transalpina molto apprezzata anche in Italia: la fondue bourguignonne. Questo piatto consiste nel cuocere dei bocconi di carne (generalmente filetto di manzo, ma anche vitello, pollo o maiale) dentro una pentola tipo il \"caquelon\" colma d'olio. Esiste anche la fonduta al cioccolato, ove viene fatta fondere della cioccolata nel caquelon. Basta comunque un po' di fantasia per poter creare nuove ricette con qualsiasi tipo di alimento (carne, pesce, frutta...).\nPellegrino Artusi la defin\u00ec \"cacimperio\" nel suo libro di cucina La scienza in cucina e l'arte di mangiar bene. Egli per\u00f2 non la apprezzava molto, e riteneva che potesse servire solo \"come principio in una colazione o per ripiego quando manca di meglio\".\nVarianti.\nEsistono diverse varianti di questa specialit\u00e0 culinaria:\nFondute italiane.\nLe fondute in Italia hanno come ingrediente la panna o il latte al posto del vino, inoltre nelle varianti italiane della fonduta \u00e8 spesso prevista l'aggiunta di uno o pi\u00f9 uova."}
{"id": "844325", "revid": "767487", "url": "https://it.wikipedia.org/wiki?curid=844325", "title": "Stebn\u00edk", "text": "Stebn\u00edk (in ungherese \"Esztebnek\", in tedesco \"Stubenbach\", in ruteno \"Stebnyk\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1414. All'epoca apparteneva alla Signoria di Makovica. Numerosi coloni tedeschi, in particolare artigiani esperti nell'arte della lavorazione del vetro, si stabilirono nella localit\u00e0, tanto che Stebn\u00edk fin\u00ec con l'avere una maggioranza di abitanti di lingua tedesca nel XV secolo. Tuttavia, le numerose epidemie, in particolare di colera, che all'epoca colpirono il villaggio, lo lasciarono pressoch\u00e9 disabitato per un lungo tempo. Nel XIX secolo entr\u00f2 a far parte dei possedimenti dei nobili Erd\u0151dy."}
{"id": "844328", "revid": "102832", "url": "https://it.wikipedia.org/wiki?curid=844328", "title": "Fondue", "text": ""}
{"id": "844337", "revid": "1781667", "url": "https://it.wikipedia.org/wiki?curid=844337", "title": "Stebn\u00edcka Huta", "text": "Stebn\u00edcka Huta (in ungherese \"Esztebnekhuta\", in tedesco \"Glash\u00fctte\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1600 (con il nome di \"Vollia Huta\") come possedimento della signoria di Makovica. Intorno al 1641 sorsero qui numerose vetrerie e cristallerie. Nel XVIII secolo divenne di propriet\u00e0 dei nobili Aspremont, e nel XX secolo dei Szirmay. \nOggi Stebn\u00edcka Huta si sta trasformando in una rinomata stazione sciistica."}
{"id": "844343", "revid": "1516566", "url": "https://it.wikipedia.org/wiki?curid=844343", "title": "Scazzone (araldica)", "text": "In araldica lo scazzone (detto anche botta) compare raramente e, per lo pi\u00f9, nell'araldica francese e in quella inglese. Nell'araldica francese, dove \u00e8 chiamato \"chabot\", compare come arma parlante.\nPosizione araldica ordinaria.\nLo scazzone compare abitualmente posto in palo, con la testa verso il capo."}
{"id": "844347", "revid": "709565", "url": "https://it.wikipedia.org/wiki?curid=844347", "title": "Max Fridman", "text": "Maximilien David \"Max\" Fridman \u00e8 un personaggio dei fumetti creato da Vittorio Giardino, protagonista dell'omonima serie.\nStoria editoriale.\nGiardino ha completato 5 cicli di storie, tutti raccolti in volume (la data si riferisce alla prima edizione):\nCaratteristiche.\nSempre con la caratteristica barba rossa e con un carattere introverso, Fridman \u00e8 un ex agente dei servizi segreti francesi domiciliato a Ginevra, richiamato suo malgrado nel febbraio 1938. Sebbene non dotato di forza fisica e coraggio straordinari, \u00e8 considerato uno dei migliori professionisti nel campo.\nContesto.\nLe storie di Max Fridman si svolgono tutte nel 1938, sullo sfondo di una situazione europea che volge decisamente verso la guerra sempre pi\u00f9 imminente; a proposito di ci\u00f2, Vittorio Giardino ha infatti dichiarato: \u00abHo collocato Max Fridman in un preciso contesto storico perch\u00e9 volevo parlare, in generale, di storia e di politica, e di quanto i grandi fatti influiscano sulle nostre piccole storie personali. Per un attimo ho pensato di farne un eroe di oggi, ma poi ho avuto il dubbio, ritengo sensato, che i tempi della letteratura non possano mai coincidere con l'attualit\u00e0.\u00bb .\nGiardino cura al massimo ogni dettaglio, dalle date agli spostamenti all'abbigliamento dei personaggi, che si intersecano con le vicende del protagonista in Ungheria, Grecia, Turchia e Spagna."}
{"id": "844348", "revid": "2036605", "url": "https://it.wikipedia.org/wiki?curid=844348", "title": "Vangelo dei Nazarei", "text": "Il Vangelo dei Nazarei (o Nazareni o Nazorei) \u00e8 un vangelo apocrifo andato perduto, del quale ci \u00e8 giunta traccia solo attraverso testimonianze occasionali fornite da alcuni padri della Chiesa. Era in uso tra i giudeo-cristiani presenti in Palestina nel II secolo. Probabilmente va identificato con altri due testi giudeo-cristiani parimenti perduti, il Vangelo degli Ebioniti e il Vangelo degli Ebrei.\nTestimonianze patristiche.\nIl Vangelo dei Nazarei compare in una ventina di citazioni patristiche, tra cui:\nIn altri loci i padri, senza fornire particolari indicazioni sulla natura e l'uso del Vangelo dei Nazarei, ne segnalano piccole divergenze testuali rispetto ai vangeli canonici.\nContenuto.\nNon essendoci pervenuto alcun manoscritto del Vangelo dei Nazarei \u00e8 impossibile risalire al reale contenuto del testo e al suo legame col Vangelo di Matteo. Probabilmente si trattava di una forma variata di questo vangelo canonico, o addirittura era la primordiale stesura in aramaico operata dall'apostolo di cui fa memoria Papia, citato da Eusebio di Cesarea in \"Storia Ecclesiastica\" 3,39,16.\nI Nazarei, al pari degli altri giudeo-cristiani, non credevano nella nascita verginale di Ges\u00f9 e lo consideravano come solo un uomo, o meglio un profeta taumaturgo ma non di natura divina. La sua personale risurrezione inoltre non era vista con la stessa importanza come \u00e8 diventata nella tradizione cristiana successiva, cio\u00e8 il mezzo grazie al quale tutti gli uomini giungono alla salvezza. Per questi motivi probabilmente il Vangelo dei Nazarei non conteneva l'episodio della nascita verginale di Ges\u00f9 e della sua risurrezione (il passo citato di Epifanio testimonia l'integrit\u00e0 del testo, ma ammette anche di non averlo mai visionato di persona).\nNei Padri della Chiesa sono presenti distinti accenni circa il Vangelo degli Ebioniti, il Vangelo dei Nazarei e il Vangelo degli Ebrei. Tuttavia in alcuni loci si parla di Vangelo degli Ebrei ma il richiamo \u00e8 chiaramente a uno degli altri due (p.es. Eusebio di Cesarea in \"Storia Ecclesiastica\" 3,27,4 parla degli Ebioniti e dice che \"usavano solo il cosiddetto Vangelo secondo gli Ebrei\"; similmente Teodoreto in \"Haereticarum Fabularum Compendium\" 2,1 parla dei Nazareni e dice che \"accettano unicamente il Vangelo secondo gli Ebrei\"). Inoltre certi passi che un padre attribuisce a qualcuno dei 3 vangeli, un altro padre li attribuisce a un vangelo differente. Non \u00e8 difficile pertanto ipotizzare, sebbene non sia dimostrabile con assolutezza, che i 3 vangeli rappresentino diciture diverse di un unico testo.\nPer\u00f2, se esiste una certa tendenza nella comunit\u00e0 scientifica a ricondurli verso un unico vangelo (anche sulla scia delle citazioni patristiche), detto appunto vangelo degli Ebrei (ritenuto verosimilmente dai Padri della Chiesa come il vangelo originario di Matteo privo almeno della parte iniziale, la genealogia di Ges\u00f9), oggi esistono anche due teorie differenti. La prima identifica nel vangelo degli Ebrei anche il cosiddetto vangelo dei Nazarei, e nel vangelo degli Ebioniti il cosiddetto vangelo dei Dodici. A supporto di questa ipotesi la probabilit\u00e0 che, sulla base dei riferimenti pervenutici, il vangelo degli Ebioniti sia stato composto con il contributo fondamentale dei tre vangeli sinottici (Matteo, Marco, Luca), e pertanto appare difficile il riferimento ad un unico vangelo aramaico per questi tre testi citati dai \"Padri\". Una seconda ipotesi parla di tre entit\u00e0 distinte: (vangelo degli Ebrei, vangelo dei Nazarei e vangelo degli Ebioniti."}
{"id": "844349", "revid": "599013", "url": "https://it.wikipedia.org/wiki?curid=844349", "title": "Francisco Garaffa", "text": "Carriera.\nHa giocato tra le altre con il Racing Club Avellaneda, con il Livorno (con cui esord\u00ec in Serie A il 30 settembre 1934 in Lazio-Livorno 6-1) dal 1934 al 1938 in Serie A, con la , con il (di cui fu il primo giocatore sudamericano e con cui segn\u00f2 due reti in un campionato di Serie C in Lecce-Brindisi 2-1 ed in Lecce-Potenza 5-0), il Prato ed il Cosenza."}
{"id": "844355", "revid": "110157", "url": "https://it.wikipedia.org/wiki?curid=844355", "title": "Snakov", "text": "Snakov (in ungherese \"Sz\u00e1nk\u00f3\", in tedesco \"Schneckau\", in ruteno \"Snakiv\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio sorse nel XIII secolo, epoca in cui qui la giustizia veniva amministrata secondo il diritto germanico. Rimasto spopolato, nel 1543 fu colonizzato da elementi ruteni. Nel XIX secolo appartenneai nobili Petr\u00f3czy."}
{"id": "844356", "revid": "91102", "url": "https://it.wikipedia.org/wiki?curid=844356", "title": "Francisco Garraffa", "text": ""}
{"id": "844372", "revid": "5245", "url": "https://it.wikipedia.org/wiki?curid=844372", "title": "Quattro virt\u00f9 cardinali", "text": ""}
{"id": "844383", "revid": "1781667", "url": "https://it.wikipedia.org/wiki?curid=844383", "title": "Smilno", "text": "Smilno (in ungherese \"Szemelnye\", in tedesco \"Schmielhau\", in ruteno \"Smilno\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl nome del villaggio deriva dal personale slovacco Smil. Smilno \u00e8 citato per la prima volta nel 1250 (\"Zemelnye\"). All'epoca apparteneva ai nobili Abay. Nel 1269 pass\u00f2 ai feudatari Tekuly, sotto i quali la Signoria di Smilno si espanse ai vari villaggi limitrofi. Nel 1364 pass\u00f2 ai Cudar che la unificarono alla Signoria di Makovica. Nel 1600 il villaggio venne ripopolato da coloni ruteni. "}
{"id": "844385", "revid": "2091899", "url": "https://it.wikipedia.org/wiki?curid=844385", "title": "Friedrich August von Holstein", "text": "Biografia.\nPer decenni fu considerato uno degli uomini politici tedeschi pi\u00f9 influenti nel campo della politica estera. Fu lui che abbandon\u00f2 la \"B\u00fcndnispolitik\" (letteralmente: \"politica di intesa\") di Bismarck e dopo la sua caduta lavor\u00f2 per collocare la Germania tra le potenze mondiali. Dopo la caduta di Bismarck nel 1890 divenne il pi\u00f9 importante consigliere estero di Caprivi. In seguito alla prima crisi marocchina e la Conferenza di Algeciras del 1906 fu evidente il suo fallimento, che lo costrinse al ritiro il 14 aprile.\nCome motivo per l'allontanamento da Bismarck e dell'ostilit\u00e0 nei suoi confronti si suppone che Bismarck abbia posseduto materiale compromettente su un \"affaire\" di Holstein durante il periodo in cui egli fu legato d'ambasciata a Washington (1866-1867), sebbene la pressione che Bismarck pot\u00e9 esercitare fosse sempre meno efficace.\nGli attacchi di Maximilian Harden contro il \"Liebenberger Kreis\" (\"circolo di Liebenberg\"), che rotava attorno al principe Philipp di Eulenburg, si basarono probabilmente su informazioni di Holstein, forse addirittura su un'indiscrezione dello stesso Bismarck. In seguito Harden accus\u00f2 pubblicamente Fritz von Holstein degli insuccessi della politica estera tedesca dopo il ritiro di Bismarck.\nPer decenni Holstein visse al 40 della Gro\u00dfbeerenstra\u00dfe a Berlino. Dal suo appartamento, arredato in stile spartano, distante pochi metri dalla cascata del Viktoriapark a Kreuzberg, fu l'eminenza grigia della politica estera tedesca."}
{"id": "844397", "revid": "30445", "url": "https://it.wikipedia.org/wiki?curid=844397", "title": "Sporadi Settentrionali", "text": "L'arcipelago delle Sporadi Settentrionali \u00e8 un gruppo di isole situate nel mar Egeo, a nord-est della Grecia.\nLe Sporadi Settentrionali appartengono alle isole greche.\nDescrizione.\nA volte sono chiamate semplicemente Sporadi, si usa aggiungere \"Settentrionali\" per distinguerle dalle Sporadi Meridionali, che costituiscono il Dodecaneso.\nLe maggiori isole dell'arcipelago sono:\nAmministrazione.\nDal punto di vista amministrativo l'arcipelago \u00e8 costituito in 4 comuni: Sciro che appartiene all'unit\u00e0 periferica dell'Eubea nella Grecia Centrale mentre Sciato, Scopelo e Alonneso formano l'unit\u00e0 periferica delle Sporadi nella periferia della Tessaglia."}
{"id": "844399", "revid": "2130303", "url": "https://it.wikipedia.org/wiki?curid=844399", "title": "Tempio di Santa Maria della Consolazione", "text": "Il tempio di Santa Maria della Consolazione \u00e8 un importante luogo di culto cattolico di Todi, che si trova all'esterno delle mura duecentesche della citt\u00e0.\nOpera architettonica di importanza internazionale, \u00e8 considerato uno degli edifici-simbolo dell'architettura rinascimentale. La sua costruzione cominci\u00f2 nel 1508 per concludersi dopo cent'anni. Per chi proviene da Orvieto, la chiesa \u00e8 visibile in lontananza prima di entrare nella citt\u00e0. La sua architettura classica si contrappone a quella del centro storico, di carattere medievale.\nPosizione.\nIl tempio resta ancor oggi in posizione relativamente periferica. Questo rende evidente il fatto che per Santa Maria della Consolazione \u00e8 stato introdotto un principio innovativo di urbanistica, per certi versi paragonabile a quello medievale della Basilica di San Pietro a Roma (anch'essa fuori dalle mura).\nComunque, \u00e8 soprattutto a partire dall'epoca del Rinascimento che edifici del genere vengono collocati al di fuori delle mura di cinta, secondo le teorie architettoniche proposte da Leon Battista Alberti. Spesso la citt\u00e0 medievale non disponeva pi\u00f9 di aree edificabili all'interno delle mura e i comuni trovavano nei luoghi esterni la possibilit\u00e0 di creare soluzioni urbanistiche nuove e svincolate dai canoni di spazio e di forma imposti dagli edifici circostanti.\nStoria.\nLa leggenda racconta che a Todi, all'inizio del XVI secolo, fosse avvenuto un miracolo. Un addetto alla pulizia di un affresco della Madonna sarebbe infatti stato miracolosamente guarito da una grave malattia ad un occhio. A questo punto, si prospett\u00f2 la possibilit\u00e0 di rendere noto il miracolo anche in regioni lontane costruendo un tempio mariano nelle vicinanze: la chiesa doveva ospitare l'immagine della Madonna e diventare cos\u00ec un punto di pellegrinaggio per malati di ogni tipo, sorgendo sul luogo di una cappella medievale gi\u00e0 presente.\nDal punto di vista politico, il comune di Todi si trovava in rapporto di concorrenza con altre citt\u00e0 vicine. Diverse di esse avevano alle loro spalle la costruzione di prestigiose cattedrali medievali: per il comune di Todi era vantaggiosa la prospettiva di costruire una chiesa assai rappresentativa in stile rinascimentale, dunque da considerarsi moderno. La posizione periferica della chiesa offriva inoltre il vantaggio di presentare la citt\u00e0 con un oggetto di prestigio visibile gi\u00e0 da lontano. Il finanziamento del progetto fu possibile grazie a diverse fonti: tra queste, grande importanza dovevano avere le offerte versate dai pellegrini malati. Fra l'altro, fu iniziata anche la costruzione di un'infermeria.\nLa paternit\u00e0 del progetto architettonico non \u00e8 sicura. Fin dal cinquecento \u00e8 stata attribuita a Donato Bramante, ma non vi sono documenti che possano comprovare tale attribuzione. \u00c8 certo che il Bramante non presenzi\u00f2 mai ai lavori, mentre sono certi i nomi dei maestri (quasi tutti rappresentanti della sua scuola) che si sono succeduti nelle varie fasi della costruzione: all'inizio, e fino al 1512, i lavori furono diretti da Cola da Caprarola, successivamente subentrarono Baldassarre Peruzzi (fino al 1518), il Vignola (fino al 1565) e infine Ippolito Scalza.\nAnche altri architetti hanno dato il loro contributo alla costruzione: tra questi Antonio da Sangallo il Giovane, Galeazzo Alessi e Michele Sanmicheli.\nIl progetto inizi\u00f2 ad avvicinarsi al traguardo nel 1586, quando inizi\u00f2 la costruzione del tamburo seguito dal resto della cupola. Quest'ultima andava gi\u00e0 incontro alle forme architettoniche che sarebbero diventate tipiche del barocco (la forma ovale della cupola \u00e8 uno dei pochi elementi architettonici che sottraggono la chiesa ai dettami architettonici del Rinascimento).\nDescrizione.\nEsterno.\nL'edificio \u00e8 a pianta centrale, a forma di croce greca: un blocco base a pianta quadrata \u00e8 costruito tra quattro massicci pilastri angolari; intorno al blocco centrale si raggruppano quattro absidi che formano i bracci della croce e che delineano gran parte del perimetro del tempio. Vista da fuori, la chiesa \u00e8 decorata da un doppio ordine corinzio di delicate lesene.\nLa successione delle piccole finestre, disegnate da Valentino Martelli, \u00e8 ritmata dall'alternarsi di frontoni triangolari e curvi.\nLe quattro absidi sono capeggiate da altrettante semicupole che circondano alla base la grande terrazza quadrata, intorno alla quale furono applicate quattro aquile realizzate da Antonio Rosignoli tra il 1601 e il 1604; esse simboleggiano il potente comune di Todi. Con la sua balaustra, la terrazza sovrasta il grande blocco a pianta quadrata.\nDalla terrazza si solleva una grande cupola a tamburo, che corona con la sua lanterna l'intero edificio, alto circa 50 metri. In concordanza con la teoria architettonica rinascimentale, la visione d'insieme del tempio rende chiaramente visibili poche forme geometriche essenziali: quadrato, triangolo, cerchio, cilindro, sfera.\nInterno.\nIl progetto ricorda da vicino quello originale della Basilica di San Pietro a Roma, per la quale Bramante prevedeva, all'epoca, una chiesa a pianta centrale come nel caso di questo tempio.\nDate le minori dimensioni di Santa Maria della Consolazione, \u00e8 facile capire come mai il progetto di Todi and\u00f2 in porto pi\u00f9 facilmente di quello di San Pietro, caratterizzato da continui ripensamenti e compromessi che avrebbero comportato tra l'altro la rinuncia all'impianto a croce greca cos\u00ec caro all'architettura rinascimentale.\nLa scelta venne invece perseguita con coerenza per la chiesa di Todi. La pianta centrale andava cos\u00ec pienamente incontro agli ideali dell'epoca: perfezione, massimo equilibrio possibile tra le parti ed unit\u00e0 dello spazio. A queste considerazioni di natura stilistica si contrapponevano degli svantaggi pratici: un problema spesso irrisolto stava nel fatto che in questi edifici non era chiara l'assegnazione di un posto ideale agli altari e alla comunit\u00e0 dei fedeli. Sistemare uno degli elementi principali della chiesa in uno dei quattro bracci della croce non poteva infatti che disturbare la simmetria nel suo insieme.\nPer esempio, non era evidente dove sistemare la sacrestia, sicch\u00e9 nel 1613 (sei anni dopo il completamento) ne fu aggiunta una esterna che si appoggiava al lato nord, ma questo danneggiava sensibilmente l'armonia esteriore dell'insieme. La sacrestia venne quindi abbattuta, seppure dopo molto tempo, nel 1862 (in occasione dell'unificazione dello stato italiano).\nDal punto di vista geometrico non era neanche evidente da che parte sistemare l'immagine di Maria, dato che i quattro bracci della croce si equivalevano (almeno in teoria). Il problema venne risolto creando a nord un'abside a pianta semicircolare che si distingueva dalle altre tre, di forma poligonale. Vista dal lato, la chiesa risulta dunque lievemente asimmetrica ed \u00e8 nell'abside circolare che venne sistemata l'immagine della Madonna con il bambino. Essa si trova ancor oggi al suo sito originario, in corrispondenza dell'imponente altare maggiore. L'antica credenza di guarigioni miracolose \u00e8 sopravvissuta fino al giorno d'oggi.\nLe absidi di est, sud ed ovest, quelle poligonali, sono alleggerite all'interno da quattro nicchie ciascuna. Ciascuna di esse ospita la statua di uno dei dodici apostoli. Orizzontalmente, vi \u00e8 una divisione data da un doppio ordine di lesene (che per\u00f2 non ricalca affatto le proporzioni date all'esterno). Nella chiesa si trova inoltre una statua in legno di una delle personalit\u00e0 tuderti di maggior spicco, papa Martino I, vissuto nel settimo secolo d.C.\nLa luce proviene da fonti situate a diversi livelli di altezza tutt'intorno all'edificio. Questa disposizione sottolinea in maniera ideale l'unit\u00e0 spaziale della costruzione.\nOrgano a canne.\nNell'abside laterale sinistra vi \u00e8 l'organo a canne Pinchi \"opus 439\", inaugurato nel 2008.\nLo strumento \u00e8 a trasmissione mista, meccanica per i manuali e il pedale ed elettrica per i registri e le combinazioni, e la sua consolle \u00e8 a finestra, con due tastiere e pedaliera. L'organo conta 21 registri, per un totale di 1516 canne."}
{"id": "844400", "revid": "1272592", "url": "https://it.wikipedia.org/wiki?curid=844400", "title": "Elezioni regionali in Sardegna del 1949", "text": "Le elezioni regionali in Sardegna del 1949 si tennero l'8 maggio.\nL'affluenza fu dell'85,1%.\nA norma dello Statuto regionale la durata della Legislatura era stabilita in 4 anni.\nL'amministrazione si resse su un accordo centrista fra la Democrazia Cristiana e il Partito Sardo d'Azione."}
{"id": "844401", "revid": "1149807", "url": "https://it.wikipedia.org/wiki?curid=844401", "title": "Due assi per un turbo", "text": "Due Assi per un Turbo \u00e8 una serie televisiva prodotta dalla Rai nel 1984-1987 e trasmessa in prima visione nel 1987.\nDescrizione.\nI protagonisti sono due camionisti su un Iveco 190.42 Turbostar soprannominato \u201cGambero Rosso\u201d. La serie, interpretata da Renato D'Amore, Christian Fr\u00e9mont, Philippe Leroy e Alba Mottura, \u00e8 composta da 12 episodi di un'ora ciascuno. In un episodio appaiono anche Adolfo Celi (la sua ultima apparizione) e una giovanissima Isabel Russinova.\nLa base operativa e alcune delle scene sono state girate in Alto Adige, vicino al confine austriaco, all'autoporto di Vipiteno. La colonna sonora \u00e8 stata composta da Detto Mariano; era inizialmente prevista anche una seconda serie, tanto che, alla fine della prima, erano apparsi su alcuni giornali annunci di ricerca di nuovi volti.\nViene replicata saltuariamente su canali Rai, per lo pi\u00f9 in orari notturni. Non esistono edizioni in DVD della serie.\nLa serie \u00e8 una coproduzione internazionale: \u00e8 stata infatti realizzata da RaiUno e Video realizzazione programmi per l'Italia, da Vianco St\u00fadi\u00f3 e Magyar TV per l'Ungheria, da Polivideo per la Svizzera e da Zini Film per la Francia. L'Italia \u00e8 comunque il Paese con produzione maggioritaria: la serie venne trasmessa in prima visione TV su Rai 1 dall'11 marzo 1987 al 28 giugno 1987."}
{"id": "844403", "revid": "1149807", "url": "https://it.wikipedia.org/wiki?curid=844403", "title": "Treasure (azienda)", "text": "Treasure Co. Ltd \u00e8 una software house giapponese fondata nel 1992 da ex-impiegati della Konami. La societ\u00e0 \u00e8 nota per la sua produzione di videogiochi limitata in quantit\u00e0 ma accolta da buon riscontro di critica, anche se non sempre di pubblico. Buona parte dei giochi pi\u00f9 celebri di Treasure sono giochi d'azione caratterizzati da un gameplay ricco di elementi innovativi, frenetico e improntato soprattutto alle sfide con i boss.\nStoria.\nI membri fondatori di Treasure erano impiegati Konami, che decisero di separarsi dalla casa madre perch\u00e9 stanchi di dover sviluppare continuamente seguiti di giochi gi\u00e0 esistenti e giochi di generi inflazionati, mentre essi erano desiderosi di sperimentare. Non si trattava di un team di programmatori interno alla ditta, ma di giovani programmatori che lavoravano alla Konami solo da qualche anno e in alcuni casi non avevano mai lavorato assieme. A oggi l'organico della software house conta circa trenta elementi.\nSubito dopo la fondazione della compagnia il 19 giugno 1992, Treasure inizi\u00f2 a sviluppare giochi per il Mega Drive della Sega. Non \u00e8 noto quale fosse l'accordo stipulato tra le due case, ma sta di fatto che i primi 7 giochi della societ\u00e0 furono sviluppati per hardware di propriet\u00e0 Sega (Mega Drive, Game Gear, Saturn), la quale inoltre detiene i diritti su tutti i franchise originali ideati da Treasure in quel periodo.\nNonostante qualche eccezione, i giochi Treasure sono prodotti \"di nicchia\", dato che non sono mai stati molto pubblicizzati, n\u00e9 hanno ottenuto eclatanti riscontri di vendite; tuttavia, nel corso degli anni si \u00e8 formata una piccola ma devota base di fan, responsabili anche per la nascita di alcuni miti che gravitano intorno alla software house. Uno di essi \u00e8 che la compagnia rifiuterebbe di produrre seguiti dei propri giochi, leggenda nata in seguito alle affermazioni dell'amministratore delegato Masato Maegawa durante un'intervista, in cui disse che ogni gioco doveva essere un'opera a s\u00e9 stante. In realt\u00e0 la diceria si \u00e8 dimostrata non veritiera dopo l'uscita di \"Advance Guardian Heroes\" e \"Gunstar Future Heroes\", seguiti dei primi giochi prodotti dalla casa, \"Guardian Heroes\" e \"Gunstar Heroes\".\nGiochi sviluppati da Treasure.\nTra parentesi viene indicato anche il nome della software house che distribuisce il gioco."}
{"id": "844404", "revid": "599013", "url": "https://it.wikipedia.org/wiki?curid=844404", "title": "Francesco Marianini", "text": "Carriera.\nClub.\nCresce nella , con cui esordisce in Serie B nella stagione 1997-1998. Con la retrocessione in Serie C1, nella stagione 1999-2000 diviene titolare nei rossoneri.\nNell'annata 2001-2002 la squadra arriva in finale play-off contro la , perdendo all'andata e pareggiando ai tempi supplementari al ritorno, nonostante una doppietta di Marianini e un gol di Eupremio Carruezzo, senza dunque guadagnare la promozione.\nL'anno seguente la Lucchese arriva ai play-out ma si salva dalla retrocessione in Serie C2 battendo l'Alzano Virescit. L'anno successivo Marianini sale in Serie B, accettando l'offerta della Triestina. In quella stagione gioca spesso da titolare e mette pure a referto due reti.\nViene notato dal Lecce e pu\u00f2 dunque fare il suo esordio in Serie A. Viene per\u00f2 utilizzato poco e totalizza alla fine solo 24 presenze in due stagioni in Serie A.\nDopo la retrocessione del Lecce in Serie B Marianini rimane comunque nella massima serie trasferendosi nelle file dell'Empoli di Luigi Cagni. L\u00ec guadagna una maglia da titolare disputando alla prima stagione 32 partite e segnando pure la sua prima rete in Serie A. In quell'anno la squadra toscana si qualifica per la prima volta per l'Europa, andando a giocare la Coppa UEFA.\nNella stagione 2007-2008 Marianini gioca 25 partite senza segnare. Al termine dell'anno l'Empoli retrocede in B. Nel 2008-2009 e nel 2009-2010 \u00e8 ancora tra le file degli azzurri.\nIn 4 stagioni colleziona 123 presenze e 6 gol.\nIl 17 giugno 2010 passa al Novara, neo-promosso in serie B, dove gioca 37 incontri (segnando una rete) contribuendo alla promozione in serie A dei piemontesi. L'11 settembre 2011 segna il primo gol del Novara in massima serie dopo cinquantacinque anni, in occasione del pareggio 2-2 in trasferta con il ChievoVerona.\nNel luglio 2014, dopo essere rimasto svincolato, firma per il Tuttocuoio, squadra neopromossa nella nuova serie C unica, ma poche settimane dopo decide di lasciare il calcio per mancanza di stimoli.\nNel 2016 rileva una societ\u00e0 calcistica del suo paese dando vita al Calci 2016, in cui si occupa tra l'altro della gestione del settore giovanile .\nStatistiche.\nPresenze e reti nei club.\n\"Statistiche aggiornate al 6 giugno 2014.\""}
{"id": "844406", "revid": "729019", "url": "https://it.wikipedia.org/wiki?curid=844406", "title": "Oswald Mosley", "text": "\u00c8 stato il fondatore nel 1932 dell'Unione Britannica dei Fascisti, formazione politica di estrema destra, vicina al Partito Nazionale Fascista di Benito Mussolini, che almeno nella prima parte della sua storia, ebbe una certa popolarit\u00e0 tra gli ambienti conservatori per la sua verace adesione all'anticomunismo ed al protezionismo, che testate giornalistiche come il \"Daily Mail\" ed il \"Daily Mirror\" sostennero pubblicamente in pi\u00f9 di un'occasione.\nAlcuni politici di destra arrivarono ad ipotizzare un'alleanza tra conservatori e \"blackshirts\" (camicie nere) in funzione anti-laburista.\nOswald Mosley \u00e8 il padre di Max Mosley, ex presidente della FIA (Federazione Internazionale dell'Automobile).\nBiografia.\nMosley nacque in una famiglia nobile di origine anglo-irlandese: uno dei suoi avi era stato insignito nel 1720 del titolo di barone dello Staffordshire, onorificenza che anche Oswald Mosley ricevette. Dopo che i genitori divorziarono studi\u00f2 al Winchester College.\nServizio militare.\nPrest\u00f2 servizio nella cavalleria allo scoppio della prima guerra mondiale e fu inviato in Francia. Trasferito alla Royal Air Force come osservatore, sedendo dietro al pilota, si fer\u00ec pesantemente a una gamba durante un atterraggio. Tornato in trincea partecip\u00f2 alla battaglia di Loos, ma per le sue condizioni sanitarie il 25 settembre del 1915 svenne al suo posto per il dolore. Trascorse il resto della guerra in ufficio al Ministero delle Munizioni e in quello degli Esteri.\nMembro del Parlamento.\nA guerra ultimata cominci\u00f2 a occuparsi di politica e nel 1918 venne eletto deputato alla Camera dei Comuni tra le file del Partito Conservatore, diventando il membro del Parlamento pi\u00f9 giovane della storia inglese. Nel 1920 spos\u00f2 Cynthia Curzon, figlia del vicer\u00e9 d'India George Curzon che lo avrebbe aiutato a farsi strada all'interno dello scacchiere politico britannico.\nNel 1921, disapprovando il comportamento dei conservatori nei confronti della questione irlandese, Mosley abbandona i Tory per schierarsi con l'opposizione, pur restando un indipendente. Nel 1922 e nel 1923, senza essere formalmente appoggiato da nessun partito, conferm\u00f2 il suo seggio parlamentare e nel 1924 ader\u00ec al Partito Laburista e, tra alti e bassi, rimase affiliato al partito (a volte come candidato \"ufficiale\", a volte come \"indipendente\") fino al 1930.\nNel 1925, dopo la caduta del governo, propose se stesso per il ruolo di primo ministro ma il suo appello rimase inascoltato e si procedette a nuove elezioni: Mosley si present\u00f2 nel difficile collegio di Birmingham, dove il conservatore Neville Chamberlain lo sconfisse per soli 77 voti. La grave crisi politica che imperversava nella Gran Bretagna degli anni venti consent\u00ec a Mosley di non stare fuori dal Parlamento per troppo tempo: vi fece ritorno infatti il 21 dicembre del 1926, venendo eletto nel collegio di Smethwick.\nNel governo.\nIn tutti gli anni venti Oswald Mosley e sua moglie Cynthia si presentarono come sostenitori del fabianesimo ed entrambi lavorarono all'interno di varie organizzazioni giornalistiche e politiche controllate dalla \"Fabian Society\". Al termine delle consultazioni politiche del 1929, vinte dai laburisti, Mosley concluse un accordo elettorale con il primo ministro Ramsay MacDonald e per un anno fu suo ministro senza portafoglio, come cancelliere del Ducato di Lancaster.\nNel 1930 Mosley propose all'esecutivo il celebre \"Memorandum Mosley\", in cui egli illustrava le sue idee riguardo all'economia: al rifiuto del governo di approvarlo, egli si dimise dal suo incarico istituzionale e torn\u00f2 tra i banchi dell'opposizione.\nIl mussoliniano.\nAll'inizio degli anni trenta Mosley, a seguito di una grande revisione politico-ideologica, cominci\u00f2 a considerare benevolmente l'Italia fascista (ne apprezzava soprattutto il corporativismo) e divenne un seguace di Benito Mussolini.\nProprio nel 1930 Mosley fond\u00f2 il \"New Party\", che ebbe il suo battesimo elettorale l'anno seguente nelle elezioni suppletive di Ashton-under-Lyne in cui ottenne il 16% dei voti. Ma alle elezioni generali del 1931 ebbe un insuccesso elettorale, non ottenne nessun candidato e lo stesso Mosley non fu rieletto.Cos\u00ec nel 1932 Mosley gli cambi\u00f2 nome in British Union of Fascists (BUF) rendendo palese la sua scelta di campo in favore del fascismo.\nDopo la vittoria di Hitler in Germania alle elezioni del 1933, il governo Tory, che aveva stravinto le elezioni generali del 1931, imped\u00ec al BUF di partecipare alle elezioni politiche del 1935.\nIl 4 ottobre del 1936 i fascisti del BUF, in camicia nera da lui guidati marciarono sull'East End di Londra. La manifestazione del BUF venne contrastata da migliaia di militanti antifascisti. L'episodio fu conosciuto come la Battaglia di Cable Street.\nPer la sua avventatezza Mosley perse l'appoggio di numerosi uomini influenti tra cui Lord Rothermere, e i Tory non solo esclusero categoricamente ogni forma di alleanza con la BUF ma fecero anche approvare al parlamento una legge che poneva tale movimento sotto il controllo della polizia. A causa di ci\u00f2 Mosley rimase per molti anni ai margini della politica britannica.\nRimasto nel frattempo vedovo (la prima moglie, Cinthya, era morta di peritonite nel 1933) Mosley si rispos\u00f2 nel 1936 con Diana Mitford: le nozze vennero celebrate a casa di Joseph Goebbels e Adolf Hitler si present\u00f2 alla cerimonia, senza essere stato invitato. Si sposarono in Germania per motivi burocratici, essendo Diana divorziata.\nNel 1937 la BUF si present\u00f2 alle elezioni comunali di Londra, ma non riusc\u00ec a eleggere nessun consigliere comunale.\nL'arresto.\nIl 23 maggio del 1940, nel corso della seconda guerra mondiale, in uno dei periodi pi\u00f9 delicati che il Regno Unito affront\u00f2 durante la guerra, Mosley venne arrestato insieme alla consorte e ad alcuni suoi sostenitori, ma non fu mai processato. Poco prima della reclusione era nato il figlio Max, che \u00e8 stato presidente della Federazione Internazionale dell'Automobile dal 1993 al 2009.\nNel novembre del 1943, il segretario all'interno Herbert Morrison ordin\u00f2 il rilascio dei Mosley. Dopo un accanito dibattito alla Camera dei Comuni, l'azione di Morrison fu confermata a larga maggioranza. Mosley, che soffriva di flebite, trascorse il resto della guerra confinato agli arresti domiciliari e sotto la supervisione della polizia.\nIl dopoguerra.\nAl termine del secondo conflitto mondiale, con la BUF ormai dichiarata da tempo illegale, Mosley fonda, seguendo il suo ideale Europe a Nation, lo \"Union Movement\" (che aveva lo stesso simbolo elettorale della BUF) e in seguito con Jean Thiriart e altri il \"National Party of Europe\", l'aggregazione di tutti i partiti europei di estrema destra. Con l'UM Mosley si candid\u00f2 ancora nel 1958 a Notting Hill e nel 1959 a Kensington North, venendo sconfitto in entrambi i casi.\nTorn\u00f2 per l'ultima volta ad affrontare una campagna elettorale nel 1966 ma ancora una volta l'Union Movement si distinse per una prestazione misera, ottenendo meno di 5 000 preferenze. Nel frattempo Mosley, che nel 1951 si era trasferito in Irlanda, trasloc\u00f2 successivamente a Parigi, dove trascorse gli ultimi anni della sua vita. Nel 1968 scrisse un'autobiografia dal titolo \"My Life\" e nel 1977 fu candidato alla carica di rettore magnifico dell'Universit\u00e0 di Glasgow, ottenendo in quell\u2019occasione 100 voti.\nMedia.\nA partire dalla quinta stagione di \"Peaky Blinders\", serie TV della BBC, l\u2019attore Sam Claflin interpreta il ruolo di Mosley, nuovo nemico del protagonista Thomas Shelby, interpretato da Cillian Murphy."}
{"id": "844409", "revid": "12691", "url": "https://it.wikipedia.org/wiki?curid=844409", "title": "Corrente di torbidit\u00e0", "text": ""}
{"id": "844412", "revid": "287204", "url": "https://it.wikipedia.org/wiki?curid=844412", "title": "Renault Monastella", "text": "La Monastella \u00e8 un'autovettura di classe medio-alta prodotta tra il 1928 ed il 1932 dalla Casa francese Renault.\nProfilo e caratteristiche.\nIntrodotta al Salone di Parigi nell'ottobre del 1928, la Monastella era la versione lussuosa della Monasix, con la quale condivideva pianale, meccanica e molte altre componenti. A differenza della poco apprezzata Monasix, per\u00f2, la Monastella vantava una potenza pi\u00f9 che raddoppiata, arrivando ad erogare 26 CV dal suo piccolo 6 cilindri da 1476 cm\u00b3.\nDi fatto, tale propulsore di dimensioni cos\u00ec ridotte, con un frazionamento solitamente riservato a vetture di ben pi\u00f9 alto lignaggio e che andava a muovere una vettura con un allestimento di lusso realizzato dalla carrozzeria Stella interna alla Renault stessa, diede alla Monastella il primato di vettura pi\u00f9 compatta tra le versioni lusso. Il cambio era a 4 rapporti mentre i freni erano a tamburo. La velocit\u00e0 massima era di 90\u00a0km/h. La maggior eleganza della Monastella rispetto alla Monasix si notava per esempio dai vari particolari cromati, dalla possibilit\u00e0 di avere una verniciatura bicolore e dai rivestimenti pi\u00f9 ricercati.\nLe prime \"Monastella\" erano note con la sigla RY1 e differivano dalle successive \"Monastella\" per la calandra che ancora non incorporava il radiatore, ancora sistemato dietro al motore secondo l'antica tradizione della Casa, tradizione che di l\u00ec a poco sarebbe passata alla storia.\nInfatti, gi\u00e0 nel 1929, sempre al Salone di Parigi, fu presentata la nuova serie della \"Monastella\", siglata RY2 e caratterizzata appunto dalla nuova calandra con radiatore spostato anteriormente e con griglia a listelli orizzontali. Nel 1930, la \"Monastella\" non cambi\u00f2 la sua sigla di progetto, ma la calandra divenne a listelli verticali. Tra il settembre 1929 e l'aprile 1931 vennero prodotte 2.797 \"Monastella\".\nMa gi\u00e0 nel mese di febbraio del 1931, la \"RY2\" venne affiancata dalla terza serie della \"Monastella\", codificata come RY3: tra le modifiche degne di nota va senz'altro segnalato l'aumento di potenza da 26 a 33 CV. La produzione della \"RY3\" cess\u00f2 dopo pochi mesi, nel settembre dello stesso anno, dopo aver totalizzato 381 esemplari.\nL'ultimo passo evolutivo della \"Monastella\" si ebbe nel mese di agosto del 1931, quando venne introdotta la RY4, che per\u00f2 propose solo alcuni aggiornamenti di dettaglio. Nell'agosto del 1932 la \"RY4\" venne tolta di produzione dopo essere stata prodotta in 781 esemplari: fu l'ultima \"Monastella\" della storia. Il suo testimone venne raccolto dai modelli Primaquatre, gi\u00e0 in produzione da un anno, e dalla Celtaquatre, che avrebbe visto la luce solo nel 1934."}
{"id": "844431", "revid": "1875018", "url": "https://it.wikipedia.org/wiki?curid=844431", "title": "Yam", "text": ""}
{"id": "844446", "revid": "287204", "url": "https://it.wikipedia.org/wiki?curid=844446", "title": "Cross River", "text": "Cross River \u00e8 uno dei 36 stati della Nigeria, situato a est, ai confini con il Camerun, con capitale Calabar. Prende il nome dal fiume Cross che attraversa la regione. L'Ibibio e l'Efik sono i dialetti pi\u00f9 usati. Lo Stato fu creato nel 1967 da una parte del vecchio Stato di Eastern Region ed ha avuto il nome di \"South-Eastern State\" (\"Stato del sud-est\") fino al 1976 quando ha preso la nuova denominazione. Cross River includeva originariamente anche lo Stato di Akwa Ibom.\nSuddivisioni.\nLo stato di Cross River \u00e8 suddiviso in diciotto aree a governo locale (\"local government areas\"):"}
{"id": "844453", "revid": "1444886", "url": "https://it.wikipedia.org/wiki?curid=844453", "title": "Zingonia", "text": "Zingonia (\"Zing\u00f2nia\" in dialetto bergamasco) \u00e8 una localit\u00e0 della provincia di Bergamo che si divide tra i comuni di Verdellino, Ciserano, Osio Sotto, Verdello e Boltiere.\nL'abitato di Zingonia \u00e8 originato da un progetto urbano - di citt\u00e0 a misura dei lavoratori - coordinato dall'architetto Franco Negri e realizzato dalla seconda met\u00e0 degli anni sessanta, su richiesta dell'imprenditore Renzo Zingone.\nLa popolazione totale dell'area di Zingonia \u00e8, al 7 febbraio 2007, di circa 4234 abitanti, di cui 2120 (il 50,1%) cittadini stranieri.\nA Zingonia ha ufficialmente sede la societ\u00e0 calcistica Atalanta.\nStoria.\nIl quartiere Zingone a Trezzano sul Naviglio.\nNel 1958, con un progetto che, dalle prime fasi, alla cantierizzazione e consegna dei fabbricati avrebbe richiesto 6 anni, l'imprenditore romano Renzo Zingone - con gi\u00e0 sulle spalle la costruzione di infrastrutture pubbliche in Venezuela, ed una recente acquisizione finanziaria (una banca di Milano, poi trasformata nella Banca Generale di Credito) - aveva dato vita al quartiere Zingone a Trezzano sul Naviglio, caratterizzato da un complesso di edifici dall'architettura sobria e razionale tipica del secondo dopoguerra anni '60, che si sviluppano attorno alla piazza principale, piazza San Lorenzo, su cui affaccia il grattacielo.\nIl progetto di Zingonia.\nPochi anni dopo, chiamando l'architetto Franco Negri, gi\u00e0 suo collaboratore per il progetto di Trezzano, avrebbe deciso di applicare la stessa visione utopica alla fondazione di una vera e propria citt\u00e0. Si prevedeva, attraverso la societ\u00e0 \"Zingone I.F. (iniziative fondiarie) S.p.A.\", la creazione di un'urbanizzazione razionale, fornita di tutti i servizi, con diverse finalit\u00e0, fra cui quella di creare spazi industriali (capannoni ed infrastrutture) in cui gli imprenditori avrebbero potuto insediare i propri progetti produttivi, vicini agli spazi residenziali e ricreativi (abitazioni, cinema, ristoranti\u2026), in modo da evitare il fenomeno del pendolarismo e creare un nuovo modello di societ\u00e0. \nLo stesso imprenditore dichiar\u00f2, presentando il progetto in un opuscolo dell'epoca:\nEra quindi stato scelto un terreno di 500 ettari sotto la giurisdizione di diversi comuni: Boltiere, Ciserano, Osio Sotto, Verdello e Verdellino, con i quali vennero sottoscritti una serie di accordi. Se, da una parte, l'area era di tipo agricolo, si trattava peraltro di un insieme di \"zone depresse\" secondo la legislazione italiana dell'epoca, con la possibilit\u00e0 di agevolazioni fiscali sia per chi costruiva che per le attivit\u00e0 che vi si fossero insediate. Fra i vantaggi dell'area, quella di essere relativamente pianeggiante, con terreno di natura sabbio-ghiaiosa,e priva di acque stagnanti (quindi facilmente edificabile) e, dall'altra, dotato d'acqua potabile a profondit\u00e0 non eccessiva. La zona, poi, era relativamente vicina (e quindi agganciabile o comunque raggiungibile con un passante ed un nuovo casello, come il progetto ipotizzava) a nord-ovest, all'autostrada Milano-Venezia, mentre a sud, la costruzione delle arterie era parte del progetto, con la stesa della strada Francesca, pensata per congiungere Milano con Brescia. A Est, non troppo lontana, vi era gi\u00e0 all'epoca la strada statale 42. Infine, il piano puntava molto sul progetto - all'epoca in corso - della costruzione dell'autostrada dello Spluga, dalla Valle Padana verso il centro Europa. \nNon mancavano i collegamenti ferroviari: vicina era la linea Milano-Treviglio-Bergamo, con le stazioni di Treviglio (linea Milano-Venezia) e di Verdello-Dalmine. Di nuovo, era prevista una linea delle ferrovie veloci dell'Adda (all'epoca attiva, fino a Gorgonzola) che avrebbe collegato Zingonia con Milano e con Bergamo.\nIl progetto di Zingonia puntava anche sulle vie fluviali, con il progetto del canale navigabile Ticino-Milano Nord-Mincio-Adriatico che avrebbe collegato le pendici delle Alpi fino ai porti di Venezia-Mestre e di Trieste, passando attraverso Zingonia, con la creazione di una zona portuale franca.\nLa costruzione e la crisi degli anni settanta.\nI lavori iniziarono nel 1964, con la previsione di un'urbanizzazione su di cui per attivit\u00e0 industriali, per uso abitativo e per il terziario. La popolazione avrebbe dovuto aggirarsi intorno alle .\nI cantieri consentirono l'inizio degli insediamenti residenziali e industriali gi\u00e0 nel 1966; furono presto completate le scuole elementari e l'asilo nido, oltre alla rete stradaria e una serie di arredi industriali, fra cui una fontana - al centro di una rotonda stradale - con al centro un obelisco, nota come \"Piazza del Missile\". Nei dintorni, ai due lati dell'arteria denominata \"Corso Europa\" sorsero due isolati - dal 2019 non pi\u00f9 esistenti - con 3 torri ciascuno, disegnati in modo da trovarsi ai tre estremi di un ideale cortile-giardino, mentre al quarto angolo era inserito un palazzo pi\u00f9 basso. Si trattava dei quartieri con le torri denominate \"Anna\" (1, 2, 3) con diverse attivit\u00e0 commerciali e servizi, fra cui il \"Bar Perry's\" incastonato in una struttura pi\u00f9 bassa all'esterno del cortile dei palazzi; l'altro quartiere comprendeva le palazzine \"Athena\" (1,2,3) con costruzioni pi\u00f9 basse che includevano altri esercizi commerciali, il \"Bar Athena\", l'ufficio postale. e, sul retro un bocciodromo ed una pista da cross, poi sostituite da altre strutture\nUn ulteriore spazio era quello di \"Piazza Affari\", con una grande fontana, la presenza di alcuni esercizi e tre palazzine denominate: \"Barbara 1, Barbara 2, Bettina\" e il \"Grattacielo\".\nI capannoni industriali - ed industriali-commerciali - pensati in tre distinte tipologie: \"Bergamo\", \"Roma\" e \"Vittoria\", a seconda delle dimensioni e delle caratteristiche - furono completati, assieme ad altre strutture commerciali, alla chiesa in cemento armato dalla forma moderna (peraltro aggiunta successivamente, su progetto di Vittorio Sonzogni), il centro sportivo Bortolotti (utilizzato dal settore giovanile dell'Atalanta), un Grand Hotel, un ospedale (il policlinico San Marco), luoghi di ritrovo (fra i quali il \"club house\") e ad alcuni appartamenti e villette unifamiliari.\nIl progetto iniziale prevedeva anche - da quel che resta sui disegni - molti altri edifici e strutture: la realizzazione di uno dei primi centri commerciali, di un teatro ed un centro direzionale, nonch\u00e9 di un eliporto. La zona avrebbe dovuto essere poi connessa, attraverso un passante, alla autostrada Milano-Venezia, ed unita alla rete fluviale del nord Italia grazie ad un canale artificiale navigabile, con tanto di darsena.\nProblematiche di vario genere, anche relative al coordinamento fra i comuni, che si dividevano le diverse parti della citt\u00e0 e che avrebbero dovuto fornire servizi di trasporto ed intervenire nella pianificazione dei servizi e una generale recessione dei primi anni settanta (con la crisi del 1973), fecero s\u00ec che il progetto venisse ridimensionato sulla base delle nuove esigenze; la popolazione, che stimata per un massimo di , arriv\u00f2 a malapena a qualche migliaio, mostr\u00f2 presto come tutte le previsioni di sviluppo fossero state eccessivamente ottimistiche. Nel 1971, a quello che era stato gi\u00e0 costruito, non si sarebbe aggiunto pi\u00f9 molto del vecchio progetto. Molti edifici restarono sulla carta e lo stesso imprenditore si trasfer\u00ec altrove e cedette - fra i suoi interessi - anche la costruzione e la commercializzazione di Zingonia ad un'altra societ\u00e0, la COIMA di Riccardo Catella. Da quel momento, di fatto, venendo meno la prima visione d'insieme, il \"progetto Zingonia\" iniziale, per come era sulla carta, cess\u00f2 di esprimersi su terreno, non arrestandosi, ma scomparendo progressivamente. Le decisioni - infatti - tornarono in mano ai proprietari dei diversi edifici e di competenza dei diversi comuni; negli anni a seguire furono operate modifiche su edifici gi\u00e0 esistenti e saranno, successivamente, costruiti edifici nuovi (con o senza l'abbattimento di quelli del progetto iniziale).\nDagli anni settanta ad oggi.\nDa allora, senza mai divenire una citt\u00e0, Zingonia fu insomma lentamente trasformata e lo stesso progetto - perso il piano regolatore originario - sar\u00e0 stravolto ed anonimizzato dall'abbattimento di oramai in disuso, con la costruzione di nuovi edifici, secondo le esigenze che le diverse epoche hanno richiesto, in uno sviluppo disordinato. Alcune parti di Zingonia sono state oggetto di un particolare degrado e da fenomeni di abbandono, chiusure, con l'emergere di episodi di illegalit\u00e0 e criminalit\u00e0. Se in parte vi sono in atto tentativi di riqualificazione, con la collaborazione di figure professionali, il coinvolgimento delle Amministrazioni Comunali, forze dell'ordine, amministrazioni condominiali e gli stessi cittadini, con esiti decisamente molto positivi, in altre zone ci\u00f2 \u00e8 stato impossibile. \n sono state manutenute oppure recuperate: il Grand Hotel \u00e8 stato ripristinato, ed \u00e8 stato mantenuto in attivit\u00e0 - con una serie di modifiche - l'ospedale (oggi gruppo San Donato) \u00e8 in piena espansione ; altre - come piazza affari - storicamente soggette a fenomeni di degrado, oggi sono comprese in un progetto di monitorizzazione permanente. Capitolo a parte \u00e8 quello che ha coinvolto il quartiere \"piazza missile\" battezzato dai media \"torri\", il cui livello di abbandono e degrado sia strutturale-estetico che sociale poi, \u00e8 divenuto irreversibile, con fenomeni di criminalit\u00e0 e spaccio al loro interno, ha portato all'unica soluzione possibile: le 6 torri Athena ed Anna sono state interamente abbattute nel maggio del 2019 come passo in vista di una riqualificazione della zona, affetta da fenomeni di illegalit\u00e0. \nZingonia - oltre ad essere una realt\u00e0 produttiva - \u00e8 ritenuta un esempio interessante di utopia sociale ed architettonica, dove l'idea di citt\u00e0 si estendeva - a differenza di progetti abitativi quali Corviale a Roma - dalle mere residenze a tutti i bisogni della cittadinanza (salute, svago\u2026), non inclusi all'interno dell'isolato, ma \"spalmati\" su tutta l'area di quella che avrebbe dovuto essere una citt\u00e0 ideale. Se nella realt\u00e0 la Zingonia sulla \"carta\" \u00e8 stata in parte demolita, oppure degradata e sostituita da un'urbanizzazione diversa, le iniziali intenzioni dei progettisti, gli studi che ne furono all'origine, la realt\u00e0 iniziale, oltre alle cause del fallimento (l'abbandono da parte di alcune aziende, la mancanza di servizi e della realizzazione di alcuni dei progetti \"esterni\" dati per scontati e la carenza di coordinamento) hanno portato Zingonia ad essere studiata ed analizzata diverse volte, diventando un vero e proprio laboratorio per il recupero dell'idea iniziale - pur con tutti i limiti degli interessi finanziari che supportavano il progetto - di una citt\u00e0 costruita attorno alla persona.\nCultura.\nMedia.\nTelevisione.\nNel febbraio 2009 \u00e8 stato trasmesso da RAI Storia un documentario dedicato a Zingonia, dal titolo \"Viaggio a Zingonia\", nell'ambito della trasmissione \"Ritorno al Presente\" diretto dal regista Eugenio Vecchioli Farioli.\nArte.\nZingonia - Arte Integrazione Multicultura.\n\"Zingonia - Arte Integrazione Multicultura\" \u00e8 stato un progetto di \"public art\" realizzato in collaborazione con l'Accademia Carrara di Belle Arti di Bergamo e il comune di Ciserano e cofinanziato dalla Regione Lombardia. L'attivit\u00e0 si \u00e8 svolta a Zingonia. Il progetto ha vinto il premio Minimum Prize 2003, presso Cittadellarte-Fondazione Pistoletto, Biella.\nIl progetto si \u00e8 sviluppato attraverso la creazione di un'associazione culturale per l'arte contemporanea, \"Reporting System\", nata nel 2004 e volta alla promozione e sviluppo di processi creativi nello spazio pubblico. Nel 2005 il lavoro di \"Reporting System\" \u00e8 alla biennale di Siviglia al CAAC; nel 2003 realizza un progetto dal titolo \"Voyages croises\" insieme a un collettivo di artisti africani, \"Huit Facettes Interaction\"; progetto esposto nel 2002 presso Documenta 11."}
{"id": "844459", "revid": "149485", "url": "https://it.wikipedia.org/wiki?curid=844459", "title": "Nuoto ai Giochi della XXVI Olimpiade", "text": "Il nuoto alle Olimpiadi estive del 1996 di Atlanta fu rappresentato da 32 eventi, 16 femminili e 16 maschili."}
{"id": "844476", "revid": "48479", "url": "https://it.wikipedia.org/wiki?curid=844476", "title": "Assunzione della Vergine Maria", "text": ""}
{"id": "844501", "revid": "729019", "url": "https://it.wikipedia.org/wiki?curid=844501", "title": "Ebonyi", "text": "Ebonyi \u00e8 uno dei 36 stati della Nigeria, situato a sud-est della Nigeria con capitale Abakaliki. La regione \u00e8 popolata prevalentemente da membri dell'etnia Igbo. Afikpo \u00e8 la seconda citt\u00e0 pi\u00f9 grande dopo la capitale Abakaliki. Seguono le citt\u00e0 di EDDA, Onueke, Nkalagu, Uburu, Onicha, Ishiagu, Amasiri e Okposi. Ebonyi \u00e8 uno dei sei nuovi stati creati nel 1996 come parte delle vecchie divisioni dello Stato di Enugu e dello Stato di Abia.\nSuddivisioni.\nLo stato di Ebonyi \u00e8 suddiviso in tredici aree a governo locale (\"local government areas\"):"}
{"id": "844550", "revid": "287204", "url": "https://it.wikipedia.org/wiki?curid=844550", "title": "August Wilhelmj", "text": "Biografia.\nFece un arrangiamento per violino dal secondo movimento della Suite per orchestra n. 3 di Johann Sebastian Bach, noto anche come \"Aria sulla quarta corda\".\nWilhelmj trasport\u00f2 il brano dalla tonalit\u00e0 di Re maggiore a Do maggiore: cos\u00ec facendo fu in grado di eseguirlo tutto sulla quarta corda del violino, il Sol.\nSuonava un violino costruito da Giovanni Francesco Pressenda, Torino 1843."}
{"id": "844577", "revid": "110157", "url": "https://it.wikipedia.org/wiki?curid=844577", "title": "Ekiti", "text": "Ekiti \u00e8 uno dei 36 stati della Nigeria, con capitale Ado-Ekiti.\nCitt\u00e0.\nAdo, Efon-Alaaye, Aramoko, Ikole, Ikere, Ijero, Ipoti, Igogo, Ise, Itapa, Ot\u00fan, Usi, Ido, Emure, Iyin, Igede, Ilawe, Ode, Oye, Omuo, Ilupeju, Ikoro, Ikun, Iye, Ijesa-Isu, Ayedun, Aisegba, Okemesi, Igbara-Odo.\nSuddivisioni.\nLo stato di Ekiti \u00e8 suddiviso in sedici aree a governo locale (\"local government areas\"):"}
{"id": "844583", "revid": "474175", "url": "https://it.wikipedia.org/wiki?curid=844583", "title": "Adour", "text": "L'Adour (in occitano guascone \"Ador\", in basco \"Aturri\") \u00e8 un fiume francese del bacino aquitano nel sud ovest della Francia. Nasce in tre piccoli torrenti dal massiccio del Pic du Midi de Bigorre, dal massiccio dell'Arbizon e dal massiccio del Lascours, nei Pirenei, nel dipartimento degli Alti Pirenei, si forma nella valle di Campan in Alta Bigorre e sbocca nell'Oceano Atlantico, dopo aver percorso 335\u00a0km ed aver attraversato la citt\u00e0 di Bayonne.\nQuesto fiume di tipo montano, a regime pluvio-nivale ha una variazione di portata notevole, che varia da un massimo di 2000\u00a0m\u00b3/s ad un minimo di 30\u00a0m\u00b3/s.\nLocalit\u00e0 attraversate.\nDipartimenti e citt\u00e0 attraversate dal fiume Adour:\nAffluenti.\nI principali affluenti dell'Adour sono (D= alla destra orografica; S = alla sinistra orografica):"}
{"id": "844625", "revid": "92920", "url": "https://it.wikipedia.org/wiki?curid=844625", "title": "Braulio", "text": "Il Br\u00e0ulio \u00e8 un amaro valtellinese a base di erbe dal contenuto alcolico di 21 gradi.\nOrigine.\nLa sua ricetta originale risale al 1826, ideata da Francesco Peloni, farmacista e appassionato botanico di Bormio, dedito allo studio delle propriet\u00e0 benefiche delle erbe locali. La produzione avviene a partire dal 1875.\nDal 1999 l'amaro \u00e8 di propriet\u00e0 della Casoni Liquori S.p.A., azienda con sede a Finale Emilia (Modena), anche se la produzione continua ad avvenire negli stabilimenti della famiglia Peloni a Bormio.\nTitolare del marchio \u00e8 la Fratelli Averna S.p.A., acquisita nel 2014 dal Gruppo Campari.\nComposizione e produzione.\nGli ingredienti principali del Braulio sono erbe e piante officinali tra cui achillea moscata, bacche di ginepro, assenzio e radici di genziana.\nIl particolare metodo di produzione prevede un invecchiamento di 2 anni in botti di rovere di Slavonia, periodo che aumenta fino a 3 anni per il Br\u00e0ulio Riserva, prodotto in quantit\u00e0 molto limitate e dal sapore pi\u00f9 forte e deciso.\nConsumo e caratteristiche organolettiche.\nIl Braulio \u00e8 un digestivo da consumare freddo o a temperatura ambiente. Il sapore forte non permette molti accostamenti con altri alcolici, ma talvolta viene servito come aperitivo insieme a vino bianco frizzante. Un cocktail noto in Valtellina \u00e8 il fraelino, miscela in parti uguali di grappa e Braulio."}
{"id": "844658", "revid": "339392", "url": "https://it.wikipedia.org/wiki?curid=844658", "title": "Ypj", "text": ""}
{"id": "844666", "revid": "92723", "url": "https://it.wikipedia.org/wiki?curid=844666", "title": "Fortezza di Pietro e Paolo", "text": "La fortezza di Pietro e Paolo (), nota anche come la Bastiglia russa, \u00e8 la cittadella di San Pietroburgo (Russia), edificata a partire dal 1703 su progetto dall'architetto Domenico Trezzini, per ordine di Pietro il Grande. La posa della prima pietra avvenne il 27 maggio (16 maggio secondo il calendario giuliano) del 1703 sull'isola delle Lepri, sul fiume Neva. All'interno della fortezza si trovano la cattedrale dei Santi Pietro e Paolo, il mausoleo dei Granduchi, il Museo storico di San Pietroburgo e il Museo dello spazio e della tecnologia missilistica.\nStoria.\nLa fortezza nacque come cittadella strategica durante la Grande guerra del nord. Pietro il Grande commission\u00f2 all'architetto Domenico Trezzini una fortezza contenente al suo interno una cattedrale nella quale sarebbero state sepolte le sue spoglie e quelle dei suoi successori. Sarebbe poi seguita la costruzione della nuova citt\u00e0 che, dedicata a San Pietro e perci\u00f2 indirettamente anche all'imperatore, doveva diventare la nuova capitale dell'Impero. La prima pietra della citt\u00e0, collocata dallo zar il 27 maggio 1703, conteneva l'iscrizione: \u00abNell'anno di grazia 1703, la citt\u00e0 di San Pietroburgo fu costruita dallo zar e granduca P\u00ebtr Alekseevi\u010d, imperatore di tutte le Russie\u00bb.\nNella fortezza dell\"'isola Enisari\" - in finlandese \u00abisola delle Lepri\u00bb - rinominata in russo \"Zaja\u010dij ostrov\", Pietro I stabil\u00ec la corte con il tesoro reale, il tribunale e le prigioni, situate nel bastione Trubeckoj. Uno dei primi a esservi detenuto fu il figlio, lo zarevic Aleksej. Nel giugno del 1718, sotto tortura, confess\u00f2 il suo tradimento, e il 7 luglio mor\u00ec per le frustate ricevute. Fu sepolto al limitare della chiesa, sotto la scala del campanile.\nAlla fortezza si accede per mezzo di due ponti in legno, quello di San Giovanni (ad est) e del Coronamento (ad ovest) attraverso sei porte: quelle di San Basilio, della Neva, di San Giovanni, del Coronamento, di San Nicola e quella di San Pietro. Il bastione Trubeckoj porta il nome di una famiglia di boiardi. Gli altri cinque bastioni della fortezza sono: il bastione Gosudarev (Sovrano) dedicato a Pietro il Grande, il bastione Nary\u0161kin , altra famiglia di boiardi alla quale apparteneva la madre di Pietro, Natal'ja Kirillovna Nary\u0161kina, il bastione Men\u0161ikov , da Aleksandr Men\u0161ikov, consigliere dello zar, il bastione Zotov , da Nikita Zotov, gi\u00e0 tutore di Pietro I, buffone di corte e ministro degli Esteri, e il bastione Golovkin , da Gavriil Golovkin, consigliere e ambasciatore.\nOltre al bastione Trubeckoj, adibito a prigione fu il rivellino Alekseevskij, dedicato ad Alessio I, padre di Pietro il Grande. Nella fortezza esiste anche il rivellino Ioannovskij, dedicato a Ivan V, il fratello maggiore di Pietro. Nel rivellino Alekseevskij fu rinchiuso dopo la morte di Pietro I Ivan Tichonovi\u010d Poso\u0161kov, suo consigliere, economista e occidentalista, che vi mor\u00ec nel 1726. Nel maggio 1775 vi fu detenuta la principessa Tarakanova, che sosteneva di essere la figlia di Elisabetta I e costituiva perci\u00f2 una minaccia per la zarina Caterina II la Grande. Trovata morta il 4 dicembre 1775, fu sepolta nel cortile del rivellino. Altra vittima di Caterina fu Aleksandr Nikolaevi\u010d Radi\u0161\u010dev, l'autore nel 1790 del \"Viaggio da San Pietroburgo a Mosca\". Ritenuto un critico del regime russo, fu gettato in prigione e, in un primo tempo condannato a morte, fu poi esiliato.\nDurante il 1917, la fortezza venne attaccata dai soldati ammutinati del reggimento Pavlovskii il 12 marzo (27 febbraio per il calendario giuliano), che liberarono tutti i detenuti. Il generale Nikitin, comandante della fortezza, fu persuaso da \u0160ul'gin a riconoscere il nuovo potere. Durante il periodo rivoluzionario del 1917 centinaia di ufficiali zaristi vennero imprigionati nella Fortezza per proteggerli dalla folla inferocita. Vi erano detenuti cos\u00ec tanti ufficiali che la Fortezza era stracolma.\nIl 17 luglio quando i Bolscevichi organizzarono una grande manifestazione contro il governo di Aleksandr F\u00ebdorovi\u010d Kerenskij - che questi denunci\u00f2 essere un tentativo di colpo di Stato - la guarnigione della Fortezza forte di 8.000 uomini si dichiar\u00f2 a favore dei Bolscevichi, e si arrese senza opporre resistenza il 19 luglio alla reazione delle forze governative.\nIl 7 novembre, la fortezza torn\u00f2 facilmente nelle mani dei bolscevichi. Dopo l'ultimatum del Soviet di Pietrogrado ai ministri rinchiusi nel Palazzo d'Inverno, dopo le salve di cannone sparate dall'incrociatore Aurora ormeggiato lungo la Neva, alle ore 21, i cannoni della fortezza spararono trenta o pi\u00f9 colpi di cannone contro il Palazzo d'Inverno. Solo due proiettili arrivarono a segno producendo leggeri danni ed i difensori riuscirono, per il momento, a respingere gli assedianti. Alle 2,10 del mattino del giorno seguente il Palazzo d'Inverno venne conquistato dalle guardie rosse di Vladimir Antonov-Ovseenko ed i ministri vennero catturati e imprigionati nella Fortezza.\nEssi furono gli ultimi prigionieri ad essere rinchiusi nella fortezza. Nel 1924 molti degli edifici vennero convertiti in museo. La struttura sub\u00ec alcuni danni durante la Seconda guerra mondiale che vennero poi riparati alla fine della guerra, con un'opera di restauro che continua tuttora.\nLa fortezza di Pietro e Paolo \u00e8 raffigurata sulla banconota da 50 rubli."}
{"id": "844677", "revid": "272884", "url": "https://it.wikipedia.org/wiki?curid=844677", "title": "Il cuore nel pozzo", "text": "Il cuore nel pozzo \u00e8 una miniserie televisiva italiana prodotta nel 2005 e diretta da Alberto Negrin.\nDescrizione.\nLa fiction \u00e8 prodotta dalla Rai Fiction e Rizzoli Audiovisivi. La storia \u00e8 incentrata sulla fuga di un gruppo di bambini dai partigiani di Tito, ambientata negli ultimi anni della seconda guerra mondiale. Il consulente storico del film \u00e8 Giovanni Sabbatucci, docente di Storia contemporanea presso la Sapienza - Universit\u00e0 di Roma.\nIl film \u00e8 stato girato nell'autunno del 2004 in Montenegro, poich\u00e9 le autorit\u00e0 croate hanno vietato le riprese in Istria, dato che, a loro avviso, i contenuti non avevano un riscontro storico.\nTrama.\nSiamo in Istria nel 1945, quando ormai in Italia era caduto il fascismo ed era prossima alla fine della guerra, mentre le truppe e i corpi di polizia erano disorientati dalla situazione.\nIn questa atmosfera, i partigiani di Tito marciano verso Trieste per conquistare terreno e prendere i territori italiani della Venezia Giulia, della Dalmazia e dell'Istria. Giunge qui Novak, uno di questi partigiani, per ritrovare il figlio Carlo, avuto da una donna italiana, Giulia, che aveva violentato anni prima. Poi appare una nuova famiglia, quella di Francesco, che aiuter\u00e0 il piccolo Carlo. Giulia nasconde il figlio nell'orfanotrofio di don Bruno e preferisce morire per mano dello stesso Novak piuttosto che rivelare il nascondiglio del figlio. Segue poi una rincorsa dei partigiani alla caccia dei bambini dell'orfanotrofio che, guidati da don Bruno, arrivano verso zone di confine pi\u00f9 sicure e meno battute dai partigiani slavi.\nCon l'aiuto di Ettore, un reduce alpino, e di Anja, una collaboratrice slava di don Bruno e di Walter che per\u00f2 verr\u00e0 ucciso (come poi anche Novak), rappresentante del Comitato di Liberazione Nazionale, di tre soldati italiani sbandati e con la morte di don Bruno, riusciranno comunque a salvarsi.\nIl significato del titolo.\nLa parola \"pozzo\" del titolo si riferisce alle foibe, le cavit\u00e0 carsiche, tecnicamente inghiottitoi, in cui all'epoca furono gettati i corpi massacrati di numerosi civili e militari.\nLa messa in onda.\nLa fiction venne trasmessa in Italia su Rai 1 il 6 ed il 7 febbraio 2005 in due puntate. Era la prima volta che la TV di Stato italiana trasmetteva in prima serata un film che trattasse il dramma delle foibe, tant'\u00e8 vero che \"Il cuore nel pozzo\" \u00e8 noto per aver acceso diverse polemiche sull'interpretazione delle vicende di quel periodo.\nIl 10 febbraio 2010 \u00e8 stato replicato in prima serata su Rai 1 (in versione ridotta), per celebrare il Giorno del ricordo.\nLe polemiche.\nLa scelta dell'ambientazione in un periodo storico molto controverso all'interno di un'area geografica di contrasti etnici molto forti e non ancora del tutto sopiti, ne ha fatto un caso politico e diplomatico.\nLe reazioni slovene sono state molto accese; il film ha reso pi\u00f9 tesi i rapporti del governo italiano con la comunit\u00e0 slovena dell'Istria, anche perch\u00e9 messo in onda e pubblicizzato in un clima politico italiano molto particolare, ed anzi ha ottenuto l'esplicita approvazione di Alleanza Nazionale e del governo Berlusconi. Il regista Negrin invece ha sempre affermato di non aver voluto fare un film politico, ma di voler semplicemente narrare degli eventi storici che per oltre mezzo secolo sono stati trascurati e ignorati da gran parte dell'opinione pubblica italiana.\nLa miniserie \u00e8 stata messa in onda il 6 ed il 7 febbraio 2005, qualche giorno prima della prima ricorrenza del Giorno del ricordo del 10 febbraio, istituita dal Parlamento italiano nel 2004 con voto quasi plebiscitario.\nCirca un mese dopo la messa in onda della miniserie televisiva, l'attore Leo Gullotta, che vi aveva recitato nel ruolo di don Bruno, fu invitato al congresso di Rifondazione Comunista a leggere le lettere di alcuni partigiani per celebrare la liberazione. Non appena l'attore prese la parola, fu investito da urla e insulti da parte di alcuni militanti, prontamente allontanati dal servizio d'ordine. Il segretario del partito Fausto Bertinotti e la maggioranza dei congressisti condannarono la contestazione e applaudirono l'attore alzandosi in piedi. Bertinotti denunci\u00f2 inoltre un \u00abinsopportabile grado di intolleranza in questo partito\u00bb.\nIl giornale croato \"Rijeka Novi List \"ha commentato il film dicendo \"si tratta del peggior film di propaganda mai realizzato [...] \u00e8 un assalto alla storia da parte della destra italiana\".\nAnche auterevoli storici italiani delle questioni relative al confine orientale hanno espresso valutazioni molto pesanti sul valore storico del film."}
{"id": "844681", "revid": "110157", "url": "https://it.wikipedia.org/wiki?curid=844681", "title": "Ufficio italiano dei cambi", "text": "L'Ufficio italiano dei cambi era un ente strumentale della Banca d'Italia. \u00c8 stato soppresso ai sensi dell'art. 62 del d.lgs. 21 novembre 2007 n. 231, e dal 1\u00ba gennaio 2008 le sue competenze sono passate a strutture gi\u00e0 esistenti di Banca d'Italia.\nStoria.\nNasce nel 1945 con il decreto legislativo luogotenenziale 17 maggio 1945 n. 331, assorbendo le funzioni dell'Istituto nazionale per i cambi con l'estero, con l'obiettivo di vigilare i movimenti di capitali e di amministrare le riserve in valuta dell'Italia. Inoltre deteneva il monopolio nell'acquisto e vendita di oro, divise estere, biglietti di banca e di Stato esteri, titoli esteri e italiani emessi all'estero, titoli italiani emessi in valuta estera.\nTra il 1990 e il 2000 una serie di interventi normativi aboliscono il monopolio UIC sui cambi ma confermano le funzioni di vigilanza e controllo dell'UIC sulle operazioni di acquisto e vendita di valuta estera, ridimensionano i compiti dell'istituto allo svolgimento di funzioni in materia di contrasto al riciclaggio di denaro (riceve le segnalazioni degli operatori bancari relativamente a movimenti bancari sospetti), alla gestione delle riserve ufficiali italiane in valuta estera, alla lotta all'usura, all'attivit\u00e0 di raccolta di informazioni per l'elaborazione delle statistiche sulla bilancia dei pagamenti, alla posizione patrimoniale verso l'estero ed eliminano il monopolio dell'UIC in materia di acquisto di oro (prima permesso solo per usi industriali) che ora pu\u00f2 essere acquistato anche da cittadini privati, che comunque mantiene il compito di fissare gli standard (in linea con i principi internazionali) a cui l'oro grezzo deve rispondere.\nIn seguito alla sua soppressione avvenuta nel 2007, le funzioni in materia di prevenzione e contrasto del riciclaggio e il finanziamento del terrorismo sono ora svolte dall'Unit\u00e0 di Informazione Finanziaria per l'Italia della Banca d'Italia (istituita dall'art. 6 del d.lgs. 231/2007), con il compito di raccogliere, analizzare e comunicare alle attivit\u00e0 competenti le informazioni che gli intermediari bancari e finanziari segnalano a UIF, relativamente a ipotesi di riciclaggio o di finanziamento del terrorismo."}
{"id": "844687", "revid": "1573940", "url": "https://it.wikipedia.org/wiki?curid=844687", "title": "Wang Hao (tennistavolista)", "text": "Carriera.\nHa vinto la medaglia d'argento nell'individuale alle Olimpiadi di Atene nel 2004 perdendo a sorpresa contro Ryu Seung Min. Nell'aprile 2011 \u00e8 stato in cima al ranking mondiale del tennis tavolo, e ha partecipato alle Olimpiadi di Pechino 2008 dove ha vinto l'oro nella competizione a squadre e poi l'argento nell'individuale, perdendo la finale contro Ma Lin. Ha inoltre vinto tre edizioni della Coppa del Mondo individuale (2007, 2008 e 2010).\nAlle Olimpiadi di Londra 2012 per la terza volta (record) ha vinto la medaglia d'argento nell'individuale, perdendo la finale contro il connazionale Zhang Jike.\nNel Campionato del mondo di Parigi 2013 ha raggiunto il secondo posto, battuto in finale da Zhang Jike.\nHa vinto almeno una volta tutte le principali competizioni nazionali e continentali. (Asian Championship, Asian Cup, Asian Games, Chinese National Games).\nHa partecipato a 12 finali nei tornei del grande slam (mondiali, olimpiadi, coppa del mondo), oltre ad essere rimasto in cima al ranking ITTF per 27 mesi di fila, da ottobre 2007 a dicembre 2009."}
{"id": "844715", "revid": "125700997", "url": "https://it.wikipedia.org/wiki?curid=844715", "title": "Cani arrabbiati", "text": "Cani arrabbiati \u00e8 un film thriller/noir italiano del 1974, diretto da Mario Bava.\n\u00c8 uno dei pochi thriller girati dal regista, considerato un maestro dell'horror. Lamberto Bava, figlio di Mario, fu l'aiuto regista.\nGirato per la maggior parte dentro un'automobile, un'Opel Rekord Caravan, il film non fu mai distribuito: venne infatti bloccato a causa del fallimento della casa di produzione. Solo nel 1995 \u00e8 tornato alla luce grazie a Lea Kruger, che nel film interpreta Maria e si \u00e8 interessata a farlo uscire in DVD.\n\u00c8 uscito in molte versioni, ognuna con finali diversi. In Italia la versione definitiva \u00e8 stata trasmessa nel 2004 da Sky, con il titolo Semaforo rosso.\nTrama.\nA Roma, quattro banditi mascherati rapinano un portavalori, uccidendo due guardie. Durante la successiva fuga in automobile uno di loro viene ucciso dalla polizia.\nI tre rimasti (il capo, chiamato \"Dottore\", il nevrotico \"Bisturi\" e lo strafottente \"Trentadue\"), abbandonano l'auto e si rifugiano in un parcheggio sotterraneo, dove prendono in ostaggio due donne. Bisturi ne sgozza una, quindi i tre fuggono insieme a Maria, l'altro ostaggio.\nI tre banditi salgono su un'auto ferma ad un semaforo, con a bordo un uomo, Riccardo, ed un bambino che sta dormendo. Riccardo spiega che si tratta di suo figlio, gravemente malato e febbricitante, e che lo sta portando d'urgenza in ospedale.\nI banditi costringono Riccardo a prendere l'autostrada. La fuga \u00e8 punteggiata da svariati piccoli incidenti e incontri: Maria mostra spesso prostrazione fisica e tensione per la situazione, mentre Riccardo (sempre alla guida dell'autovettura) mantiene un'eccessiva calma che a un certo punto insospettisce il Dottore. Il bambino continua a dormire, mentre Bisturi e Trentadue si danno a discorsi e battute volgari.\nDurante una sosta Maria, fingendo di dover urinare, tenta la fuga attraverso i campi. Bisturi e Trentadue la raggiungono e la costringono ad urinare davanti a loro.\nTornati in auto, Trentadue mostra a Maria perch\u00e9 lo chiamano cos\u00ec, quindi tenta di violentarla sul sedile posteriore. Il Dottore, esasperato dall'atteggiamento del complice, gli spara mentre l'auto attraversa una galleria. Bisturi, grande amico di Trentadue, inizia ad agitarsi.\nDurante una sosta a un distributore sale sull'auto una donna ignara, in cerca di un passaggio. La donna \u00e8 molto loquace, e nota che dentro la macchina c'\u00e8 un clima nervoso; infine si accorge della ferita sul collo di Trentadue. A questo punto Bisturi la sgozza. I due malviventi decidono allora di disfarsi dei cadaveri abbandonandoli sul ciglio della strada. Ma Trentadue \u00e8 ancora vivo; il Dottore ordina quindi a Bisturi di finirlo.\nL'auto arriva davanti a un casolare, dove \u00e8 pronta un'altra auto per la fuga dei banditi. Il Dottore e Bisturi si apprestano dunque ad uccidere Riccardo e Maria. Ma, nel medesimo momento, Riccardo estrae dalla coperta che avvolge il bambino una pistola con cui riesce ad uccidere i due banditi; nella sparatoria, muore anche Maria. Subito dopo Riccardo, dopo essersi impadronito della borsa contenente il denaro frutto della rapina, si allontana con l'automobile dei malviventi nascosta nel casolare e va a telefonare alla madre del bambino, chiedendole un ingente riscatto in cambio della restituzione del piccolo.\nStile.\nA differenza dei precedenti film di Mario Bava, che mostravano colori sgargianti e inquadrature stravaganti, \"Cani arrabbiati\" \u00e8 stato descritto dallo storico di cinema Roberto Curti come nemmeno paragonabile ai lavori dello stesso regista. Il film inizia in maniera simile ai \"poliziotteschi\" che stavano diventando popolari in Italia negli anni settanta, ma senza le implicazioni sociologiche di quei film.\nProduzione.\nAll'inizio degli anni settanta, Bava stava attraversando un momento difficile della sua carriera. Aveva ricevuto la libert\u00e0 creativa di realizzare il tipo di film che voleva con \"Lisa e il diavolo\" (1973), che era stato accantonato in quanto non era riuscito a trovare un distributore al Festival di Cannes. Un altro suo film, \"Reazione a catena\" (1971), si era rivelato un insuccesso al botteghino italiano. Ci\u00f2 lo port\u00f2 a tentare un nuovo progetto diverso da qualsiasi cosa avesse fatto in precedenza, e inizi\u00f2 a sviluppare quello che sarebbe diventato \"Cani arrabbiati\". La storia era basata sul racconto \"Man and Boy\" (usato anche come titolo di lavorazione del film) di Michael J. Carrol pubblicato con il titolo \"L'uomo e il bambino\" nella collana \"Il Giallo Mondadori\". La sceneggiatura del film fu scritta da Alessandro Parenzo e da Cesare Frugoni, con Bava che intervenne in sede di scrittura per apporre alcuni piccoli cambiamenti.\nRiprese.\nIl film \u00e8 stato girato a Roma e sul tratto autostradale Civitavecchia-L'Aquila. Le riprese iniziarono il 20 agosto 1973 e terminarono il 12 settembre dello stesso anno. Bava decise di girare le scene in ordine cronologico.\nCast.\nAl Lettieri era stato ingaggiato per interpretare il protagonista Riccardo, ma dopo essersi presentato ubriaco la prima mattina di riprese, fu licenziato e il ruolo and\u00f2 tre giorni dopo a Riccardo Cucciolla. Cucciolla non parlava inglese; secondo quanto affermato dal co-protagonista Maurice Poli, dovette leggere le sue battute in inglese da un copione posizionato strategicamente attorno alla macchina.\nProblemi.\nIl figlio di Mario, Lamberto Bava, che \u00e8 stato aiuto regista del film, ha parlato dei problemi con il produttore Roberto Loyola. Secondo quanto riferito, Loyola ebbe difficolt\u00e0 finanziarie durante la lavorazione del film, che frenarono la troupe sin dalla prima settimana. Nonostante questi problemi, Bava riusc\u00ec a completare le riprese principali in tre settimane. Tutto ci\u00f2 che restava da filmare erano alcune istantanee di elicotteri e macchine della polizia, pi\u00f9 una sequenza introduttiva. Loyola fall\u00ec in quel momento e la produzione fu accantonata. La famiglia Bava cerc\u00f2 di recuperare i diritti del film senza successo.\nDistribuzione.\nIl film \u00e8 stato proiettato per la prima volta al MIFED di Milano nel 1995 con il titolo \"Semaforo Rosso\". Questa versione \u00e8 stata curata dal gruppo Spera Cinematografica dell'attrice Lea Kruger con la collaborazione del critico tedesco Peter Blumenstock. Lamberto Bava ha dichiarato che la nuova versione \u00e8 stata completata contro la sua volont\u00e0 e creata da un montaggio approssimativo del film assemblato da Carlo Reali durante le riprese originarie. Erano stati inseriti alcuni fermo immagine per collegare i filmati e un suono di sirene della polizia alla fine del film. Dato che la pellicola era stata girata senza audio, fu necessario rifare sia la colonna sonora che il doppiaggio.\nHome video.\nIl primo DVD del film \u00e8 uscito in edizione limitata per la tedesca Lucertola Media nel 1998. Questa edizione \u00e8 priva degli inserti della versione Spera e mantiene il finale originale, che fu girato secondo le indicazioni della sceneggiatura di Bava. Il film \u00e8 stato pubblicato di nuovo in Germania per l'etichetta Astro nel 2001. Questa versione non contiene il prologo e presenta una versione pi\u00f9 lunga del finale. Successivamente, \u00e8 stata sviluppata come quarta versione una bozza di Alfredo Leone. Questa include due scene girate ex novo nel finale e termina con un fermo immagine della faccia di Fabrizia Sacchi. Una quinta versione del film \u00e8 stata distribuita sia da Leone che da Lamberto Bava, il quale ha aggiunto istantanee di macchine della polizia degli anni settanta e nuove scene girate su 35 millimetri tra l'aprile e maggio 2001. Questa versione contiene nuovi doppiaggi e una nuova colonna sonora di Stelvio Cipriani. Lamberto Bava ha curato questa versione con Mauro Bonanni, che ha tagliato parti del film che, a suo dire, Mario Bava non avrebbe voluto.\nRoberto Curti ha affermato che tra le versioni precedenti, quella della Astro era la migliore in quanto la versione Leone-Lamberto Bava era \"a dir poco un casino, anche se con buone intenzioni\". Il DVD pubblicato dalla Anchor Bay contiene la versione Leone-Lamberto Bava intitolata \"Kidnapped\", oltre alla versione Lucertola. Un Blu-ray Disc del film \u00e8 stato pubblicato dalla Kino Lorber negli Stati Uniti e contiene solo la versione Leone-Lamberto Bava intitolata \"Kidnapped\". Nel Regno Unito la Arrow Video ha pubblicato un Blu-ray che contiene sia \"Kidnapped\" che la versione vista nell'edizione americana Anchor Bay. La versione Lucertola del Blu-ray presenta parti in definizione standard poich\u00e9 non \u00e8 stata trovata alcuna stampa completa del film dopo la creazione di \"Kidnapped\".\nCritica.\nPer Alberto Pezzotta \"Cani arrabbiati\" \u00e8 \u00abun vero viaggio all'inferno, dove la situazione classica del \"road movie\" diventa viaggio all'interno degli orrori dell'anima umana\u00bb. Per la rivista \"Nocturno\" il film \u00e8 \u00abun capolavoro. Lo specchio scuro del cinema di Bava, il suo rimosso inaccettabile, che, non a caso, \u00e8 stato per anni invisibile\u00bb.\nLe diverse versioni.\nSono ben sei le versioni del film:\nDate di uscita e titoli per l'estero.\nIl film usc\u00ec negli Stati Uniti il 25 febbraio 1998, mentre in Italia non \u00e8 mai uscito nelle sale cinematografiche. Il film usc\u00ec negli USA come \"Rabid Dogs\" e in Francia come \"Les chiens enrag\u00e9s\". Il 19 novembre del 2021 \u00e8 stato annunciato un remake del film in forma di trilogia."}
{"id": "844725", "revid": "120986292", "url": "https://it.wikipedia.org/wiki?curid=844725", "title": "Pierluigi Orlandini", "text": "Carriera.\nGiocatore.\nClub.\nDopo aver mosso i primi passi come calciatore nelle giovanili dell'US San Giovanni Bianco, Orlandini fu notato dagli osservatori dell'Atalanta e si trasfer\u00ec nel vivaio della squadra orobica.\nEsord\u00ec in Serie A nella stagione 1990-1991 (5 presenze) e dopo un'altra stagione all'Atalanta (9 presenze), venne ceduto in prestito al Lecce, in Serie B, dove totalizz\u00f2 29 gare e 3 reti. Tornato a Bergamo, nella stagione 1993-1994 segn\u00f2 5 gol in 23 presenze. L'anno successivo fu acquistato dall'Inter per 4,5 miliardi di lire.\nIn due stagioni a Milano totalizz\u00f2 30 presenze e 4 gol. Nel 1996 pass\u00f2 per una stagione all'Hellas Verona, sempre in Serie A (30 gare e 6 gol), mentre nelle due stagioni successive gioc\u00f2 nel (24 presenze senza reti in totale).\nNel 1999-2000 torn\u00f2 a Milano, sponda Milan; l'esperienza rossonera dur\u00f2 poco, e cos\u00ec dopo due presenze (e un gol contro il ) a gennaio 2000 si trasfer\u00ec al , dove disput\u00f2 10 partite (con un gol). Nel 2000-2001 gioc\u00f2 nel Brescia, 4 gare, mentre l'anno dopo torn\u00f2 alla squadra che l'aveva lanciato, l'Atalanta.\nNella stagione 2002-2003 chiude la sua carriera da giocatore nei professionisti nel Brindisi (C2).\nNazionale.\nOrlandini non ha mai raggiunto la Nazionale maggiore, ma il 20 aprile 1994 a Montpellier nella finale del campionato europeo Under-21 contro il Portogallo, dopo esser subentrato a Filippo Inzaghi, ha segnato con un tiro da fuori area nei supplementari il golden gol che ha consegnato la Coppa agli azzurrini di Cesare Maldini.\nAllenatore.\nDopo aver lasciato il calcio giocato, nella stagione 2007-2008 ad Orlandini viene offerta la guida tecnica della squadra Giovanissimi Nazionali del Taranto, ruolo che lascer\u00e0 a stagione in corso.\nNella stagione 2010-2011 allena gli allievi regionali del Brindisi.\nNel gennaio 2012 diventa l'allenatore degli allievi regionali del Pontisola.\nNella stagione 2012-2013 allena la squadra juniores nazionale del Pontisola.\nNell'agosto del 2013 diventa allenatore della squadra juniores Nazionale del Brindisi. Nella stagione 2014-2015 allena gli allievi regionali della Brindisi.\nNella stagione 2015-2016 allena gli Allievi della Virtus Francavilla. Dal 2015 al 2017 allena gli Allievi Regionali e poi gli Allievi Nazionali della Virtus Francavilla. Nella stagione 2018-2019 assume la guida tecnica del Grottaglie."}
{"id": "844734", "revid": "1204749", "url": "https://it.wikipedia.org/wiki?curid=844734", "title": "Francesco De Marchi", "text": "La vita.\nIl De Marchi nacque a Bologna da una famiglia di umile ascendenza, originaria della citt\u00e0 di Crema. Dopo aver compiuto studi da autodidatta, partecip\u00f2 o fu testimone, fin dalla giovinezza, di alcuni eventi bellici di grande rilevanza, quali la Battaglia di Pavia del 24 febbraio 1525, e l'assedio di Firenze del 1529-1530. In ogni caso, entrambi questi avvenimenti furono successivamente descritti nei suoi diari con dovizia di particolari. Ci\u00f2 induce alcuni storici a supporre che il De Marchi abbia militato nelle truppe dell'Imperatore Carlo V d'Asburgo.\nNel 1533, a seguito della restaurazione dei Medici in Firenze - effettuata dall'Imperatore allo scopo di farsi perdonare il terribile sacco di Roma del 1527, il De Marchi entr\u00f2 a servizio del nuovo duca di Firenze, Alessandro de' Medici, detto \"il Moro\". Nel 1536 questi convol\u00f2 a nozze con Margherita d'Austria, figlia naturale dell'Imperatore Carlo V, lasciandola per\u00f2 presto vedova, appena un anno dopo le nozze, assassinato dal cugino Lorenzino de' Medici.\nDa questo momento in poi il De Marchi rimarr\u00e0 fedelmente nel seguito della figlia naturale dell'Imperatore, per i successivi quattro decenni.\nLe imprese.\nIl De Marchi fu un individuo avventuroso e animato da una curiosit\u00e0 scientifica tipicamente rinascimentale. Il suo ruolo nel seguito di Margherita d'Austria, Governatrice imperiale delle Fiandre, nonch\u00e9 Governatrice perpetua dell'Aquila, gli consent\u00ec di spostarsi con frequenza fra Roma, Napoli, l'Abruzzo e il mar Tirreno.\nAppassionato studioso di ingegneria militare, scrisse il ponderoso trattato \"Della Architettura Militare\" e nei secoli scorsi veniva ricordato principalmente per i suoi contributi nell'architettura dei sistemi bastionati, dei barbacani, dei controspalti e, in generale, dei sistemi di fortificazione. Una sua tavola, rappresentante un sistema d'attacco alla Vauban, \u00e8 conservata ancora oggi al Museo del Genio di Castel Sant'Angelo.\nAnimato, oltre che dall'approfondimento per l'ingegneria militare, anche dall'amore per l'avventura, il De Marchi comp\u00ec, nel 1535, un'impresa straordinaria, per i suoi tempi: l'immersione, nel lago di Nemi, protetto da un rudimentale scafandro, alla ricerca delle enormi navi dell'Imperatore Caligola, effettivamente presenti nelle acque del lago \nInseguito dai corsari a Ponza, naufrago alla foce del Tevere, testimone di un'eruzione nel Golfo di Napoli, quella di Francesco De Marchi sembra a tratti pi\u00f9 un'epopea alla \"Guerin Meschino\" che un'esistenza reale.\nInfine, i monti. Gi\u00e0 presente pi\u00f9 volte in Abruzzo fra il 1535 e il 1547, De Marchi nota presto il Gran Sasso, tanto che nella sua Cronaca dell'ascensione racconter\u00e0: \u00abIl detto Monte era trenta du'anni che io desiderava di montarci sopra\u00bb, mentre altrove aveva gi\u00e0 annotato \u00abe io alle raddici de esso son stato pi\u00f9 volte del che considerai il sito al meglio ch\u2018io puoti\u00bb. Affascinato dalle montagne, studioso delle leggende dei Monti Sibillini, alla veneranda et\u00e0 di 69 anni Francesco De Marchi si imbarca quindi in un'altra avventura: la prima scalata del Corno Grande.\nAccompagnato dal milanese Cesare Schiafinato e da Diomede dell'Aquila, nell'agosto del 1573 De Marchi si rec\u00f2 ad Assergi (\u00abSercio\u00bb) alla ricerca di qualche montanaro che potesse fargli da guida. Individu\u00f2 un cacciatore di camosci, Francesco Di Domenico, che aveva gi\u00e0 scalato la cima e che si aggreg\u00f2 volentieri. Volle reclutare anche due fratelli, Simone e Giovampietro Di Giulio, e \u00aba preghi e premi\u00bb li convinse a fargli da portatori. Cos\u00ec, il 19 agosto 1573, con non poco sforzo, in cinque ore e un quarto, fu raggiunta la cima del Corno Grande (il \u00abCorno Monte\u00bb), attraverso quella che oggi \u00e8 la Via normale al Gran Sasso: \u00abmirand'all'intorno, pareva che io fussi in aria\u00bb.\nIl giorno successivo, 20 agosto, il gruppetto, ampliato di altre persone del luogo, esplor\u00f2 la Grotta a Male (\u00abgrotta Amare\u00bb) e altre caverne nei dintorni di Assergi, \u00abdelli luoghi che con la panza per terra bisogna passare\u00bb. Il De Marchi incise sul fondo della grotta una croce, tuttora visibile. Si tratt\u00f2 della prima visita in senso speleologico mai fatta in Italia e probabilmente nel mondo.\nFrancesco De Marchi morir\u00e0 tre anni dopo, nel 1576, all'Aquila, e sar\u00e0 sepolto a Piazza Palazzo, nella Chiesa di San Francesco, oggi demolita."}
{"id": "844746", "revid": "33751", "url": "https://it.wikipedia.org/wiki?curid=844746", "title": "Fenerbah\u00e7e S.K.", "text": ""}
{"id": "844754", "revid": "60358396", "url": "https://it.wikipedia.org/wiki?curid=844754", "title": "Yud", "text": ""}
{"id": "844760", "revid": "767487", "url": "https://it.wikipedia.org/wiki?curid=844760", "title": "Yut", "text": "Yut, conosciuto anche come Nyout o Yunnori, \u00e8 un antico e tradizionale gioco da tavolo coreano. Viene tradizionalmente giocato durante il periodo delle festivit\u00e0 legate al nuovo anno (similmente alla tombola in Italia). Appartiene alla famiglia dei giochi \"Cerchio e Croce\".\nStoria.\nLe origini del gioco non sono chiare ma alcune ricerche suggeriscono che sia stato in uso gi\u00e0 dall'epoca dei tre regni (57 aC - 668 dC). \u00c8 quindi predecessore del gioco indiano pachisi a cui assomiglia.\nRegole.\nIl tavoliere \u00e8 formato da 29 caselle delle quali quattro rappresentano i punti cardinali. Ogni giocatore ha 4 pedine che rappresentano dei cavalli (\"mal\"). Lo scopo del gioco \u00e8 uscire dalla porta Nord prima dell'avversario. Si suppone che venisse anticamente usato anche per pratiche di divinazione.\nPer gli spostamenti delle pedine, invece dei classici dadi, si utilizzano 4 bastoncini o pezzetti di bamb\u00f9; a seconda di quanti bastoncini cadono a faccia in gi\u00f9 viene deciso il numero di mosse corrispondenti."}
{"id": "844808", "revid": "125476913", "url": "https://it.wikipedia.org/wiki?curid=844808", "title": "Collio (territorio)", "text": "Il Collio (\"Cuei\" in friulano, Gori\u0161ka \"Brda\" in sloveno) \u00e8 un'area geografica collinare divisa tra Italia (provincia di Gorizia) e Slovenia (Goriziano), che si estende tra il corso del fiume Isonzo ed il suo affluente di destra, fiume Iudrio, delimitata a sud dalla pianura friulana e a nord dalle frazioni di Mernico (Dolegna del Collio), Cobaler (Canale d'Isonzo) e Lasizze (Canale d'Isonzo), confinando a nord con il territorio della zona delle valli del Natisone e rientrando nella parte italiana nell'UTI Collio - Alto Isonzo.\nGeografia.\nFanno parte del Collio italiano i seguenti comuni della ex provincia di Gorizia:\nFanno parte del Collio sloveno nell'ambito della regione statistica del Goriziano (\"Gori\u0161ka\"):\nStoria.\nIl territorio, nell'ambito dell'Impero austro-ungarico, fece parte del Litorale austriaco. Durante la prima guerra mondiale fu luogo degli scontri per l'occupazione italiana di Gorizia; assegnato all'Italia alla fine della guerra, entr\u00f2 a far parte interamente della provincia di Gorizia. Dal 1943 fu inglobato nel Litorale Adriatico tedesco fino al 1945 quando venne occupato per un breve periodo dai partigiani iugoslavi di Tito. Nel trattato di pace di Parigi venne assegnato quasi interamente alla Jugoslavia; dal 1991 la parte ex jugoslava del Collio \u00e8 entrata a far parte della Repubblica slovena.\nSociet\u00e0.\nLingue.\nLa parte del Collio che si trova in Slovenia \u00e8 interamente di lingua slovena. Sul lato italiano del Collio a San Floriano, Plessiva in comune di Cormons, Piuma, Oslavia e San Mauro, la popolazione parla la lingua slovena. Nella parte pi\u00f9 meridionale del Collio invece, si parla tradizionalmente la lingua friulana.\nEconomia.\nAgricoltura.\nNel Collio vengono prodotti dei vini, ai quali \u00e8 assegnata la DOC \"Collio Goriziano\" o, pi\u00f9 semplicemente, \"Collio\". "}
{"id": "844856", "revid": "599013", "url": "https://it.wikipedia.org/wiki?curid=844856", "title": "Andrea Russotto", "text": "Nel 2007 il suo \u00e8 uno dei due nomi italiani (insieme a quello di Lorenzo De Silvestri) a comparire nella lista dei 50 giovani pi\u00f9 promettenti al mondo stilata dal mensile inglese \"World Soccer\".\nConsiderato ai tempi una delle pi\u00f9 pure promesse del calcio italiano, dopo la stagione con il Napoli, dove non trova spazio, non riesce a trovare continuit\u00e0 fino al 2012, quando diventa trascinatore del in Lega Pro, che lascia nel 2015 per passare al Catania, sempre in terza serie.\nCaratteristiche tecniche.\nNasce come trequartista, ma pu\u00f2 giocare anche da seconda punta o ala.\nCarriera.\nClub.\nGli esordi ed il passaggio al Bellinzona.\nCresciuto nelle giovanili del Santa Lucia, la squadra del paese nat\u00eco, e della , nel 2004 lascia la squadra bianco-celeste per andare in Svizzera nella squadra del Bellinzona per non cedere alle pressioni della Gea, societ\u00e0 di procuratori sportivi che gli aveva intimato di legarsi ad un procuratore se avesse voluto continuare la carriera da calciatore in Italia.\nNella Challenge League colleziona, a 16 anni, 12 presenze e 2 gol. Poi, nel gennaio 2005, torna in Italia, in prestito alla Lodigiani in Serie C2 (2 presenze).\nIl ritorno in Italia: Treviso.\nPassa nel 2005 in prestito al Treviso, dove esordisce in Serie A nei minuti finali di Treviso-Fiorentina (1-3) e colleziona 4 presenze.\nNel campionato cadetto 2006-2007 segna il suo primo gol a Vicenza il 18 novembre, segnando in tutto 4 gol (fra i quali quello contro il Frosinone, .\nNella stagione 2007-2008 non riesce a dare continuit\u00e0 alle sue prestazioni. Dopo tre anni in prestito alla squadra veneta, il giocatore rientra al Bellinzona.\nLa parentesi al Napoli.\nIl 24 luglio 2008 passa al Napoli in prestito oneroso per 350.000 euro, con diritto di riscatto dell'intero cartellino fissato a una cifra intorno ai 3.8 milioni di euro.\nOttiene la prima presenza in serie A con il Napoli il 28 settembre 2008 nella partita in trasferta contro il Bologna, subentrando a Marcelo Zalayeta. L'esperienza partenopea, nel complesso, non \u00e8 delle pi\u00f9 felici: in campionato colleziona appena 15 presenze - nessuna delle quali dal primo minuto - senza realizzare gol. Il Napoli non si avvale del diritto di riscatto e il giocatore, scaduti i termini del prestito, rientra al Bellinzona.\nCrotone e Livorno.\nIl 14 gennaio 2010 passa in prestito con diritto di riscatto al , in Serie B. Il 31 agosto 2010 il prestito viene rinnovato fino al 30 giugno 2011.\nIl 31 agosto 2011 passa a titolo definitivo al , dove a causa di un infortunio patito nel finale del campionato precedente e che lo aveva costretto ad operarsi al menisco sinistro deve aspettare il successivo 19 novembre per debuttare (nella sconfitta interna 0-1 con l'Ascoli).\nIn terza serie con Carrarese e Catanzaro.\nDopo non aver trovato spazio nella squadra livornese collezionando appena 4 presenze, il 31 gennaio 2012 passa a titolo definitivo alla , in Prima Divisione, con cui firma un contratto di sei mesi. Con gli azzurri gioca 11 partite e realizza un gol, contro il S\u00fcdtirol.\nRimasto svincolato a fine stagione, il 13 ottobre 2012 viene ingaggiato dal , sempre in terza serie.\nIl 18 novembre 2012 nella gara casalinga dei Giallorossi segna il suo primo gol in campionato contro il , prima colpisce il palo e sulla ribattuta mette la palla in rete. La partita viene vinta dalla squadra di casa per 2-1. Il 22 dicembre 2012 segna la sua prima doppietta con la maglia del Catanzaro contro il Gubbio salendo a quota 4 gol con la maglia giallorossa. Il 20 giugno 2014 il Catanzaro riscatta l'altra met\u00e0 del cartellino in possesso del .\nIl ritorno in B con la Salernitana.\nIl 16 luglio 2015, il Catanzaro ufficializza la cessione del calciatore alla Salernitana; l'esordio arriva in occasione del secondo turno di Coppa Italia.\nSerie C.\nIl 31 agosto 2015 passa a titolo definitivo al Calcio Catania.\nEsordisce il 20 settembre 2015 contro il Matera. Russotto mette a segno il suo primo gol con la maglia della squadra il 27 settembre contro l'Ischia, mentre la sua prima doppietta \u00e8 il 12 dicembre 2015 contro il Melfi. Il 26 Ottobre venuto a sapere di sottoporsi al test antidoping pronunciando blasfemia, rimedia una squalifica di 4 giornate.Resta per tre stagioni in Sicilia per passare poi alla Sambenedettese e nella stagione successiva alla .\nNel gennaio 2021 torna a Catania\nNazionale.\nRussotto ha giocato in tutte le nazionali giovanili.\nIl 12 dicembre 2006, a 18 anni, ha esordito in Nazionale Under-21, entrando nel secondo tempo dell'amichevole Italia-Lussemburgo (2-0) e realizzando l'assist in occasione del raddoppio azzurro di Paonessa. Il 7 settembre 2007 realizza il suo primo gol con l'Under-21, contro le Far Oer.\nIl 22 luglio 2008 esordisce con la \"Nazionale Olimpica\" entrando in campo durante Italia-Romania (1-1), ultima amichevole di preparazione alle Olimpiadi 2008, per le quali viene dapprima inserito dal ct Pierluigi Casiraghi nella lista delle 4 riserve, e poi ufficialmente convocato il 12 agosto in sostituzione dell'infortunato Claudio Marchisio, senza per\u00f2 riuscire a scendere in campo nel corso della manifestazione. Ha fatto parte del biennio 2007-2009 degli \"Azzurrini\", ma non \u00e8 stato convocato per l'Europeo U-21 2009.\nCalcioscommesse.\nIl 29 maggio 2017 viene indagato, insieme ad altre tre persone (tra cui il presidente dell' Walter Taccone), nell'ambito dell'inchiesta che ha portato agli arresti domiciliari del presidente del Catanzaro Giuseppe Cosentino: da giocatore del club calabrese, avrebbe combinato il risultato della partita persa contro la compagine irpina per 0-1, valida per il campionato di Lega Pro Prima Divisione 2012-2013, sbagliando intenzionalmente almeno due chiare occasioni da gol, in modo tale da consentire alla squadra campana di raggiungere la promozione in Serie B. Il 19 dicembre viene prosciolto da ogni accusa, nonostante l'iniziale richiesta di 3 anni di squalifica e 50.000 euro di multa.\nStatistiche.\nPresenze e reti nei club.\n\"Statistiche aggiornate al 14 dicembre 2021.\""}
{"id": "844861", "revid": "287204", "url": "https://it.wikipedia.org/wiki?curid=844861", "title": "L'ultimo dei Corleonesi", "text": "L'ultimo dei Corleonesi \u00e8 un film per la televisione italiano.\nDescrizione.\nLa fiction, girata a Ragusa e dintorni, venne trasmessa in prima visione dalla RAI il 14 febbraio del 2007, ottenendo una audience di 6.360.000 telespettatori e uno share del 26,70%. La regia \u00e8 di Alberto Negrin. Nel film viene raccontata l'ascesa del clan dei corleonesi e dei suoi capi: Michele Navarra, Luciano Liggio, Tot\u00f2 Riina ed infine Bernardo Provenzano.\nTrama.\nLa fiction parte con la strage di Capaci e con l'arresto di Bernardo Provenzano. All'improvviso prende il via un flashback che porta il film nella Corleone del 1948 quando Provenzano, insieme all'amico Tot\u00f2 Riina, viene notato da Luciano Liggio, feroce killer di Michele Navarra, il medico capomafia del paese. Egli ordina l'assassinio di Placido Rizzotto, sindacalista socialista che vuole che le terre siano distribuite ai contadini. Ad eseguire il delitto \u00e8 lo stesso Liggio, che getta il cadavere in un dirupo. Navarra uccide in ospedale l'unico testimone dell'omicidio, il bambino Giuseppe Letizia. Ad indagare c'\u00e8 l'allora capitano dei carabinieri Carlo Alberto dalla Chiesa che fa arrestare Navarra.\nLiggio, Riina e Provenzano fanno un patto di sangue e diventano inseparabili. Pochi anni dopo sono a Piano di Scala ad effettuare la macellazione clandestina di bestiame rubato. Ormai sono troppo potenti per dipendere da Navarra (che appena scarcerato ha ordinato un fallito attentato ai danni di Liggio), e per questo lo fanno uccidere e si danno allo sterminio dei suoi fidati, che vengono quasi tutti uccisi in un conflitto a fuoco durante una processione, in cui Tot\u00f2 Riina salva la sua fidanzata Antonietta Bagarella (Ninetta) dalla sparatoria. Poi i Corleonesi tentano di impadronirsi dell'edilizia di Palermo. Riina e Liggio vengono assolti al processo di Bari del 1969 e si vendicano uccidendo il boss Michele Cavataio nella strage di Viale Lazio. Nell'agguato per\u00f2 muore pure Calogero Bagarella, fratello della fidanzata di Tot\u00f2 Riina, Ninetta. Nel 1974 Liggio viene arrestato e Riina e Provenzano, latitanti da alcuni anni, diventano gli unici capi del clan corleonese. Provenzano conosce Saveria Benedetta Palazzolo e la sposa. Riina scatena la seconda guerra di mafia e dopo di essa diventa capo incontrastato di Cosa Nostra.\nOrdina l'uccisione di Carlo Alberto dalla Chiesa, appena nominato prefetto di Palermo, e comincia la feroce \"guerra allo stato\" che culminer\u00e0 con la Strage di Capaci e la Strage di via D'Amelio. Riina viene arrestato nel 1993 e Provenzano rimane da solo al timone della mafia siciliana. A dargli la caccia si presentano il procuratore Piero Grasso e la squadra di polizia denominata \"Gruppo Duomo\", guidata da Renato Cortese che scopre che nel 2003 Provenzano si \u00e8 ricoverato in Francia per curare un tumore alla prostata. Seguendo la scia dei cosiddetti \"pizzini\", nel 2006 Provenzano \u00e8 arrestato nelle campagne di Corleone. Allora s'interrompe il flashback e tutto ritorna all'inizio e Provenzano, arrestato, incontra il procuratore Grasso nel carcere di Terni e cos\u00ec si conclude il film."}
{"id": "844865", "revid": "118055848", "url": "https://it.wikipedia.org/wiki?curid=844865", "title": "Uomini e no", "text": "Uomini e no \u00e8 un romanzo di Elio Vittorini pubblicato nel giugno 1945, primo testo in prosa a raccontare la Resistenza italiana. Ambientato nella Milano occupata dai tedeschi, durante il mite inverno di guerra del '44, racconta gli slanci generosi dei partigiani impegnati nella lotta clandestina nella metropoli lombarda. Il protagonista \u00e8 un giovane partigiano, nome di battaglia Enne 2. Egli si interroga tra un'azione e l'altra sul senso del suo stare al mondo, sulla natura dell'essere umano, sull'amore impossibile che lo tormenta.\nStile.\nScritto tra la primavera e l'autunno del 1944, l'opera \u00e8 composta da 136 piccoli capitoli, di cui 23 scritti con stile e finalit\u00e0 differenti dal resto: questi capitoli, scritti in corsivo, sono un momento di riflessione dell'autore, \"\"spettro\" che si innesta nella narrazione interrompendola e commentandola. In questi capitoli l'autore medita e dialoga con \"Enne 2\", il protagonista del romanzo. Questi capitoli hanno anche l'obiettivo di rallentare il ritmo della narrazione, reso accelerato dalla presenza dei dialoghi, trasportandola in un'atmosfera \"sopra reale\"\" tramite una riflessione sulle situazioni che il protagonista sta vivendo.\nIn \"Uomini e no\" si trova la ricerca dell'autore di nuovi moduli espressivi che, insieme al bisogno di realt\u00e0, soddisfino anche la necessit\u00e0 di scandagliare gli animi e le passioni dei protagonisti con l'occhio attento del poeta.\nSulla scia dell'ermetismo, l'autore cerca di rappresentare la realt\u00e0 con simboli, metafore, in modo da poter raccontare una verit\u00e0 assoluta e una riflessione universale attraverso il racconto di una storia particolare.\nLa lingua \u00e8 semplice, perch\u00e9 parlata da persone umili, e lo stile ne segue il passo. In alcuni casi, quando a parlare sono due tedeschi, c'\u00e8 l'inserimento di parole straniere a delineare comunque una certa dose di realismo.\nTrama.\nLa figura centrale del racconto \u00e8 \"Enne 2\", capitano dei GAP a Milano, che seguiamo tra le sue vicende sentimentali e le azioni partigiane compiute assieme ai propri compagni. Dal punto di vista sentimentale, il personaggio \u00e8 lacerato dal suo amore impossibile per Berta, donna sposata che non sa decidersi a lasciare il marito. Le riflessioni sulla loro dolorosa storia sono affidate ad alcuni capitoli scritti in corsivo con i quali l'autore frammenta la narrazione portandola su un piano simbolico e psicologico.\nA questa situazione amorosa si intrecciano le azioni resistenziali di \"Enne 2\" e del gruppo da lui comandato: con i suoi compagni organizza un'azione contro quattro militari tedeschi e il capo del Tribunale. I cinque muoiono, ma viene immediatamente nominato un nuovo presidente e il tribunale si riunisce la notte successiva all'attentato per scegliere da una lista di trecento prigionieri quaranta carcerati destinati alla fucilazione come rappresaglia. \"Enne 2\", allora, decide di organizzare un agguato. L'irruzione dei partigiani durante la seduta provoca una strage.\nLa mattina dopo \"Enne 2\" e Berta si incontrano e assistono a una scena mostruosa: riversi sul marciapiede a largo Augusto ci sono i corpi senza vita di alcuni civili uccisi per rappresaglia dai tedeschi. Tra questi c'erano anche una bambina, un vecchio e due quindicenni. Questo avvenimento genera una riflessione nell'autore:\nQuesto avvenimento, tuttavia, potrebbe segnare anche una svolta per il rapporto sentimentale tra \"Enne 2\" e Berta, che vedono il loro trovarsi insieme in quella situazione estrema come un segno. I due, quindi, cercano nel loro amore una nuova forza, quella di \"non perdersi\", che li avvicina al punto che, nel rifugio di \"Enne 2\", arrivano ad amarsi fino in fondo. Ma Berta si ritrae nuovamente.\nLa repressione da parte delle truppe tedesche e del regime fascista, per\u00f2, continua: Giulaj, un venditore ambulante che per autodifesa ha ucciso la cagna del generale Clemm, viene fatto sbranare da due cani per ordine di quest'ultimo.\n\"Enne 2\" con il suo gruppo di partigiani decide allora di compiere un altro attentato, questa volta ai danni del capo fascista \"Cane nero\". L'operazione, per\u00f2, fallisce, ed \"Enne 2\" viene identificato: viene promessa una grossa taglia a chiunque sia in grado di dare informazioni utili sulla sua posizione. All'offerta dei compagni di abbandonare il suo rifugio, per\u00f2, \"Enne 2\" rifiuta. Anche quando il tabaccaio lo denuncia e un operaio corre ad avvisarlo rifiuta di fuggire e va incontro al suo destino, aspettando il nemico \"Cane nero\" per ucciderlo. In compenso il ragazzo gli porge una pistola e Enne 2 gli chiede di unirsi ai suoi compagni, porgendo un altro combattente alla causa partigiana.\nGli ultimi capitoli sono incentrati su quest'operaio, che cerca di imparare a uccidere i tedeschi in motocicletta. Nel momento in cui deve agire, per\u00f2, si ferma e risparmia il tedesco perch\u00e9 lo vede \"troppo triste\", e si rivede negli occhi del ragazzo che doveva essere la sua vittima.\nSignificato del titolo.\nLo storico Claudio Pavone interpreta il titolo del romanzo come una distinzione tra i partigiani (gli \"uomini\") e i fascisti della Repubblica Sociale Italiana (i \"non uomini\"), ragion per cui lo giudica \u00abaltezzoso\u00bb e \u00abai confini con il razzismo: forse che i fascisti non erano anch'essi uomini?\u00bb.\nSignificato e temi dell'opera.\nPer quanto uscito nel 1945 e scritto nel mezzo della lotta partigiana, il romanzo non \u00e8 una celebrazione della Resistenza (per quanto se ne legga l'intrinseca necessit\u00e0), ma pone numerosi dubbi su quanto \u00e8 accaduto e, al momento della sua realizzazione, sta accadendo: sul senso profondo del combattere e morire, sull'umanit\u00e0 e sulla non-umanit\u00e0 anch'essa propria dell'uomo. In definitiva, sull'essere \"uomini e no\".\n\"Enne 2\", per quanto capo partigiano, non rappresenta l'eroe della resistenza n\u00e9 la sua esaltazione: il protagonista \u00e8 in realt\u00e0 un uomo problematico, tormentato e disperato, privo della fede politica assolutamente certa di \"Gracco\" o della semplicit\u00e0 di \"Lorena\" (emblema della volont\u00e0 del popolo di resistere sempre e comunque). Lo stesso nome delinea una divisione interna al personaggio. Egli non \u00e8 un \"combattente puro\", ma \u00e8 anche un intellettuale, con i suoi dubbi e le sue domande che non smetter\u00e0 mai di porsi.\nIl protagonista lotta contro il fascismo come dittatura per una liberazione dell'uomo che crede fermamente possibile. Tale liberazione, per\u00f2, non \u00e8 da intendersi esclusivamente dal punto di vista politico, ma anche da un punto di vista intellettuale: il \"fascismo\" dentro ognuno di noi, che regola i rapporti tra gli uomini e i rapporti tra uomo e donna, che divide gli uomini in gruppi (partigiano e nazista, intellettuale e uomo d'azione), che genera il dramma di Berta nel suo dividersi tra due uomini.\nGrande importanza riveste anche il dramma di Berta, dominato dal perenne conflitto tra la razionalit\u00e0 e la rassegnazione, che determina il suo rapporto con il marito e il suo amore per \"Enne 2\".\nProprio la presenza del personaggio di Berta e il suo rapporto con il protagonista generarono notevoli perplessit\u00e0 nella critica, che vedeva divise le due sfere. A ben vedere, tuttavia, questa netta divisione non esiste: come due facce della stessa medaglia, entrambi gli aspetti rappresentano la necessit\u00e0 di mettersi in discussione e vivere una vita attiva. Tale congiunzione si nota soprattutto nella scena in cui Berta vede i cadaveri a largo Augusto.\nQuando Berta gli rivela l'impossibilit\u00e0 assoluta del loro amore, \"Enne 2\" entra in una fase di crisi esistenziale che lo porta a riflettere sulla guerra, sui compagni caduti e sulla natura della malvagit\u00e0 umana. In definitiva, sull'essere \"uomini e no\". La sua impossibilit\u00e0 a vivere una vita autentica, con la donna che ama, lo porta a decisioni estreme: quando viene identificato e localizzato dai nemici non scappa, ma resta in attesa di \"Cane nero\", per ucciderlo, anche se ci\u00f2 gli coster\u00e0 certamente la vita.\nDopo la morte del protagonista, negli ultimi otto capitoli, il \"testimone\" viene portato avanti dall'operaio che avvisa \"Enne 2\", nuova forza agli ordini del gruppo partigiano. La sua incapacit\u00e0 di sparare al tedesco, al suo oppressore e nemico, \u00e8 il simbolo di una speranza dopo gli orrori della guerra e della lotta partigiana: quella che la solidariet\u00e0 possa spezzare le differenze che dividono gli uomini. L'operaio, vede se stesso negli occhi del ragazzo tedesco, immaginandoselo nei panni da lavoro da operaio, con le mani sporche come le sue. In quei momenti, il ragazzo \u00e8 andato oltre le divisioni che la situazione ha imposto e ha visto un essere simile a lui anche dietro la maschera del conquistatore e del nemico; ha superato quelle divisioni che, a partire da Conversazione in Sicilia per arrivare alla \"teoria della fraternit\u00e0\" che richiama Walt Whitman, Vittorini aveva sempre tentato di superare."}
{"id": "844866", "revid": "547034", "url": "https://it.wikipedia.org/wiki?curid=844866", "title": "Vladimir Vladimirovi\u010d Sofronickij", "text": "Biografia.\nSofronickij nacque a Pietrogrado nel 1901, diede il suo primo concerto nel 1919, e si diplom\u00f2 al conservatorio nel 1921. Lo stesso anno spos\u00f2 Elena Skrjabina, pianista sua compagna di studi e figlia di Aleksandr Skrjabin. Successivamente Sofronickij comp\u00ec un periodo di studio a Varsavia, durante il quale diede alcuni concerti in Polonia. Vi ritorn\u00f2 nel 1928, e in quell'anno suon\u00f2 anche a Parigi.\nNel 1936 fu nominato insegnante titolare di pianoforte al Conservatorio di Leningrado, ma il suo carattere difficile e il suo stile estremamente soggettivo lo resero un modello scarsamente seguibile e, contrariamente a quanto accadde per quasi tutti i grandi pianisti russi della sua epoca, nessuno dei suoi allievi divenne un concertista di rilievo.\nNonostante questo, la sua fama era riconosciuta in Russia, e Sofronickij era un concertista molto rinomato, vincitore del Premio di Stato dell'URSS nel 1943. Due anni dopo fu scelto, insieme ad \u0116mil' Gilel's, per partecipare alla delegazione russa alla conferenza di Potsdam, dove suon\u00f2 per intrattenere i Tre Grandi. Questa \u00e8 stata, insieme ai suoi concerti del 1928, l'unica esibizione di Sofronickij all'estero, e per questo motivo, malgrado la sua fama in patria aumentasse in continuazione, fuori dalla Russia era pressoch\u00e9 sconosciuto.\nNegli ultimi anni Sofronickij spost\u00f2 la sua attivit\u00e0 da Leningrado a Mosca, e dava spesso concerti nelle sale del conservatorio. L'isolamento, il carattere nervoso e scostante e i due matrimoni falliti contribuirono a farlo cadere preda dell'alcol e della droga. Nel 1960 si ammal\u00f2 di cancro, rifiut\u00f2 di curarsi e mor\u00ec qualche mese dopo, nel 1961.\nFormazione.\nSofronickij ha una particolarit\u00e0 tra i grandi pianisti: \u00e8 difficilissimo reperire informazioni sui suoi insegnanti: ogni fonte riporta nomi diversi, e a stento \u00e8 stato \"svelato\" il mistero sulla sua formazione. Le molte leggende che circolavano su di lui lo volevano allievo dei pi\u00f9 grandi nomi del pianismo russo dei primi anni del Novecento: Felix Blumenfeld, Aleksandr Glazunov. In realt\u00e0, Sofronickij studi\u00f2 a Varsavia con Anna Lebedeva-Getsevich e con Aleksandr Michalovskij che, pur essendo quasi sconosciuto all'estero, era uno degli interpreti di Fryderyk Chopin pi\u00f9 apprezzati in Polonia. A Leningrado, Sofronickij fu quasi sicuramente allievo di Leonid Nikolaev. Comunque, questa difficolt\u00e0 nel reperire informazioni sui suoi maestri \u00e8 indice del fatto che \u00e8 molto difficile trovare influenze di altri pianisti nel personalissimo stile di Sofronickij.\nStile.\nCome tutti i grandi pianisti russi dell'epoca, Sofronickij era dotato di una grande tecnica, che gli consentiva di eseguire alcune delle pi\u00f9 difficili composizioni per pianoforte, e di mantenere il suo grande repertorio studiando relativamente poco. Alla tecnica, aggiungeva anche uno stile del tutto particolare, basato su letture soggettive dei pezzi e su un'ispirazione incredibile: nelle sue serate migliori, era capace di interpretazioni estremamente coinvolgenti ed espressive (un ottimo esempio \u00e8 la parte centrale del primo Scherzo di Chopin). Nonostante la grande variabilit\u00e0 delle sue letture dei pezzi, Sofronickij non volle mai essere visto come un \"intuitivo\", un improvvisatore: secondo lui, tutte le sue differenti visioni dello stesso brano erano ragionate, e decideva quale suonare in base all'effetto che il pubblico dava su di lui, e al suo stato d'animo della serata.\nIl suo stile molto personale fece s\u00ec che, malgrado il pubblico lo seguisse calorosamente, gli altri musicisti non lo vedevano come un maestro o come un modello, e questo contribu\u00ec ad aumentarne l'isolamento e i problemi di carriera.\nAttivit\u00e0 concertistica - Repertorio.\nUna delle tante leggende che circolavano su Sofronickij raccontava che se avesse eseguito ininterrottamente tutti i pezzi nel suo repertorio, avrebbe suonato per una settimana. Anche senza arrivare a questi livelli, Sofronickij aveva comunque un repertorio molto vasto, che copriva praticamente tutti gli ambiti della musica pianistica: vi si trovavano vari pezzi di Bach, Scarlatti, Mozart, Haydn, una buona parte delle sonate di Beethoven, molto Liszt, Chopin, Schubert. Degna di nota fu la sua forte associazione con i compositori russi, in particolare Ljadov, Prokof'ev, Rachmaninov. Sofronickij fu uno dei pochi pianisti russi ad ottenere l'autorizzazione a suonare pezzi di Rachmaninov anche negli anni in cui questo compositore era stato messo al bando per la sua denuncia del regime sovietico.\nMa la fama di Sofronickij \u00e8 dovuta soprattutto alle sue letture dei pezzi di Aleksandr Skrjabin. Oltre ai legami di parentela, Sofronickij crebbe musicalmente in un clima fortemente influenzato dalla figura e dalle innovazioni scriabiniane, e divenne un forte ammiratore e divulgatore di quelle idee: i concerti di Sofronickij in cui erano assenti pezzi di Skrjabin erano molto rari, nel suo repertorio c'era praticamente tutta l'opera pianistica scriabiniana, e fortunatamente sono rimaste moltissime incisioni, spesso di grande livello, che gli danno un posto tra i pi\u00f9 grandi interpreti di questo compositore che siano mai esistiti.\nSofronickij era di carattere molto nervoso e scostante, ed era per lui molto difficile suonare con altri musicisti. Infatti, dal suo repertorio sono praticamente assenti sia concerti con orchestra che musica da camera. L'unica persona con cui aveva affinit\u00e0 era il direttore d'orchestra Nikolaj Golovanov, con cui suon\u00f2 varie volte il Concerto di Skrjabin e il Prometheus, di cui esistono registrazioni.\nI programmi da concerto che Sofronickij prediligeva erano di due tipi: quelli monografici (riferiti ad un unico compositore), come quelli dedicati solo a Chopin, eseguiti a Varsavia, a Mosca nel 1949 (100 anni dalla morte) e nel 1960 (150 anni dalla nascita), o i recital dedicati soltanto a Skrjabin, eseguiti regolarmente nel corso della carriera; a questi concerti si alternavano programmi antologici, con una grande variet\u00e0 di compositori e di pezzi, anche impegnativi, disposti in ordine cronologico, in modo da ripercorrere la storia della musica pianistica. Un esempio \u00e8 il programma del concerto al Conservatorio di Mosca del 1960:\nNel 1937-38 realizz\u00f2 un ciclo di una dozzina di concerti con cui present\u00f2 la storia della letteratura tastieristica da Buxtehude a Shostakovich.\nIncisioni.\nSofronickij detestava incidere in studio, ritenendo di non riuscire ad esprimersi senza un pubblico, perch\u00e9 il pubblico, l'impressione che esso gli suscitava, svolgeva un'influenza molto importante sulle sue interpretazioni. Per rapportarsi pi\u00f9 direttamente col pubblico, quando dava concerti sceglieva sempre sale piuttosto piccole, come la sala piccola del conservatorio di Mosca, o le stanze del museo Skrjabin, che potevano ospitare al massimo poche decine di ascoltatori. Questo fece s\u00ec che le persone che avevano occasione di sentirlo dal vivo fossero molto poche, aumentando moltissimo l'interesse su di lui e la sua fama \"leggendaria\" Grazie alla grande notoriet\u00e0 di Sofronickij e all'interesse che continuava a suscitare nel suo pubblico, moltissimi dei suoi concerti furono registrati e, malgrado il suo rifiuto a entrare negli studi, le sue registrazioni superano di gran lunga quelle lasciate da tutti gli altri pianisti della sua generazione. Sofronickij riascoltava sempre i nastri prima di autorizzarne la pubblicazione, e spesso distruggeva personalmente quelli che non gli piacevano, per evitare che altri li divulgassero senza il suo permesso.\nLe sue registrazioni pi\u00f9 importanti sono quelle di musiche di Skrjabin, e in esse i livelli di tensione raggiunti sono unici e impareggiabili anche a distanza di molti anni. La Terza sonata, la Nona (\"messa nera\") sono esempi perfetti di questo stile denso e agitato. Ugualmente notevoli sono i pezzi brevi, i Preludi, gli Studi, dove riesce a cogliere infiniti aspetti e ad ottenere gli stili e gli effetti pi\u00f9 vari. Importanti sono anche le sue registrazioni di Chopin, da ricordare i concerti del centenario del 1949, Schumann (Fantasia, Sonata op. 11, Studi sinfonici, Carnaval), Liszt.\nAltre registrazioni di pregio sono quelle di compositori russi: Rachmaninov (Preludi, Etudes-Tableaux), Prokof'ev, e altre rarit\u00e0 (Ljadov, Borodin). Tra i concerti, da segnalare il recital di Mosca del 13 maggio 1960, che contiene le sue memorabili interpretazioni della Fantasia k 475 di Mozart, della Sonata op. 11 di Schumann e dei primi due Scherzi di Chopin. Per\u00f2 i dischi di Sofronickij sono stati pubblicati soltanto da etichette russe o giapponesi e in Italia sono molto difficili da trovare. Le registrazioni di Sofronitsky documentano una delle pi\u00f9 intense e individuali personalit\u00e0 pianistiche del XX secolo."}
{"id": "844868", "revid": "123063120", "url": "https://it.wikipedia.org/wiki?curid=844868", "title": "Trattato di Lun\u00e9ville", "text": "Il trattato di Lun\u00e9ville venne firmato il 9 febbraio 1801, ossia il 20 piovoso dell\u2019anno IX, fra la Prima Repubblica francese ed il Sacro Romano Impero da Giuseppe Bonaparte e da Johann Ludwig Josef von Cobenzl, rispettivamente.\nAntefatto e trattato in sintesi.\nL'esercito austriaco fu sconfitto da Napoleone Bonaparte nella Battaglia di Marengo il 14 giugno 1800 e quindi da Moreau nella Battaglia di Hohenlinden il 3 dicembre. Con il principale fautore della Seconda coalizione, l'Austria, in grosse difficolt\u00e0 trovandosi il nemico francese alle porte, i coalizzati furono costretti alla pace. Il trattato di Lun\u00e9ville costitu\u00ec la fine della Seconda coalizione; la Gran Bretagna era cos\u00ec l'unica nazione ad essere rimasta in guerra contro la Francia.\nIl trattato imponeva all'Austria di rispettare le clausole del precedente trattato di Campoformio (17 ottobre 1797). Certi possedimenti austriaci in Germania dovevano essere abbandonati, tipo il Fricktal che pass\u00f2 alla Svizzera. Il controllo francese venne esteso alla riva sinistra del Reno mentre i principi tedeschi rinunciavano ai territori ad est del fiume. Il confine contestato in Italia veniva sistemato totalmente sull\u2019Adige, tagliando in due la citt\u00e0 di Verona, ed il Granducato di Toscana, trasformato in Regno d'Etruria, veniva assegnato a Ludovico I di Borbone in cambio del Ducato di Parma, mentre il granduca, gi\u00e0 in esilio dall'occupazione francese della Toscana avvenuta nel 1799, riceveva in compenso territori in Germania. Ribadito il confine del Reno, le due parti si dichiaravano d'accordo nel rispettare l'indipendenza della Repubblica Batava, della Repubblica Cisalpina, della Repubblica Elvetica e della Repubblica Ligure. Nel nord Italia si ribad\u00ec l\u2019estinzione dei feudi imperiali, e i due semi-indipendenti principati vescovili di Trento e Bressanone vennero secolarizzati ed annessi direttamente dall'Austria.\nL'Austria riprese la guerra contro Napoleone nel 1805."}
{"id": "844869", "revid": "838137", "url": "https://it.wikipedia.org/wiki?curid=844869", "title": "Secessione dell'Aventino", "text": "La secessione dell'Aventino fu un atto di protesta attuato a partire dal 27 giugno 1924 dalla Camera dei deputati del Regno d'Italia nei confronti del governo Mussolini in seguito alla scomparsa di Giacomo Matteotti avvenuta il 10 giugno dello stesso anno.\nL'iniziativa, che consisteva nell'astensione dai lavori parlamentari fino a che i responsabili del rapimento Matteotti non fossero stati processati, prese il nome del colle Aventino dove, secondo la storia romana, si ritiravano i plebei nei periodi di acuto conflitto con i patrizi (\"secessio plebis\"). La protesta non ebbe successo e, dopo circa due anni, il 9 novembre 1926 la Camera dei deputati deliber\u00f2 la decadenza dei 123 deputati aventiniani.\nIl contesto storico.\nIl 30 maggio 1924 il deputato socialista Giacomo Matteotti prese la parola alla Camera dei deputati per contestare i risultati delle elezioni tenutesi il precedente 6 aprile. Matteotti denunci\u00f2 apertamente tutta una serie di violenze, illegalit\u00e0 ed abusi commessi dai fascisti per condizionare il risultato elettorale e vincere le elezioni.\nIl 10 giugno 1924, intorno alle ore 16.15, Giacomo Matteotti usc\u00ec a piedi dalla sua abitazione romana per dirigersi verso il Palazzo di Montecitorio, sede della Camera dei deputati. In lungotevere Arnaldo da Brescia, secondo le testimonianze, era ferma un'auto con a bordo alcuni individui. Due degli aggressori balzarono addosso al parlamentare socialista. Matteotti riusc\u00ec a divincolarsi buttandone uno a terra e rendendo necessario l'intervento di un terzo che lo stord\u00ec colpendolo al volto con un pugno. Gli altri due intervennero per caricarlo in macchina. In seguito i testimoni identificarono la vettura, descritta come \"un'automobile, nera, elegante, chiusa\", per una Lancia Lambda. Due giorni dopo il rapimento fu individuata l'auto che risult\u00f2 propriet\u00e0 del direttore del \"Corriere Italiano\" Filippo Filippelli.\nIl 13 giugno Mussolini parl\u00f2 alla Camera dei deputati affermando di non essere coinvolto nella scomparsa di Matteotti, ma anzi di esserne addolorato. Al termine il Presidente della Camera Alfredo Rocco aggiorn\u00f2 i lavori parlamentari \"sine die\", annullando di fatto la facolt\u00e0 di replica dell'opposizione all'interno del Parlamento.\nNel frattempo, le prime indagini, intentate dal magistrato Mauro Del Giudice, difensore dell'indipendenza della magistratura di fronte al potere esecutivo, assieme al giudice Umberto Tancredi, individu\u00f2 nello squadrista Amerigo Dumini la mano dell'assassino. In breve tutti i rapitori furono identificati come fascisti ed arrestati, ma dopo pochissimo e dietro diretto interesse del Duce, l'incarico gli venne tolto e le indagini vennero fermate.\nIl 17 giugno Mussolini impose le dimissioni a Cesare Rossi e ad Aldo Finzi che erano indicati dall'opinione pubblica e anche dalle indagini del magistrato Del Giudice, come i gerarchi maggiormente coinvolti a causa delle loro relazioni con Dumini e i suoi uomini. Fu dimissionato anche il capo della polizia Emilio De Bono e il giorno seguente anche Mussolini rinunci\u00f2 alla guida del ministero dell'interno che affid\u00f2 a Luigi Federzoni.\nL'avvenimento.\nIl 27 giugno 1924 circa 130 deputati d'opposizione (appartenenti a Partito Popolare Italiano, Partito Socialista Unitario, Partito Socialista Italiano, Partito Comunista d'Italia, Opposizione Costituzionale, Partito Democratico Sociale Italiano, Partito Repubblicano Italiano e Partito Sardo d'Azione) si riunirono nella \"sala della Lupa\" di Montecitorio, oggi nota anche come \"sala dell'Aventino\", decidendo comunemente di abbandonare i lavori parlamentari finch\u00e9 il governo non avesse chiarito la propria posizione a proposito della scomparsa di Giacomo Matteotti.\nLe motivazioni dell'abbandono erano state spiegate dal deputato liberaldemocratico Giovanni Amendola su \"Il Mondo\" (giugno 1924): \"\u00abQuanto alle opposizioni, \u00e8 chiaro che in siffatte condizioni, esse non hanno nulla da fare in un Parlamento che manca della sua fondamentale ragione di vita.\" [\u2026] \"Quando il Parlamento ha fuori di s\u00e9 la milizia e l'illegalismo, esso \u00e8 soltanto una burla\u00bb\". La linea di opposizione non violenta al governo fu promossa anche dal socialista Filippo Turati che, il 27 giugno, commemor\u00f2 Matteotti in una sala di Montecitorio di fronte ai secessionisti: \"\u00abNoi parliamo da quest\u2019aula parlamentare mentre non v\u2019\u00e8 pi\u00f9 un Parlamento. I soli eletti stanno nell\u2019Aventino delle nostre coscienze, donde nessun adescamento li rimuover\u00e0 sinch\u00e9 il sole della libert\u00e0 non albeggi, l\u2019imperio della legge sia restituito, e cessi la rappresentanza del popolo di essere la beffa atroce a cui l\u2019hanno ridotta\u00bb\".\nNon parteciparono invece all'Aventino, oltre ovviamente agli eletti del Partito Nazionale Fascista, il Partito Liberale Italiano, il Partito dei Contadini d'Italia, nonch\u00e9 i deputati delle Liste di slavi e di tedeschi.\nGli \"aventiniani\" furono sostanzialmente contrari a ordire un'insurrezione popolare per abbattere il governo Mussolini. Allo stesso tempo, le componenti politiche della protesta si riunivano separatamente ed erano contrari a coordinarsi con altri oppositori del fascismo che non avevano aderito all'Aventino ed erano restati in aula. Confidavano che, dinnanzi all'emersione delle responsabilit\u00e0 del fascismo nella sparizione e ancora presunta morte di Matteotti, il re si decidesse a licenziare Mussolini e a sciogliere la Camera per indire nuove elezioni. Tutto ci\u00f2 non avvenne.\nDumini fu arrestato il 12 luglio 1924 alla Stazione di Roma Termini, mentre si accingeva a partire per il nord Italia e tradotto nel Carcere di Regina Coeli. Il 16 agosto dello stesso anno il cadavere di Matteotti fu ritrovato nel bosco della Quartarella: si aggrav\u00f2 cos\u00ec la gi\u00e0 complessa crisi politica.\nTra l'agosto e l'ottobre 1924, alcuni leader dell'Aventino, tra cui Giovanni Amendola, sembrarono condividere la linea insurrezionale a carattere militare portata avanti da una parte dell'associazione combattentistica antifascista \"Italia libera\". Si costitu\u00ec clandestinamente a Roma un primo nucleo armato denominato \u201cAmici del Popolo\u201d composto da alcune migliaia di uomini. In una relazione al Comitato esecutivo dell'Internazionale Comunista, l'8 ottobre 1924, Palmiro Togliatti stim\u00f2 in 7.000 uomini i componenti di tale nucleo romano, sostenendo che circa 4.000 fossero controllati dai suoi \"infiltrati\" comunisti.\nIl 12 settembre 1924, per vendicare la morte di Matteotti, il militante comunista Giovanni Corvi uccise in un tram il deputato fascista Armando Casalini, provocando un ulteriore irrigidimento della compagine governativa. Il 20 ottobre il leader comunista Antonio Gramsci propose invano che l'opposizione aventiniana si costituisse in \"antiparlamento\", in modo da segnare nettamente la distanza tra i secessionisti e un Parlamento composto di soli fascisti. Inoltre, Gramsci avanz\u00f2 al \u00abComitato dei sedici\u00bb - il nucleo dirigente dei gruppi aventiniani - la proposta di proclamare lo sciopero generale che per\u00f2 fu respinta, soprattutto a causa del pessimo ricordo del clamoroso fallimento dello sciopero legalitario alla vigilia della marcia su Roma. I comunisti uscirono allora dal \u00abComitato delle opposizioni\u00bb aventiniane il quale, secondo Gramsci, non aveva alcuna volont\u00e0 di agire: ha una \u00abpaura incredibile che noi prendessimo la mano e quindi manovra per costringerci ad abbandonare la riunione\u00bb.\nNegli ultimi due mesi del 1924, Amendola decise di abbandonare la velleitaria linea insurrezionale, ritornando alla scelta iniziale di confidare sull'appoggio del sovrano per scalzare Mussolini. Tramite il gran maestro del Grande Oriente d'Italia Domizio Torrigiani, Amendola, iscritto alla massoneria, era venuto in possesso di due memoriali che accusavano Mussolini come mandante del delitto Matteotti. Il primo di Filippo Filippelli, coinvolto nel delitto per aver fornito ai sequestratori la Lancia Lambda su cui il deputato socialista era stato rapito ed ucciso. In esso Filippelli accusava Amerigo Dumini, Cesare Rossi, il quadrumviro Emilio De Bono e lo stesso Mussolini. Si citava inoltre l'esistenza di un organismo di polizia politica interno al Partito nazionale fascista, la cosiddetta \u010ceka fascista, diretta dal Rossi, dal quale sarebbe stato organizzato l'assassinio. Il secondo, di analogo contenuto, del capo della polizia segreta Cesare Rossi, su cui Mussolini stava tentando di rovesciare ogni responsabilit\u00e0. In una riunione con Torrigiani ed Ivanoe Bonomi, anch'egli massone, si decise che quest'ultimo, che aveva libero accesso al Quirinale, avrebbe sottoposto i due memoriali in visione a Re Vittorio Emanuele III per convincerlo a licenziare Mussolini e formare un governo militare di transizione. L'incontro avvenne ai primi di novembre del 1924 ma non ebbe alcun esito. Il re, infatti, quando si rese conto delle terribili accuse contenute nei due memoriali, si nascose il viso dicendo di \"essere cieco e sordo\", e che i suoi occhi e le sue orecchie erano la camera ed il senato. Quindi, riconsegn\u00f2 i documenti al loro latore senza prendere provvedimenti.\nL'8 novembre 1924, su impulso di Amendola, un gruppo di \"aventiniani\" costitu\u00ec una nuova formazione politica in rappresentanza dei principi di libert\u00e0 e di democrazia, \"fondamento dell'Unit\u00e0 d'Italia e delle lotte risorgimentali, prevaricati e perseguitati dall'insorgente regime fascista\" come asserito nel documento sottoscritto dagli aderenti. Al nuovo partito politico, denominato Unione nazionale delle forze liberali e democratiche, aderirono undici deputati, sedici ex-deputati e undici senatori, che si costituirono in gruppo politico. Ci\u00f2 favor\u00ec il consolidamento della componente \"amendoliana\" della secessione e il suo allargamento a personalit\u00e0 di diversa estrazione politica quali i liberal-democratici Nello Rosselli e Luigi Einaudi, i radicali come Giulio Alessio, i socialdemocratici come Ivanoe Bonomi, Meuccio Ruini e Luigi Salvatorelli, indipendenti come Carlo Sforza e, in seguito, repubblicani come il giovane Ugo La Malfa.\nIl 12 novembre 1924 il deputato comunista Luigi Repossi rientr\u00f2 in Parlamento per commemorare Matteotti a nome di tutto il suo partito. Il 26 vi rientr\u00f2 anche tutto il gruppo parlamentare comunista e ci\u00f2 segn\u00f2 una frattura nell'esperienza aventiniana.\nIl 27 dicembre 1924 il quotidiano \"Il Mondo\", diretto da Giovanni Amendola, pubblic\u00f2 il memoriale difensivo del Rossi, composto da 18 cartelle di appunti. Rossi accusava direttamente Mussolini per l'omicidio del \"leader\" socialista. Scrisse infatti che Mussolini gli avrebbe detto \"\"Quest'uomo non deve pi\u00f9 circolare\u201d\", in seguito all'intervento parlamentare di Matteotti del 30 maggio 1924, nel quale si denunciavano i brogli elettorali e le violenze del 6 aprile. Il memoriale Filippelli apparve invece sulla rivista antifascista fiorentina \"Non mollare\", diretta da Carlo Rosselli, nel febbraio 1925.\nIl timore che Vittorio Emanuele III potesse prendere in considerazione il suo licenziamento, spinse Mussolini a pronunciare il discorso del 3 gennaio 1925. In esso il capo del fascismo si assunse la responsabilit\u00e0 politica, morale e storica dei fatti: ricordando l'articolo 47 dello Statuto della Camera, che prevedeva la possibilit\u00e0 d'accusa per i Ministri del Re da parte dei deputati, Mussolini chiese formalmente al Parlamento un atto d'accusa nei suoi confronti. Peraltro, ci\u00f2 non poteva avvenire senza il rientro alla Camera dei deputati degli \"aventiniani\" e, comunque, il voto favorevole di almeno parte dei fascisti che costituivano la maggioranza di governo. Va osservato, per\u00f2, che anche all'interno dello stesso Partito Nazionale Fascista (PNF) si stavano tenendo accese discussioni, che vedevano contrapposti gli intransigenti e la frangia pi\u00f9 moderata.\nLe conseguenze e l'istaurarsi della dittatura.\nL'opposizione aventiniana non riusc\u00ec a reagire, sia per le immediate repressioni ordinate da Mussolini, sia per i frazionismi interni. Anzich\u00e9 rientrare in Parlamento e dar battaglia tra i banchi della minoranza prefer\u00ec continuare a perseguire un semplice ruolo morale nei confronti dell'opinione pubblica.\nI gruppi di \"Italia Libera\" furono soppressi gi\u00e0 tra il 3 e il 6 gennaio 1925. Il giudizio del Senato come Alta corte di giustizia su Emilio De Bono, sollecitato solo dalla denuncia di Luigi Albertini e dei cattolici, si concluse dopo sei mesi con l'archiviazione, dopo la ritrattazione di Filippelli, sentito come testimone il 24 marzo 1925. Cesare Rossi fu prosciolto in istruttoria e scarcerato nel dicembre 1925. Il 20 luglio 1925 Giovanni Amendola fu aggredito dalle squadre fasciste in localit\u00e0 La Colonna a Pieve a Nievole (in provincia di Pistoia). Non si sarebbe pi\u00f9 ripreso dall'aggressione. Per\u00ec a Cannes il 7 aprile 1926, a seguito delle percosse subite.\nIl 16 gennaio 1926 alcuni popolari e demosociali entrarono a Montecitorio per assistere alle celebrazioni solenni per la morte della regina Margherita di Savoia, ma poco dopo la violenza repressiva di alcuni parlamentari fascisti li scacci\u00f2 dall'aula e lo stesso Mussolini il giorno dopo accus\u00f2 il comportamento dei deputati aggrediti, accusandoli di indelicatezza nei confronti della sovrana.\nTra il 16 e il 24 marzo 1926 si svolse il processo contro Dumini e le altre persone implicate nell'omicidio. La vicenda giudiziaria si chiuse con tre assoluzioni e tre condanne per omicidio preterintenzionale (tra cui lo stesso Dumini) tutte a cinque anni, undici mesi e venti giorni, di cui quattro condonati in seguito all'amnistia generale del 1926.\nNei giorni successivi all'attentato contro Mussolini del 31 ottobre 1926, si ebbe la soppressione delle libert\u00e0 costituzionali, con l'approvazione delle leggi eccezionali del fascismo. Con Regio Decreto 5 novembre 1926, n. 1848-Testo Unico delle Leggi di Pubblica Sicurezza, il Governo approv\u00f2 la reintroduzione della pena di morte accompagnata dalla soppressione di tutti i giornali e periodici antifascisti, l'istituzione del confino di polizia comportante la perdita della libert\u00e0 personale per semplice provvedimento amministrativo e sulla base del solo sospetto, la creazione di un Tribunale speciale per la difesa dello Stato. Agli oppositori non rimase che l'esilio.\nCon il Regio decreto 6 novembre 1926, n. 1848, tutti i partiti politici ad eccezione del Partito Nazionale Fascista furono definitivamente soppressi in quanto ai prefetti venne imposto di sciogliere qualsiasi partito od organizzazione politica contraria al fascismo, dando vita alla dittatura.\nIl 9 novembre 1926 la Camera dei deputati, riaperta per ratificare le leggi eccezionali, deliberava anche la decadenza dei 123 deputati aventiniani: Gregorio Agnini, Giuseppe Albanese, Salvatore Aldisio, Gino Alfani, Filippo Amedeo, Giovanni Bacci, Gino Baldesi, Arturo Baranzini, Pietro Bellotti, Roberto Bencivenga, Arturo Bendini, Guido Bergamo, Mario Bergamo, Mario Berlinguer, Alessandro Bocconi, Antonio Boggiano Pico, Igino Borin, Giambattista Bosco Lucarelli, Roberto Bracco, Giovanni Braschi, Alessandro Brenci, Carlo Bresciani, Bruno Buozzi, Vittorio Buratti, Emilio Caldara, Romeo Campanini, Giuseppe Canepa, Russardo Capocchi, Paolo Cappa, Luigi Capra, Luigi Carbonari, Giulio Cavina, Eugenio Chiesa, Mario Cingolani, Giovanni Antonio Colonna di Cesar\u00f2, Paolo Conca, Giovanni Conti, Felice Corini, Giovanni Cosattini, Mariano Costa, Onorato Damen, Raffaele De Caro, Alcide De Gasperi, Diego Del Bello, Palmerio Delitala, Luigi Fabbri, Cipriano Facchinetti, Luciano Fantoni, Giuseppe Faranda, Enrico Ferrari, Bruno Fortichiari, Luigi Fulci, Angelo Galeno, Tito Galla, Dante Gallani, Egidio Gennari, Annibale Gilardoni, Vincenzo Giuffrida, Enrico Gonzales, Antonio Gramsci, Achille Grandi, Antonio Graziadei, Ruggero Grieco, Giovanni Gronchi, Leonello Grossi, Ugo Guarienti, Giovanni Guarino Amella, Ferdinando Innamorati, Stefano Jacini, Arturo Labriola, Luigi La Rosa, Costantino Lazzari, Nicola Lombardi, Ettore Lombardo Pellegrino, Giovanni Maria Longinotti, Emilio Lopardi, Francesco Lo Sardo, Arnaldo Lucci, Emilio Lussu, Luigi Macchi, Cino Macrelli, Fabrizio Maffi, Pietro Mancini, Federico Marconcini, Mario Augusto Martini, Pietro Mastino, Angelo Mauri, Nino Mazzoni, Giovanni Merizzi, Umberto Merlin, Giuseppe Micheli, Fulvio Milani, Giuseppe Emanuele Modigliani, Enrico Mol\u00e8, Guido Molinelli, Riccardo Momigliano, Giorgio Montini, Alfredo Morea, Oddino Morgari, Elia Musatti, Nunzio Nasi, Tito Oro Nobili, Angelo Noseda, Giovanni Persico, Guido Picelli, Camillo Prampolini, Enrico Presutti, Antonio Priolo, Luigi Repossi, Ezio Riboldi, Giulio Rodin\u00f2, Giuseppe Romita, Francesco Rossi, Giuseppe Srebrnic, Mario Todeschini, Claudio Treves, Domenico Tripepi, Filippo Turati, Umberto Tupini, Giovanni Uberti, Arturo Vella, Domenico Viotto, Giulio Volpi. A questi fu aggiunto anche il fascista dissidente Massimo Rocca.\nIn un primo momento la mozione, presentata da Farinacci, aveva parlato solo di aventiniani ed era stata motivata proprio con il fatto della secessione parlamentare: ne restavano perci\u00f2 esclusi i comunisti che erano rientrati in aula. Poi la mozione fu emendata da Augusto Turati ed estesa anche ai comunisti. \nCome effetto dell'ordine del giorno gli unici rappresentanti dell'opposizione a Montecitorio rimanevano i 6 deputati appartenenti alla fazione giolittiana; gi\u00e0 la sera prima Antonio Gramsci, in violazione dell'immunit\u00e0 parlamentare ancora vigente, era stato arrestato.\nFilippo Turati riusc\u00ec a fuggire a Calvi in Corsica, il 12 dicembre 1926, grazie all'aiuto di Carlo Rosselli, Sandro Pertini e Ferruccio Parri, con un motoscafo partito da Savona e guidato da Italo Oxilia. Mor\u00ec in esilio a Parigi nel 1932.\nDopo il suo arresto, Gramsci trascorse otto anni nel carcere di Turi. Nel 1934, in seguito al grave deterioramento delle sue condizioni di salute, ottenne la libert\u00e0 condizionata e fu ricoverato in una clinica di Roma, dove venne meno nel 1937.\nTra gli altri deputati \"aventiniani\" furono costretti all'esilio i socialisti Bruno Buozzi (fucilato dai tedeschi a La Storta il 4 giugno 1944), Arturo Labriola e Claudio Treves (morto a Parigi nel 1933), i comunisti Guido Picelli (ucciso durante la Guerra civile spagnola nel 1937) e Ruggero Grieco (condannato in contumacia dal tribunale speciale a 17 anni di carcere), il sardista Emilio Lussu (evaso dal confino di Lipari ed espatriato in Francia nel 1929, rientr\u00f2 in Italia nel 1943), i repubblicani Cipriano Facchinetti, Eugenio Chiesa (morto a Giverny nel 1930) e Mario Bergamo. Il socialista Giuseppe Romita, il comunista Luigi Repossi e il repubblicano Cino Macrelli scontarono diversi anni di confino. Chi non fu imprigionato o confinato, fu comunque costretto ad abbandonare la vita politica sino alla caduta del fascismo.\nCaduto il regime fascista l'Assemblea Costituente della neonata Repubblica Italiana promulg\u00f2 il 1\u00ba gennaio 1948 la Costituzione: nella cui III disposizione transitoria e finale la seduta del 9/11/1926 veniva ricordata in quanto tra i criteri di nomina dei \"senatori di diritto\" della I legislatura, oltre a quelli eletti nel Senato del Regno, vi era anche \"essere stati dichiarati decaduti nella seduta della Camera dei deputati del 9 novembre 1926\". Risultarono quindi nominati 106 senatori, in aggiunta ai 237 usciti dalle urne del 18 aprile 1948."}
{"id": "844870", "revid": "767487", "url": "https://it.wikipedia.org/wiki?curid=844870", "title": "Unione Sportiva Lecce 1991-1992", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1991-1992.\nStagione.\nIl Lecce nell'annata 1991-1992 partecip\u00f2 al campionato di Serie B, concluso all'ottavo posto con 37 punti, a pari merito con e Lucchese.\nIn Coppa Italia superato il Casarano al primo turno, la squadra fu eliminata dal Verona al secondo turno.\nMaglie e sponsor.\nIl fornitore di materiale tecnico per la stagione 1991-1992 \u00e8 stato Adidas, mentre lo sponsor di maglia Hitachi."}
{"id": "844871", "revid": "1784425", "url": "https://it.wikipedia.org/wiki?curid=844871", "title": "\u0110or\u0111e Bala\u0161evi\u0107", "text": "Biografia.\nBala\u0161evi\u0107 \u00e8 nato da padre serbo (Jovan Bala\u0161evi\u0107) e madre magiaro-croata (Veronika Dolenec, da un villaggio presso Koprivnica, in Croazia). Ha una sorella, Jasna. Il cognome di suo nonno era Bala\u0161 ma nel 1941, essendo cristiano ortodosso, lo cambi\u00f2 in Bala\u0161evi\u0107 in modo da evitare l'ungarizzazione.\nBala\u0161evi\u0107 crebbe in Via Jovan Cviji\u0107 a Novi Sad, nella stessa casa dove visse poi con sua moglie e i suoi tre figli. Ha cominciato a scrivere poesie alle scuole elementari. Ha lasciato le scuole superiori al terzo anno perch\u00e9 odiava materie come matematica, fisica e chimica, tuttavia \u00e8 riuscito a conseguire un diploma come privatista e a passare l'esame di ammissione all'universit\u00e0. Non si \u00e8 mai laureato, invece and\u00f2 a far parte della band \u017detva \"(Raccolto)\" nel 1977.\n\u00c8 morto nel 2021 per complicazioni da Covid-19. \nCarriera musicale.\nGli \"\u017detva\" e i \"Rani mraz\".\nDopo aver aderito agli \u017detva registr\u00f2 il single \"U razdeljak te ljubim\", con pi\u00f9 di 180.000 copie vendute, in Jugoslavia fu un enorme successo.\nNel 1978 lasci\u00f2 gli \"\u017detva\" e assieme a Verica Todorovi\u0107 form\u00f2 la band \"Rani Mraz\" (\"Primio Gelo\"). Debuttarono ad Abbazia (in un festival musicale) con la canzone \"Moja prva ljubav\" (\"Il mio primo amore\")). Lo stesso anno Biljana Krsti\u0107 e Bora \u0110or\u0111evi\u0107 si unirono alla band, e assieme registrarono \"Ra\u010dunajte na nas\" (\"Conta su di noi\") (scritto da Bala\u0161evi\u0107), un brano che loda l'adozione del comunismo da parte delle generazioni giovani. La canzone divenne famosa sia tra le autorit\u00e0 comuniste sia tra la gente, e divent\u00f2 una specie di inno per le generazioni che seguirono.\nDopo solo pochi mesi di collaborazione, Verica e Bora lasciarono la band (Bora form\u00f2 i famosi Riblja \u010corba), perci\u00f2 Biljana e Bala\u0161evi\u0107 registrarono da soli \"Mojoj mami umesto maturske slike u izlogu\" (\"A mia madre invece di una foto in vetrina\") il primo album dei \"Rani Mraz\".\nAl festival di Spalato '79, Bala\u0161evi\u0107 vinse il primo premio con il singolo \"Panonski mornar\". Qualche mese pi\u00f9 tardi fece il tutto esaurito nella sala del \"Dom Sindikata\" di Belgrado per ben 8 volte di fila. Era nata una stella.\nNel 1980 serv\u00ec sotto le armi a Zagabria e Po\u017earevac ma trov\u00f2 il tempo per scrivere una canzone per Zdravko \u010coli\u0107 ed un'altra per Zlatna Krila.\nVerso la fine del 1980 i \"Rani Mraz\" pubblicarono il loro secondo disco che fu anche l'ultimo poich\u00e9 si sciolsero poco dopo. L'album riconferm\u00f2 il talento di Bala\u0161evi\u0107 e vanta alcune tra le canzoni pi\u00f9 indimenticabili come \"Pri\u010da o Vasi Lada\u010dkom\" (\"Storia di Vasa Lada\u010dki\") e \"\u017divot je more\" (\"La vita \u00e8 un mare\") che, dopo 20 anni dalla loro pubblicazione, sono ancora molto popolari."}
{"id": "844874", "revid": "138457", "url": "https://it.wikipedia.org/wiki?curid=844874", "title": "Riblja \u010corba", "text": ""}
{"id": "844877", "revid": "1305772", "url": "https://it.wikipedia.org/wiki?curid=844877", "title": "Strife (videogioco)", "text": "Strife \u00e8 un videogioco del genere sparatutto in prima persona sviluppato da Rogue Entertainment e pubblicato da Velocity nel 1996 per MS-DOS. \nIl 12 dicembre 2014 \u00e8 stato portato su Microsoft Windows, Mac OS e Linux con il titolo \"The Original Strife: Veteran Edition\", e pubblicato su Steam, che contiene alcune migliorie tecniche rispetto alla versione originale.\nTrama.\nUn asteroide precipita sulla Terra, riportando la societ\u00e0 del pianeta al medioevo. A seguito dell'impatto un pericoloso virus contenuto nell'asteroide, in grado di causare terribili mutazioni genetiche agli esseri umani e di trasformarli in mutanti, comincia a diffondersi sul pianeta. Approfittando del disordine, un gruppo di uomini costituisce una setta segreta chiamata \"L'Ordine\" che dopo la guerra prende il dominio del pianeta, ed ha come obiettivo di sostituire la razza umana con una stirpe di cyborg. \nIl giocatore impersona un mercenario che si trover\u00e0 invischiato nella lotta tra i ribelli che intendono liberare la Terra dalla schiavit\u00f9 e dalla tirannia della setta.\nModalit\u00e0 di gioco.\nIl gioco \u00e8 impostato essenzialmente su un modello RPG sebbene non vi siano particolari abilit\u00e0 da sviluppare, tuttavia offre una certa interattivit\u00e0 con l'ambiente circostante ed una certa libert\u00e0 nei dialoghi con gli NPC. Novit\u00e0 di rilievo \u00e8 la struttura dei livelli che non \u00e8 lineare, consentendo al giocatore di visitarli pi\u00f9 volte, e viene introdotto il danaro - ottenibile uccidendo nemici, personaggi o completando le varie missioni (\"quests\") affidate - necessario per acquistare armi, munizioni ed oggetti. \u00c8 possibile inoltre terminare il gioco ottenendo tre finali differenti, a seconda delle scelte fatte dal giocatore.\nSi svolge su un pianeta del tutto simile alla Terra; le principali locazioni sono castelli, basi militari, citt\u00e0, fabbriche, ed \u00e8 ambientato in un mondo fantasy-futuristico-medievale, le armi a disposizioni del giocatore sono sia antiche che futuristiche; come ad esempio una balestra, un fucile d'assalto, lanciarazzi, lanciafiamme, oltre a diversi oggetti richiamabili dall'inventario.\nLe differenze rispetto a \"Doom\" possono essere cos\u00ec riassunte:\nDettagli tecnici.\nIl motore grafico del gioco \u00e8 una versione ampiamente modificata del Doom Engine, il motore di \"Doom\" della id Software,chiamata inizialmente The Rogue Engine,ma poi non pi\u00f9 citata. La versione uscita nel 2014 con il titolo di \"The Original Strife: Veteran Edition\" \u00e8 stata aggiornata e migliorata sotto l'aspetto tecnico, in modo da funzionare nativamente sui moderni sistemi operativi: \u00e8 stato aggiunto il supporto alle risoluzioni video widescreen e sono state aggiunte opzioni grafiche come antialiasing, luci dinamiche e la possibilit\u00e0 di associare liberamente i comandi da mouse, tastiera e gamepad, nonch\u00e9 il motion blur, introvabile in ogni \"source port\" di Doom. Sono state inoltre abilitate alcune opzioni che dovevano essere presenti nella versione originale, ma mai inserite."}
{"id": "844878", "revid": "1086846", "url": "https://it.wikipedia.org/wiki?curid=844878", "title": "Unione Sportiva Lecce 1990-1991", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1990-1991.\nStagione.\nDopo la conclusione del torneo 1989-90, ancor prima dei Mondiali, per il Lecce, il presidente Franco Jurlano ha ingaggiato Zbigniew Boniek quale allenatore per la stagione 1990-1991. Per il polacco si \u00e8 trattato della prima esperienza in panchina. In campionato, nonostante un pareggio all'esordio contro i campioni uscenti del Napoli, i salentini sono stati confinati nella parte bassa della graduatoria: nel girone d'andata nelle 17 giornate i salentini hanno comunque raccolto 15 punti, lasciandosi alle spalle diverse squadre. Nella seconda fase del torneo la situazione \u00e8 purtroppo peggiorata, i giallorossi hanno raccolto solo 10 punti nel girone di ritorno e sono retrocessi in B con un turno di anticipo, a condannarli aritmeticamente \u00e8 stata la sconfitta (3-0) subita a Genova con la Sampdoria, che contestualmente ha assegnato il primo scudetto della loro storia ai blucerchiati, proprio quei neo campioni della Sampdoria che erano stati battuti nell'andata (1-0) a Lecce. \nNella Coppa Italia i giallorossi hanno superato nel doppio confronto del primo turno l'Empoli dopo i calci di rigore, nel secondo turno hanno avuto la meglio sul Cagliari, nel terzo turno sono stati estromessi dalla competizione dal Milan.\nMaglie e sponsor.\nIl fornitore di materiale tecnico per la stagione 1990-1991 \u00e8 stato Adidas, mentre lo sponsor di maglia Birra Dreher.\nStatistiche.\nStatistiche di squadra.\n\"Statistiche aggiornate al 26 maggio 1991\"."}
{"id": "844882", "revid": "110157", "url": "https://it.wikipedia.org/wiki?curid=844882", "title": "Skole", "text": "Skole (ucr. \"\u0421\u043a\u043e\u043b\u0435\") \u00e8 una piccola citt\u00e0 dell'Ucraina, nell'Oblast' di Leopoli.\nSorse nell'XI secolo quando due fratelli combattevano per il trono della Rus' di Kiev.\nStoria.\nLa prima citazione di Skole risale al 5 marzo 1397, quando il re polacco Jogaila diede il permesso di abitare la montagna.\nDall'anno 1397 la citt\u00e0 ottenne i diritti di Magdeburgo.\nL'unica via importante da Kiev all'Ungheria passava attraverso Skole: questa era la ragione dei frequenti assalti a questa citt\u00e0. Quando il territorio della regione di Skole era sotto il controllo polacco, il re distribu\u00ec la terra a gente di origine polacca. I coloni tedeschi, in particolar modo gli artigiani che abitavano nella regione di Skole aiutarono lo sviluppo della sua economia. Una grande influenza per lo sviluppo economico e culturale della regione fu dato dalla famiglia del barone Groedl. A Skole in quel periodo fu utilizzata la moneta del barone Groedl: essa fu coniata dalla zecca di Vienna e rimase in uso fino al 1930.\nLa Skole odierna \u00e8 una piccola cittadina, capoluogo dell'omonimo distretto e importante centro turistico.\nLeggende.\nEsistono due leggende di Skole."}
{"id": "844886", "revid": "1573940", "url": "https://it.wikipedia.org/wiki?curid=844886", "title": "Doom (videogioco)", "text": ""}
{"id": "844896", "revid": "4175", "url": "https://it.wikipedia.org/wiki?curid=844896", "title": "Telstra", "text": "Telstra Corporation, in precedenza Telecom Australia, \u00e8 una compagnia australiana di telecomunicazioni.\nIn Australia ha una posizione dominante nei servizi di telefonia fissa e mobile, Internet (inclusa linea 56k e Internet a banda larga con modem e satellite e servizi ADSL sotto marchio BigPond) e TV via cavo."}
{"id": "844902", "revid": "2110845", "url": "https://it.wikipedia.org/wiki?curid=844902", "title": "Roger Le D\u00e9aut", "text": "Biografia.\nNato il 28 ottobre 1923 a Camors (diocesi di Vannes, in Francia), Roger entr\u00f2 nella Congregazione dello Spirito Santo all'et\u00e0 di 19 anni. Nel febbraio del 1945 fu arruolato nell'esercito francese e destinato alla scuola per sotto-ufficiali di Chabron in Avignone, dove si esercit\u00f2 nella disattivazione di mine e nella costruzione di ponti sui fiumi. Dopo l'armistizio (8 maggio 1945) fece parte di un'unit\u00e0 francese in Germania. In quel tempo era appassionato di musica e maestro d'organo. Successivamente rinunci\u00f2 a quest'arte per dedicarsi totalmente allo studio.\nOrdinato sacerdote e destinato dai superiori della sua Congregazione alla formazione del clero, ottenne alla Sorbona la \"Licence-\u00e8s-Lettres\" nel 1948; successivamente la Licenza in Teologia (1952) e in Filosofia (1954) alla Pontificia Universit\u00e0 Gregoriana. Nel 1954 si iscrisse al Pontificio Istituto Biblico, conseguendo la Licenza in Sacra Scrittura il 16 giugno 1956 \"summa cum laude\".\nFu il padre Stanislas Lyonnet che lo introdusse allo studio del \"Targum Neofiti\", recentemente scoperto, e, sotto la sua direzione, redasse la sua tesi di dottorato, \"La Nuit Pascale. Essai sur la signification de la P\u00e2que juive \u00e0 partir du Targum d'Exode \", difesa il 20 dicembre 1962 \"summa cum laude\" e pubblicata l'anno successivo con lo stesso titolo nella collana \"Analecta Biblica\" (n. 22).\nPer trent'anni, dal 1964 al 1994, fu professore di Lingua e letteratura aramaico-targumica nella Facolt\u00e0 Biblica del Pontificio Istituto Biblico. Per\u00f2 la sua attivit\u00e0 di insegnamento si estese anche a temi come la natura e la teologia della versione greca dell'Antico Testamento (LXX) e i movimenti religiosi e le sette del giudaismo del I secolo.\nDurante la sua attivit\u00e0 di professore diresse dodici tesi di dottorato, e di altre sette fu co-relatore, sempre su argomenti riguardanti l'antica letteratura giudaica e le relazioni tra Antico e Nuovo Testamento, con particolare riferimento al Midrash e ai Targumin. In questo lavoro dimostr\u00f2 si considera comunemente che avesse doti d'insegnamento non comuni.\nDi salute non molto forte, le sue condizioni furono rese pi\u00f9 precarie da vari interventi chirurgici, che condizionarono non poco la sua attivit\u00e0 di insegnamento e di ricerca. Ciononostante, non interruppe mai il suo intenso e rigoroso lavoro intellettuale, continuato fino a pochi mesi dopo essere diventato \"emerito\" nel 1993. Avrebbe voluto continuare la sua attivit\u00e0 di insegnamento ancora per qualche anno, ma anche il breve spostamento dal vicino Seminario Francese, dove abitava, all'Istituto Biblico era per lui troppo faticoso.\nLe D\u00e9aut fu membro della Studiorum Novi Testamenti Societas (SNTS), e si mantenne sempre in contatto con i collegi del suo campo di specializzazione. La sua passione per la letteratura targumica matur\u00f2 in lui una speciale sensibilit\u00e0 per il dialogo tra giudaismo e cristianesimo, una preoccupazione che gli stava molto a cuore come espressione della teologia dell'incarnazione. Fu per molti anni collaboratore del centro SIDIC (\"Service International de Documentation Jud\u00e9o-Chr\u00e9tien\") diretto dalla suore di Nostra Signora di Sion.\nMor\u00ec il 12 luglio 2000 a Chevilly (Francia), in seguito a ictus cerebrale.\nPubblicazioni principali.\nTra le sue pubblicazioni, oltre alla gi\u00e0 menzionata tesi di dottorato meritano di essere segnalate:"}
{"id": "844904", "revid": "775372", "url": "https://it.wikipedia.org/wiki?curid=844904", "title": "BigPond", "text": "In Australia, BigPond \u00e8 un marchio della compagnia telefonica Telstra per connessioni a banda larga ADSL, modem, 56k, satellite, servizi Internet e banda larga wireless (senza fili) (EV-DO e HSDPA) con la dorsale Telstra Internet nazionale."}
{"id": "844905", "revid": "1318658", "url": "https://it.wikipedia.org/wiki?curid=844905", "title": "Basilica della Nativit\u00e0", "text": "La basilica della Nativit\u00e0 \u00e8 una basilica di Betlemme eretta nel luogo dove un'antica tradizione ricorda la nascita di Ges\u00f9. \u00c8 costituita dalla combinazione di due chiese e da una cripta, la grotta della Nativit\u00e0, che \u00e8 la grotta ed il luogo preciso in cui Ges\u00f9 sarebbe nato.\nNel giugno 2012, la basilica della Nativit\u00e0 \u00e8 stata inserita nella lista del patrimonio mondiale dell'umanit\u00e0 dell'UNESCO, su richiesta dello Stato di Palestina.\nLa basilica della Nativit\u00e0 \u00e8 una delle mete principali dei pellegrinaggi che visitano la Terra Santa, insieme alla basilica dell'Annunciazione di Nazaret e alla basilica del Santo Sepolcro di Gerusalemme.\nStoria.\nSofronio Eusebio Girolamo afferma che sul luogo in cui Ges\u00f9 aveva emesso il suo primo vagito era stato realizzato un bosco consacrato al dio Adone.\nVerso il 330, su iniziativa dell'imperatore Costantino I e dell'augusta Elena, ebbe inizio la costruzione dell'attuale basilica. Lavori di restauro e ampliamento vennero avviati nel VI secolo dall'imperatore Giustiniano I, in seguito alla distruzione causata dalla rivolta dei Samaritani: venne rialzato il pavimento dell'atrio di circa un metro e aggiunto un nartece.\nNel 614 la basilica riusc\u00ec a salvarsi dalla distruzione dei persiani grazie alla presenza, sul prospetto del tempio, della raffigurazione dei Re Magi nel costume nazionale persiano.\nL'edificio di culto venne quindi risparmiato anche dall'invasione araba e, nel corso del tempo, \u00e8 stato quindi ulteriormente esteso, con la costruzione di nuove cappelle e monasteri.\nAssedio del 2002.\nTra il 2 aprile e il 10 maggio 2002, nell'ambito dell'Operazione Scudo difensivo, le Forze di difesa israeliane occuparono Betlemme e tentarono la cattura di alcuni militanti palestinesi ricercati. Decine di questi si rifugiarono nella basilica della Nativit\u00e0. Dopo 39 giorni fu raggiunto un accordo con i militanti, che furono condotti in Israele e quindi esiliati in Europa e nella Striscia di Gaza.\nRestauri 2009-2020.\nNel 2008 l'Autorit\u00e0 nazionale palestinese, con l'accordo delle tre comunit\u00e0 religiose (Armeni apostolici, Greci ortodossi e Cattolici rappresentati dalla Custodia di Terrasanta), nomin\u00f2 un comitato di esperti, presieduto dal ministro Ziad al-Bandak, con lo scopo di promuovere il restauro della Basilica. Nel 2009 il comitato incaric\u00f2 un consorzio interuniversitario internazionale, sotto la guida del prof. Claudio Alessandri dell'Universit\u00e0 di Ferrara, di verificare lo stato di conservazione dell'edificio e coordinare un programma di interventi mirati, partendo dai pi\u00f9 urgenti. Nel 2012, in seguito all'inclusione dell'edificio nella lista UNESCO dei monumenti patrimonio dell'Umanit\u00e0 in pericolo, si decise di dare inizio ai lavori, affidati alla societ\u00e0 italiana Piacenti. L'intervento inizi\u00f2 nel 2013 col consolidamento del tetto ligneo, per poi procedere con la struttura architettonica del nartece, gli altri elementi lignei (in particolare la duecentesca \"Porta armena\"), i mosaici parietali, le pitture murali sulle colonne e, infine, i mosaici pavimentali. A seguito dei restauri, completati nel 2020, la Basilica \u00e8 stata espunta dalla lista dei monumenti UNESCO in pericolo.\nStruttura.\nOriginariamente, all'esterno della struttura vi era un cortile che permetteva l'accesso all'atrio, costituito da colonne e da navate grandi un quarto rispetto a quelle della basilica. Il cortile, molto ampio, serviva da luogo di sosta per i pellegrini; per questo veniva allestito un piccolo mercato. La basilica misura 53,90 metri di lunghezza per 26,20 metri di larghezza nelle cinque navate (nel transetto invece \u00e8 di 35,82 metri). Finch\u00e9 i pellegrini non furono molto numerosi, come per tutto il IV secolo, quando la comunit\u00e0 cristiana in Palestina era piccola, non vi erano problemi di spazio.\nL'accesso alla basilica \u00e8 consentito solo attraverso una porta: la \"Porta dell'Umilt\u00e0\", pi\u00f9 simile ad un passaggio, stretto e basso, resa cos\u00ec per evitare l'ingresso a cavallo come purtroppo molte volte \u00e8 successo. Delle tre porte originarie \u00e8 rimasta solo questa, poich\u00e9 le altre due sono state murate.\nSopra la Grotta della Nativit\u00e0, nel lato orientale della basilica, \u00e8 situata una costruzione ottagonale rialzata di tre gradini, il \"martyrium\". Al centro dell'ottagono \u00e8 situata una balaustra da cui, sporgendosi, si vede un ampio foro circolare; il foro, praticato nella volta della Grotta della Nativit\u00e0, consente ai visitatori di guardare all'interno. L'altare cerimoniale era probabilmente situato a poca distanza dalla costruzione ottagonale, nella navata centrale, per legare, come nella basilica di San Pietro in Vaticano, \"martyrium\" e basilica.\nAl periodo dei crociati si devono le pitture in stile bizantino e i mosaici del XII secolo.\nMosaici.\nLa decorazione a mosaico fu eseguita tra gli anni 1165 e 1169, quando la Palestina era un regno crociato, governato dal re Amalrico I, il cui nome \u00e8 citato nei mosaici. Le iscrizioni nei mosaici sono in latino e greco, segno che all'epoca vi era armonia tra le chiese cristiana e ortodossa e tra il regno latino e l'impero bizantino. I maestri che hanno lavorato sui mosaici sono siriaci e ne restano le firme: Basilios e Efrem. Gran parte della decorazione \u00e8 andata perduta, ma si riconosce ancora l'impianto iconografico di base.\nNel primo livello sono raffigurati gli antenati di Ges\u00f9 fino al padre putativo Giuseppe, che era della stirpe del re Davide, secondo la genealogia dei vangeli.\nAl secondo livello, intervallati con foglie di acanto, sono rappresentati i \"sette concili ecumenici\" (Nicea, 325; Costantinopoli, 381; Efeso, 431; Calcedonia, 451; Costantinopoli II, 553; Costantinopoli III, 680; Nicea II, 787); i \"quattro concili provinciali\" (Antiochia, 272; Ancira, 314; Sardi, 347; Gangra, 340 circa) e due \"sinodi locali\" (Cartagine, 254; Laodicea, IV secolo). Ogni concilio \u00e8 rappresentato da un edificio sacro ed \u00e8 illustrato con l'aiuto di una pergamena su cui \u00e8 scritta la decisione presa in quel momento per stabilire l'umanit\u00e0 e la divinit\u00e0 di Cristo. Al livello superiore della serie di mosaici si trova la rappresentazione degli angeli che avanzano reverenti in processione, vestiti di bianco e diretti verso la Grotta della Nativit\u00e0. Ai piedi di uno di questi angeli \u00e8 stata trovata la firma dell'artista \"Basilio\", probabilmente di origine siriaca.\nNel transetto della basilica si possono vedere scene tratte dai vangeli canonici: nel lato settentrionale, l\"incredulit\u00e0 di Tommaso\", l\"Ascensione\" e la \"Trasfigurazione\"; a sud, l\"ingresso trionfale di Ges\u00f9 a Gerusalemme\". Il kerygma presentava il riassunto della fede cristiana: la morte e Risurrezione di Ges\u00f9, al centro della fede cristiana.\nI mosaici comunicano un simbolismo che serve a completarne la lettura teologica. Il bianco della veste degli angeli \u00e8 simbolo della luce eterna e della grazia; il blu scuro \u00e8 simbolo del mistero della vita divina e della dimora di Dio. Il rosso simboleggia l'energia divina, l'amore dello Spirito, il potere vitale del fuoco nonch\u00e9 il principio della vita ma anche il sangue del martirio. Il verde esprime la vita della vegetazione e quindi anche la rigenerazione dello Spirito (usato anche per re e profeti come simbolo di rigenerazione e fertilit\u00e0). Il giallo appartiene alla sfera della luce; il marrone riflette la densit\u00e0 della materia e quindi rappresenta tutto ci\u00f2 che \u00e8 terrestre, mentre nelle tuniche di monaci ed asceti \u00e8 segno della rinuncia ai beni terreni. Il nero \u00e8 assenza di luce e la Grotta della Nativit\u00e0 \u00e8 nera poich\u00e9 secondo la teologia cristiana, Cristo avrebbe salvato gli uomini assumendo una condizione umana e li avrebbe redenti attraverso la sua morte. L'oro \u00e8 luce immateriale, metafisica, simbolo della presenza del divino, della Teofania.\nGrotta della Nativit\u00e0.\nA fianco dell'abside centrale sono presenti due scale che consentono l'accesso alla Grotta della Nativit\u00e0, una cripta di forma rettangolare lunga 12,3 metri e larga 3,5 metri. Nella grotta si evidenziano due zone distinte:"}
{"id": "844909", "revid": "1745361", "url": "https://it.wikipedia.org/wiki?curid=844909", "title": "Roberto Murolo", "text": "Biografia.\nRoberto Murolo nasce a Napoli il 19 gennaio 1912 (anche se la nascita viene registrata quattro giorni pi\u00f9 tardi, il 23), penultimo dei sette figli di Lia Cavalli e del poeta Ernesto Murolo (a sua volta figlio illegittimo di Eduardo Scarpetta e dunque fratellastro di Eduardo, Peppino e Titina De Filippo).\nTra i maggiori protagonisti insieme a Sergio Bruni e Renato Carosone della scena musicale napoletana nel periodo che va dal secondo dopoguerra al 1960, trascorre la sua infanzia in un salotto frequentato da Salvatore Di Giacomo, Ferdinando Russo, Libero Bovio e Raffaele Viviani.\nLe sue grandi passioni giovanili sono la musica e lo sport. In quest'ultimo campo si distingue come tuffatore, vincendo il campionato italiano di tuffi alti nel 1937. Murolo ha sempre attribuito alla lunga pratica degli sport acquatici la sua notevole capienza polmonare.\nStudia chitarra e nel 1933, a Ischia, in una delle prime esibizioni accompagna Vittorio De Sica che canta \"E palumme\". Nel 1935 entra come impiegato nella compagnia del gas, dove rester\u00e0 per tre anni, e grazie alla sua passione per il nuoto, vince addirittura i campionati nazionali universitari, venendo premiato dal Duce in piazza Venezia. L'anno precedente aveva gi\u00e0 iniziato a cantare nel gruppo vocale Mida Quartet, ispirato agli americani Mills Brothers, con un repertorio di canzonette ritmate, tra avanspettacolo e cabaret. Alla voce di Murolo spetta il trombone, Enzo Diacova e Alberto Arcamone imitano le trombe, Amilcare Imperatrice il contrabbasso. Il Mida Quartet trascorre all'estero otto anni, dal 1938 al 1946, sbarcando il lunario tra teatri e locali in Germania, Bulgaria, Grecia, Ungheria e Spagna, proponendo un repertorio internazionale e di canzoni italiane. Nei primi decenni della sua carriera, utilizz\u00f2 nei concerti una preziosa chitarra artigianale, costruita nel 1838 dalla liuteria Guadagnini, al tempo operante in piazza San Carlo a Torino.\nTornato in patria dopo la fine della guerra, Murolo inizia la carriera da solista in campo concertistico e in quello discografico nel 1948, esibendosi al Tragara Club di Capri. La sua voce da sussurro, seducente e intonata, valorizzata dall'uso del microfono, e il suo stile da chansonnier d'altri tempi incontrano subito il favore del pubblico. Canta \"Munasterio 'e Santa Chiara\" (Galdieri-Barberis, 1945), \"Tammurriata nera\" (Nicolardi-E. A. Mario, 1944), \"Scalinatella\" (Cioffi-Bonagura, 1948) e altri successi napoletani vecchi e nuovi, che raccoglier\u00e0 in una fortunata antologia.\nLa radio diffonde in tutta Italia la sua voce attraverso i primi 78 giri della Telefunken-Durium, e inizia anche l'attivit\u00e0 cinematografica: appare in \"Catene\" (1949), con la regia di Raffaello Matarazzo, insieme ad Amedeo Nazzari e Yvonne Sanson. Nel 1950 appare in \"Paolo e Francesca\" e in \"Tormento\", sempre di Matarazzo, ma anche in altre pellicole dove compare solo come cantante. E ancora in \"Menzogna\" (1952) e \"Saluti e baci\" (1953), dove figura accanto a Nilla Pizzi, Yves Montand, Giorgio Consolini e Gino Latilla.\nIl 26 ottobre 1954 viene arrestato a Fermo con l'accusa di corruzione di minore. Condannato in primo grado a 3 anni e 8 mesi di reclusione, resta in carcere fino al processo d'appello, svoltosi a porte chiuse il 25 marzo 1955, che gli ridurr\u00e0 la pena a 11 mesi con il beneficio della condizionale, determinandone l'immediata scarcerazione. Murolo, che si \u00e8 sempre proclamato innocente, uscir\u00e0 sconvolto e amareggiato, in un primo momento anche pensando addirittura di non cantare mai pi\u00f9. Decide, per\u00f2, di proseguire la sua carriera, avvedendosi di un pubblico sempre pronto ad applaudirlo.\nA partire dal 1956 Murolo studia a fondo il repertorio partenopeo dal 1200 ai giorni nostri, con il contributo del chitarrista Eduardo Caliendo, pubblicando poi \"Napoletana. Antologia cronologica della canzone partenopea\" (1963). Ma scrive anche canzoni in proprio: con il musicista Nino Oliviero firma \"\u2018O ciucciariello\" (1951) e con il musicista Renato Forlani \"Torna a vuc\u00e0\" (1958), \"Sarr\u00e0... chis\u00e0!\" (1959), vincitrice del Festival di Napoli, eseguita da Fausto Cigliano e Teddy Reno, e \"Scriveme\" (1966).\nDopo la pubblicazione della sua antologia, incide a partire dal 1969 quattro album monografici intitolati \"I grandi della canzone napoletana\", dedicati ai poeti Salvatore Di Giacomo, Ernesto Murolo, Libero Bovio ed E. A. Mario. A met\u00e0 degli anni settanta interrompe l'attivit\u00e0 discografica, ma non quella concertistica.\nNel 1973 partecipa alla .\nIn et\u00e0 avanzata torna alla ribalta con l'album \"'Na voce, 'na chitarra\" (1990), in cui interpreta canzoni di altri autori, tra cui \"Spassiunatamente\" di Paolo Conte, \"Lazzari felici\" di Pino Daniele, \"Senza fine\" di Gino Paoli, e anche duetti: \"Caruso\" con Lucio Dalla al pianoforte, la struggente \"Ammore scumbinato\" in coppia con l'amico Renzo Arbore, oltre a \"Sta musica\" con Consiglia Licciardi e \"L'ammore ca' nun vene\", due testi firmati da Enzo Gragnaniello.\nGianni Cesarini ne racconta la vita in \"Roberto Murolo - La storia di una voce. La voce di una storia\" (Flavio Pagano Editore 1990) e in occasione del suo ottantesimo compleanno esce \"Ottantavoglia di cantare\" (1992). Nel disco compaiono i duetti \"Don Raffa\u00e8\", con Fabrizio De Andr\u00e9 - che aveva interpretato \"La nova gelosia\" nel suo album \"Le nuvole\" (1990) dopo averne ascoltato la versione di Murolo - e \"Cu' mme\", con Mia Martini su testo di Enzo Gragnaniello, dove il timbro baritonale di Murolo si fa insolitamente pi\u00f9 profondo. Nel disco interpreta anche \"Cercanno 'nzuonno\", ancora con Gragnaniello, \"Na tazzulella 'e caf\u00e8\" con Renzo Arbore e \"Basta 'na notte\" con Peppino Di Capri.\nNel 1993 il trio Murolo, Martini e Gragnaniello incide l'album \"L'italia \u00e8 bbella\", titolo della canzone di Carlo Faiello con cui Murolo si esibisce quell'anno al Festival di Sanremo.\nMurolo e De Andr\u00e9 si esibiscono insieme al concertone del Primo maggio 1993 in piazza San Giovanni, a Roma. In seguito l'artista pubblica \"Tu si' 'na cosa grande\" (1994), tributo a Domenico Modugno, accompagnato dai migliori esponenti della musica napoletana del momento: Lina Sastri, la Nuova Compagnia di Canto Popolare, Pietra Montecorvino, Eugenio Bennato, Enzo Avitabile, Enzo Gragnaniello e Tony Esposito, su arrangiamenti di Adriano Pennino; incide poi nell'album \"Anema e core\" (1995) i brani \"Dicitencello vuje\" (Fusco-Falvo, 1930) e \"Anema e core\" (Manlio-D'Esposito, 1950) con la cantante Am\u00e1lia Rodrigues, la grande interprete del fado portoghese con la quale aveva gi\u00e0 cantato nel marzo del 1974, al Teatro Politeama di Napoli.\nIl 26 gennaio 1995 viene nominato, dal Presidente Oscar Luigi Scalfaro, grande ufficiale della repubblica per i suoi meriti artistici; a questa onorificenza si aggiunge, il 23 gennaio 2002, la nomina a Cavaliere di gran croce, conferita dal Presidente Carlo Azeglio Ciampi. Da tutti definito maestro della canzone napoletana, ha una lunga discografia dove il capitolo pi\u00f9 recente \u00e8 \"Ho sognato di cantare\" (2002), undici canzoni d'amore realizzate con autori e musicisti della sua citt\u00e0 - Enzo Gragnaniello, Daniele Sepe, Gigi De Rienzo e lo scrittore-attore Peppe Lanzetta - anticipato dal singolo \"Mbriacame\" scritto da Mimmo Di Francia, l'autore di \"Champagne\" e di vari successi napoletani, tra cui \"Ammore scumbinato,\" incisa dallo stesso Roberto. . \"Mbriacame \"\u00e8 prodotto da Nando Coppeto e arrangiato da Umberto Cimino.\nNel marzo 2002, durante il Festival di Sanremo, Murolo riceve il premio alla carriera, e, nell'occasione, presenta il video di \"'Mbriacame\". In occasione del suo novantesimo compleanno RaiSat Album gli dedica lo special \"Roberto Murolo Day - Ho sognato di cantare\", ideato e condotto da Renzo Arbore, per la regia di Alessandra Rinaldi.\nMorte.\nMuore alle ore 23:45 del 13 marzo 2003 a Napoli, nella sua casa di Via Cimarosa 25, al Vomero (attuale sede della Fondazione Roberto Murolo) per le complicanze di un cancro che lo affliggeva da anni; riposa nel Cimitero di Poggioreale a Napoli.\nDiscografia.\nLa produzione di Murolo \u00e8 sterminata. Su 78 giri vengono pubblicati almeno 360 titoli con le case Durium, Telefunken e Melody, incisi tra il 1947 e il 1956. Qui di seguito i 33 giri, usciti tutti per la Durium, tranne gli ultimi cinque titoli, pubblicati dalla Start, che nel 1972 mette sul mercato anche un \"Recital di canzoni napoletane\".\nCD.\n\"Na voce, 'na chitarra\" (1990)\n\"Ottantavoglia di cantare\" (1992)\n1. \"Don Raffa\u00e8\" 2. \"Cu' mme\" 3. \"Basta 'na notte\" 4. \"Cercanno 'nzuonno\" 5. \"Aggio aspetta' stasera\" 6. \"'Na tazzulella 'e caf\u00e8\" 7. \"'O marenariello\" 8. \"Ma si t'a vu\u00f2 scurd\u00e0\" 9. \"'Na voce antica\" 10. \"Adagio napoletano\"\n\"L'Italia \u00e8 bbella\" (1993)\n1. \"L'Italia \u00e8 bbella\" 2. \"Vieneme\" 3. \"Canzone di Laura\" 4. \"Niente se fa\" 5. \"Canzone antica\" 6. \"Spaccanapoli\" 7. \"Te voglio bene assaje\" 8. \"Me pu\u00f2 sunn\u00e0\" 9. \"Tiempo\" 10. \"Canzone d'ammore\" 11. \"Vurria turn\u00e0 a Pusillepo\"\n\"Tu si' 'na cosa grande\" (1994)\n1. \"'O ccaf\u00e8\" 2. \"Io, mammeta e tu\" 3. \"Tu si' 'na cosa grande\" 4. \"Nisciuno po' sap\u00e8\" 5. \"Pasqualino Maragi\u00e0\" 6. \"Resta cu' mme\" 7. \"Lazzarella\" 8. \"'Na musica\" 9. \"Strada 'nfosa\" 10. \"Sole malato\" 11. \"Tu si' 'na cosa grande (Ripresa)\"\n\"Roberto Murolo and friends\" (1995)\n\"Anema e core\" (1995)\n1. \"Serenatella sciu\u00e8 sciu\u00e8\" 2. \"E spingule francese\" 3. \"Anema e core\" 4. \"Voce 'e notte\" 5. \"Quanno tramonta 'o sole\" 6. \"Dicitencello vuje\" 7. \"N'accordo in fa\" 8. \"A sunnambula\" 9. \"Passione\" 10. \"Core 'ngrato\" 11. \"A canzone da' felicit\u00e0\" 12. \"Malafemmena\" 13. \"Tu ca' nun chiagne\" 14. \"Canzone appassiunata\" 15. \"O surdato 'nnammurato\"\n\"Antologia napoletana\" (1996)\nHo sognato di cantare\" (2002) \"brano di apertura: 'Mbriacame"}
{"id": "844912", "revid": "1573940", "url": "https://it.wikipedia.org/wiki?curid=844912", "title": "Aschiza", "text": "Gli Aschiza sono un gruppo di insetti dell'ordine dei Ditteri Brachiceri, inquadrato nella tassonomia tradizionale come \"taxon\" di rango indeterminato. \u00c8 il raggruppamento minore fra le due sezioni in cui sono suddivisi tradizionalmente i Cyclorrhapha e comprende le sette famiglie pi\u00f9 primitive. Fra queste, le pi\u00f9 importanti per diffusione e numero di specie sono quelle dei Syrphidae e dei Phoridae, un vasto raggruppamento di insetti di grande interesse agrario.\nDescrizione.\nGli Aschiza presentano caratteri tipici dei ditteri muscoidi. La larva \u00e8 apoda e acefala. La ninfosi si svolge all'interno di un involucro, detto pupario, formato da una trasformazione dell'exuvia dell'ultimo stadio larvale e l'adulto sfarfalla perforando il pupario nel polo cefalico provocando un'apertura irregolarmente circolare.\nCome in tutti i Ciclorrafi, gli adulti sono caratterizzati dall'assenza delle placche addominali e, nei maschi, dalla rotazione assiale dell'ipopigio. La chiave morfologica di differenziazione degli Aschiza dagli Schizophora consiste nell'assenza dello \"ptilinum\" o sutura frontale: negli Schizophora, questa sutura, a forma di U rovesciata, si estende sulla faccia fra i margini degli occhi e la zona di inserzione delle antenne.\nSistematica.\nGli Aschiza sono un gruppo sistematico di validit\u00e0 storica in quanto contemplato solo dalla tassonomia classica. Alla sezione si attribuivano 6-7 famiglie, secondo la collocazione data al genere \"Sciadocera\"\nLa collocazione di \"Sciadocera\" \u00e8 stata oggetto di controversie nel corso della storia della tassonomia dei Ditteri. Il genere, descritto nel 1916, nel corso degli anni venti trov\u00f2 differenti collocazioni, fra gli Empididae, i Platypezidae e i Phoridae, finch\u00e9 Schmitz (1929) defin\u00ec la famiglia Sciadoceridae. Nei decenni successivi si sono succedute posizioni contrastanti, includendo il genere fra i Dolichopodidae, fra i Phoridae o trattandolo come famiglia indipendente. L'ultima revisione risale a Disney (2001), che colloca il genere fra i Phoridae al rango di sottofamiglia, ma la trattazione come famiglia distinta \u00e8 ancora sostenuta da vari Autori anche in lavori recenti, pur riconoscendo la natura monofiletica del clade \"Sciadocera\"+Phoridae.\nIl genere \"Opetia\" \u00e8 storicamente trattato all'interno della famiglia Platypezidae, a cui \u00e8 strettamente correlato. La prima trattazione come famiglia separata risale a Chandler (1981), poi formalizzata nel 1991.\nL'esame delle relazioni filogenetiche fra le diverse famiglie degli Aschiza e gli Schizophora hanno messo in evidenza, gi\u00e0 a partire dagli anni settanta la natura parafiletica degli Aschiza in rapporto agli Schizophora. Nell'ambito dei tradizionali Aschiza, infatti, si evidenziano due linee distinte: una primitiva, costituita dalle famiglie Ironomyiidae, Lonchopteridae, Opetiidae, Phoridae e Platypezidae, diverge dal resto dei Cyclorrhapha, l'altra, costituita dalle famiglie Syrphidae e Pipunculidae, \u00e8 strettamente correlata al clade degli Schizophora:\nAttualmente, il gruppo di famiglie che fa capo ai tradizionali Aschiza \u00e8 spesso indicato, per comodit\u00e0 di trattazione, con la denominazione \"lower Cyclorrhapha\" (Ciclorrafi inferiori). Formalmente la tassonomia individua due superfamiglie, distinte sulla base della differente collocazione nell'albero filogenetico dei Cyclorrhapha:\nImportanza.\nNel complesso, gli Aschiza sono rappresentati da piccole famiglie (alcune comprendenti un solo genere) di insetti poco noti. Fanno eccezione, per motivi diversi, i Syrphidae e i Phoridae.\nI Syrphidae sono una consistente famiglia di ditteri comuni e appariscenti per le livree che imitano spesso quelle degli Imenotteri e molti di essi facilmente identificabili per l'attiva frequentazione dei fiori, dei quali sono importanti agenti impollinatori. Le loro larve sono, per la maggior parte della famiglia, saprofaghe, ma l'importanza si attribuisce all'attivit\u00e0 predatoria di alcune specie, che rientrano fra i pi\u00f9 attivi antagonisti degli afidi. Nel loro insieme sono perci\u00f2 considerati insetti utili e di grande importanza per l'agricoltura.\nI Phoridae sono anch'essi una grande famiglia di ditteri piuttosto comuni e ubiquitari, ma per il loro aspetto poco appariscente sono meno noti anche nella biologia. Anche in questa famiglia, le larve hanno abitudini alimentari eterogenee ma fondamentalmente orientate alla saprofagia. L'importanza economica si deve ad alcune forme micetofaghe che possono causare danni alla coltivazione dei funghi."}
{"id": "844913", "revid": "767487", "url": "https://it.wikipedia.org/wiki?curid=844913", "title": "Matt Cameron", "text": "\u00c8 noto per essere il batterista dei Soundgarden e dei Pearl Jam.\nNel 1998, dopo lo scioglimento dei Soundgarden, entra a far parte dei Pearl Jam in sostituzione di Jack Irons, esordendo nell'album live \"Live on Two Legs\". Nel gruppo riveste occasionalmente anche il ruolo di autore di musiche e testi.\nParallelamente, da allora, suona anche nei Wellwater Conspiracy, progetto tuttora in attivit\u00e0.\nNel corso della sua carriera, ha fatto anche parte dei Temple of the Dog, gruppo tributo all'ex cantante dei Mother Love Bone Andy Wood, insieme al cantante dei Soundgarden Chris Cornell, ai membri dei Pearl Jam Gossard e Ament, che furono membri dei Mother Love Bone, nonch\u00e9 McCready e Eddie Vedder. Il gruppo pubblica un unico album omonimo nel 1991.\nNel 2000 suona la batteria sull'album solista del bassista e cantante dei Rush Geddy Lee, \"My Favorite Headache\".\nNel 2010 partecipa alla reunion dei Soundgarden, coi quali, nel 2011, pubblica l'album live \"Live on I-5\", le cui registrazioni sono state effettuate nel 1996 durante il tour promozionale di Down on the upside, ultimo disco di inediti della band. L'anno successivo, 2012, con i Soundgarden pubblica King Animal, primo album di inediti dopo 16 anni di pausa e intraprende il relativo tour mondiale.\nStrumentazione.\nCameron utilizza batterie Yamaha, piatti Zildjian, pelli Remo e bacchette Vic Firth \"Cameron Signature\"."}
{"id": "844914", "revid": "1613450", "url": "https://it.wikipedia.org/wiki?curid=844914", "title": "Edgar Award", "text": "Gli Edgar Allan Poe Awards (pi\u00f9 comunemente chiamati Edgars) sono premi assegnati ogni anno dall'organizzazione Mystery Writers of America e, nell'ambito dei generi giallo, horror e thriller, decretano la miglior opera narrativa, saggistica, televisiva, cinematografica e teatrale pubblicata o prodotta nell'anno precedente.\nCategorie.\nLe categorie includono:\nPremio Edgar per il miglior romanzo.\nI vincitori sono indicati in grassetto, tra parentesi il titolo originale (dove presente), a seguire i finalisti.\nPremio Edgar per il miglior racconto breve.\nI vincitori sono indicati in grassetto, tra parentesi il titolo originale (dove presente), a seguire i finalisti.\nPremi per il miglior libro per ragazzi.\nI vincitori sono indicati in grassetto, a seguire i finalisti. \nPremio Edgar per la migliore sceneggiatura.\nI vincitori sono indicati in grassetto, tra parentesi il titolo originale (dove presente), a seguire i finalisti. "}
{"id": "844915", "revid": "29863", "url": "https://it.wikipedia.org/wiki?curid=844915", "title": "Andy Wood", "text": ""}
{"id": "844917", "revid": "1418004", "url": "https://it.wikipedia.org/wiki?curid=844917", "title": "Aaron Elkins", "text": "Famoso per i suoi romanzi che vedono come protagonista Gideon Oliver, un antropologo forense. Il suo quarto romanzo con Gideon, \"Old Bones\", ha ricevuto nel 1988 l'Edgar Award per il miglior romanzo giallo. Altri suoi romanzi hanno per protagonista Chris Norgren, curatore di un museo. Il suo terzo romanzo del 1993 \"Old Scores\" vince nel 1994 il Premio Nero Wolfe. Ha scritto romanzi anche assieme alla moglie Charlotte Elkins.\nIl romanzo \"Good Blood\", non ancora tradotto in italiano, \u00e8 stato ambientato in Italia, precisamente a Stresa sul Lago Maggiore, dove lo scrittore aveva soggiornato qualche settimana per documentarsi. Alcuni romanzi sono stati tradotti in italiano e pubblicati da Mondadori."}
{"id": "844921", "revid": "34222", "url": "https://it.wikipedia.org/wiki?curid=844921", "title": "Enrico III di Navarra", "text": ""}
{"id": "844922", "revid": "767487", "url": "https://it.wikipedia.org/wiki?curid=844922", "title": "Calyptratae", "text": "I Caliptrati (Calyptratae) sono una sottosezione dei Ditteri Brachiceri Ciclorrafi Schizofori. Comprende alcune famiglie d'interesse agrario, ma l'importanza di questo raggruppamento \u00e8 prevalentemente igienico-sanitario in ambito medico e veterinario, in quanto comprende la maggior parte dei Ditteri parassiti dei Vertebrati, ivi compreso l'uomo. La sottosezione comprende inoltre alcuni fra i pi\u00f9 familiari Ditteri, come ad esempio la mosca domestica.\nInquadramento sistematico.\nI Caliptrati si contrappongono all'altra vasta sottosezione degli Acaliptrati. Si suddivide in tre superfamiglie:\nCaratteri morfologici.\nIl principale carattere morfologico che contraddistingue i Caliptrati consiste nella presenza della caliptra. Il termine caliptra (dal latino \"calipter\", \"astuccio\") fa riferimento a due lobi del torace, distinti rispettivamente in \"caliptra superiore\" (o squama alare) e \"caliptra inferiore\" (o squama toracica). La prima \u00e8 localizzata fra il torace e l'alula e vibra con l'ala, la seconda \u00e8 localizzata pi\u00f9 posteriormente, non vibra e ha la funzione di proteggere il bilanciere."}
{"id": "844925", "revid": "404338", "url": "https://it.wikipedia.org/wiki?curid=844925", "title": "Index", "text": ""}
{"id": "844934", "revid": "72396", "url": "https://it.wikipedia.org/wiki?curid=844934", "title": "Imperatrice K\u014djun", "text": "Biografia.\nInfanzia.\nNacque il 6 marzo 1903 a Tokyo, nell'Impero del Giappone. Era la terza figlia di Kuniyoshi, Principe Kuni (1873\u20131929), appartenente alla Famiglia imperiale giapponese in quanto membro di un ramo collaterale della famiglia Imperiale, i Kuni. Sua madre era Chikako Shimazu (1879\u20131956), discendente dei \"Daimy\u014d\", l'aristocrazia militare del Giappone. \nAlla nascita portava il nome di Principessa Nagako di Kuni (in giapponese: \"\u826f\u5b50\u5973\u738b\").\nEbbe come fratelli e sorelle: il Principe Asaakira di Kuni (1901\u20131959), il Principe Kunihisa di Kuni (1902\u20131935), la Principessa Nobuko di Kuni (1904\u20131945), la Principessa Satoko di Kuni (1906\u20131989) e il Principe Kunihide di Kuni (1910\u20132014). \nMatrimonio.\nNagako fu promessa sposa - all'et\u00e0 di quattordici anni - al suo lontano cugino, il principe ereditario Hirohito, conosciuto in maniera postuma come Imperatore \"Sh\u014dwa\" (1901\u20131989), grazie ad un progetto organizzato dai loro genitori, che era usuale nella societ\u00e0 giapponese di quel tempo. Nel gennaio 1919 la coppia si fidanz\u00f2 ufficialmente.\nIl 26 gennaio 1924 spos\u00f2 Hirohito divenendo di conseguenza principessa ereditaria del Giappone.\nImperatrice del Giappone.\nAlla morte del padre di suo marito, l'imperatore Taish\u014d, Nagako divenne imperatrice consorte del Giappone, il 25 dicembre 1926. Il 10 novembre 1928 avvenne l'incoronazione ufficiale della coppia. \nNagako e suo marito l'imperatore ebbero due figli e cinque figlie.\nNagako accompagn\u00f2 l'imperatore Hirohito nel tour europeo che si svolse nel 1971 e successivamente nella sua visita di stato negli Stati Uniti nel 1975. Nagako sub\u00ec una caduta due anni dopo, ferendosi alla colonna vertebrale, e in seguito ad un'altra grave caduta nel 1980 venne confinata su una sedia a rotelle per il resto della sua vita.\nImperatrice vedova del Giappone.\nDopo la morte dell'imperatore, avvenuta il 7 gennaio 1989, divenne imperatrice vedova. Lei stessa era in cattive condizioni di salute e non partecip\u00f2 al funerale di suo marito e rimase in isolamento per il resto della sua vita. Nel 1995 divenne l'imperatrice vedova pi\u00f9 longeva del Giappone, battendo il record dell'Imperatrice Kanshi, morta 868 anni prima all'et\u00e0 di 92 anni.\nProblemi di salute e morte.\nNagako sarebbe stata una dei pochi giapponesi che ricordavano come fosse la vita all'interno dell'aristocrazia giapponese negli anni precedenti alla Seconda guerra mondiale.\nNei suoi ultimi giorni, l'Agenzia della casa imperiale annunci\u00f2 che Nagako soffriva di problemi respiratori ma che la malattia non era grave. Nagako mor\u00ec per\u00f2 alle 16:46 del 16 giugno 2000, all'et\u00e0 di 97 anni, circondata dalla sua famiglia. Era stata imperatrice per 74 anni ed era sopravvissuta a tre dei suoi sette figli.\nL'imperatore Akihito, suo figlio, concesse a sua madre il titolo postumo di Imperatrice \"K\u014djun\", con il quale \u00e8 conosciuta ancora oggi. Venne sepolta nel Mausoleo di Musashino no Higashi no Misasagi, all'interno del cimitero Imperiale di Musashi, il 25 luglio 2000.\nDiscendenza.\nI coniugi imperiali ebbero due figli e cinque figlie:"}
{"id": "844936", "revid": "1725819", "url": "https://it.wikipedia.org/wiki?curid=844936", "title": "Canale 10 (Lazio)", "text": "Canale 10 \u00e8 un\u2019emittente televisiva regionale laziale presente al n. 19 del telecomando del digitale terrestre.\nDal 2 ottobre 1995 \u00e8 in onda CANALE 10 NEWS, il primo telegiornale interamente dedicato al Decimo Municipio del Comune di Roma, ai Comuni di Fiumicino, Ladispoli, Pomezia ed al litorale limitrofo e al suo entroterra.\nNel corso degli anni, il TG ha visto l\u2019avvicendarsi di numerosi giornalisti che hanno saputo poi, grazie all\u2019esperienza maturata nella informazione locale di qualit\u00e0, approdare alle testate giornalistiche e televisive nazionali. Hanno trovato poi notevole spazio anche programmi d\u2019intrattenimento di successo, dibattiti, dirette televisive e telecronache sportive.\nL\u2019intera programmazione di Canale 10 \u00e8 disponibile sul sito www.canaledieci.it e sulle applicazioni iPhone e Android con la possibilit\u00e0 di seguire l\u2019emittente in tutto il mondo attraverso la diretta streaming.\nIl sito canaledieci.it, in crescita esponenziale, sta diventando un solido punto di riferimento per l\u2019informazione di tutta la provincia di Roma.\nCanale 10 oltre ad avere un canale YouTube \u00e8 presente su tutti i pi\u00f9 importanti social e ha una pagina Facebook seguita da pi\u00f9 di 65.000 persone.\nCome confermato a livello nazionale Canale 10 \u00e8 tra le prime 100 Tv locali pi\u00f9 seguite in tutta Italia ed \u00e8 una realt\u00e0 sempre al passo con i tempi proiettata verso il futuro con il sistema Hbbtv e la nascita a dicembre 2020 di Dieci Play con la possibilit\u00e0 di vedere On demand Canale 10 sulle Smart TV."}
{"id": "844939", "revid": "6994735", "url": "https://it.wikipedia.org/wiki?curid=844939", "title": "Stile Libero Max", "text": ""}
{"id": "844943", "revid": "287204", "url": "https://it.wikipedia.org/wiki?curid=844943", "title": "Contea di Lowndes", "text": "Contea di Lowndes o Lowndes County \u00e8 la denominazione delle seguenti contee degli Stati Uniti:"}
{"id": "844944", "revid": "29863", "url": "https://it.wikipedia.org/wiki?curid=844944", "title": "Lowndes County", "text": ""}
{"id": "844946", "revid": "827882", "url": "https://it.wikipedia.org/wiki?curid=844946", "title": "Coda alla vaccinara", "text": "La coda alla vaccinara \u00e8 un piatto tipico della cucina romana, costituito dalla coda del bovino (di solito bue) stufata, condita con verdure varie.\nLa coda nella tradizione.\nNata nel cuore di Roma, nel rione Regola dove abitavano i \"vaccinari\", la coda alla vaccinara \u00e8 considerata la \"regina\" del quinto quarto, ovvero quel che rimane della bestia vaccina dopo che sono state vendute ai benestanti le parti pregiate. Del quinto quarto fanno parte la coda, la trippa, la pajata, il cuore, la milza, e tutte le frattaglie. Esistono due versioni principali, che si differenziano soprattutto nella parte finale della preparazione, dove in una viene preparata una salsa a base di cacao amaro, pinoli e uva passa, mentre nell'altra no. Tuttavia per nessuna delle due varianti si pu\u00f2 parlare di ricetta originale, in quanto entrambe convivono da molti decenni nelle varie trattorie di Roma.\nLa prima versione \u00e8 quella indicata anche da Ada Boni nel suo libro \"La cucina romana\" (1929). L'autrice, avendo come obiettivo principale una cucina casalinga, indica una preparazione dal doppio uso: prepara con la stessa carne un primo piatto con il brodo ottenuto lessando la coda, e poi un secondo di carne costituito dalla coda alla vaccinara vera e propria. La coda, quindi, veniva inizialmente fatta lessare, in modo tale che il brodo si potesse utilizzare per altri piatti. La carne continuava la cottura in un tegame dove era stato fatto soffriggere un trito di aglio, cipolla, prezzemolo, carota, lardo e una fettina di prosciutto. Quindi veniva aggiunta un po' di salsa di pomodoro, parte del brodo e il sedano sbollentato. La cottura proseguiva fino a che la salsa non si era ristretta.\nL'altra versione \u00e8 un piatto pi\u00f9 ricco, che si poteva trovare nelle trattorie e nei ristoranti, e alla quale era stata dedicata anche una poesia da Cesare Simmi, proprietario de \"La Cisterna\" a partire dal 1928. Si prende una coda di bue e la si lava sotto l'acqua corrente per toglierle le tracce di sangue. Si taglia a tocchi, o \"rocchi\", e la si mette a rosolare con un trito di lardo (o guanciale) e olio. Appena rosolata si aggiunge una cipolla tritata con due spicchi d'aglio, dei chiodi di garofano, sale e pepe. Si fa evaporare l'acqua buttata fuori dalla coda, si sfuma con del vino bianco secco e si fa cuocere per un quarto d'ora coperta. Quindi si aggiunge un chilo di pomodori pelati a pezzi. Si lascia cuocere per circa un'ora, poi si allunga la salsa con dell'acqua calda fino a coprire la coda, si incoperchia nuovamente e si prosegue la cottura per altre 3 ore. Nel frattempo si lessa del sedano. Appena pronto, si scola e si mette in un tegame con un po' di sugo della coda, i pinoli, l'uva passa e il cacao amaro. Questa salsa va fatta bollire per qualche minuto e poi va versata sulla coda al momento di servire.\nAltre varianti prevedono l'uso anche dei \"gaffi\", ovvero le guance del bovino, l'aggiunta a fine cottura di un pizzico di cannella (Adolfo Giaquinto) o di noce moscata (Carnacina-Buonassisi).\nRigatoni al sugo di coda.\nNata come piatto a s\u00e9 la coda, o meglio la sua salsa, a Roma viene anche usata per condire i rigatoni rigati (chiamati anche \u201crigatoni alla vaccinara\u201d). La preparazione \u00e8 la stessa, ma invece di servire la coda da sola, con la salsa viene condita la pasta, si aggiunge del pecorino, quindi viene messo sopra un \u201crocchio\u201d."}
{"id": "844947", "revid": "184755", "url": "https://it.wikipedia.org/wiki?curid=844947", "title": "Dino Lilli", "text": "Appartenente ad una famiglia di costruttori, si laure\u00f2 all'Accademia di Belle Arti di Perugia, dove fu allievo di Ugo Tarchi, come \"professore di disegno\". Il titolo di Architetto gli venne conferito, come a quei tempi era possibile, dopo cinque anni di proficuo esercizio della professione.\nFu influenzato dallo stile liberty e successivamente dalle correnti razionaliste (\"Cinema Teatro Lilli\", 1942).\nProgett\u00f2 e segu\u00ec la realizzazione dell'ampliamento del Palazzo Gallenga in Perugia, sede della Universit\u00e0 per Stranieri di Perugia e la ristrutturazione negli anni '30 della sede centrale della Cassa di Risparmio di Perugia in Palazzo Lippi Alessandri.\nFu Presidente dell'Associazione Industriali Provinciale di Perugia (Confindustria) dal 1951 al 1966, contribuendo a ricreare e rafforzare l'organizzazione nella fase della ricostruzione post-bellica. "}
{"id": "844952", "revid": "287204", "url": "https://it.wikipedia.org/wiki?curid=844952", "title": "Contea di Lowndes (Alabama)", "text": "La contea di Lowndes, in inglese Lowndes County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 13.473 abitanti. Il capoluogo di contea \u00e8 Hayneville. Il nome le \u00e8 stato dato in onore a William Lowndes, un membro del Congresso degli Stati Uniti d'America della Carolina del Sud.\nGeografia fisica.\nLa contea si trova nella parte centro-meridionale dell'Alabama. Lo United States Census Bureau certifica che l'estensione della contea \u00e8 di 1.878\u00a0km\u00b2, di cui 18\u00a0km\u00b2 di acque interne.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Lowndes venne costituita il 20 gennaio 1830."}
{"id": "844955", "revid": "74801", "url": "https://it.wikipedia.org/wiki?curid=844955", "title": "Pajala (comune)", "text": "Pajala \u00e8 un comune svedese di abitanti, situato nella contea di Norrbotten, al confine con la Finlandia. Il suo capoluogo \u00e8 la cittadina omonima.\nNel 1884 T\u00e4rend\u00f6 si separ\u00f2 dal comune di Pajala, per crearne uno a s\u00e9 stante. Nel 1914 il comune di Pajala venne nuovamente diviso, quando Junosuando si stacc\u00f2. Furono poi riaccorpati nel 1971 e si aggiunse anche la localit\u00e0 di Korpilombolo.\nStoria.\nGrazie alla posizione geografica, il comune di Pajala \u00e8 sempre stato un naturale punto di commercio per le popolazioni svedesi, finlandesi e i nativi Sami. L'annuale mercato di Pajala nasce fin dal XVIII secolo.\nGeografia fisica.\nIl comune si estende per ed \u00e8 uno dei pi\u00f9 grandi della Svezia.\nGeografia antropica.\nCi sono quattro localit\u00e0 (aree urbane) nel comune di Pajala.\nAmministrazione.\nGemellaggi.\nIl comune di Pajala \u00e8 gemellata con tre citt\u00e0:"}
{"id": "844956", "revid": "174852", "url": "https://it.wikipedia.org/wiki?curid=844956", "title": "Polifenoli", "text": ""}
{"id": "844957", "revid": "74801", "url": "https://it.wikipedia.org/wiki?curid=844957", "title": "\u00d6vertorne\u00e5 (comune)", "text": "\u00d6vertorne\u00e5 \u00e8 un comune svedese di abitanti, situato nella contea di Norrbotten. Il suo capoluogo \u00e8 la cittadina omonima.\nFino alla Guerra di Finlandia (1808-1809) \u00d6vertorne\u00e5 e la cittadina finlandese di Ylitornio appartenevano ad un unico comune. Al termine della guerra, la parte pi\u00f9 ad est del comune fu ceduta alla Russia, come parte della Finlandia. Nel 1870 una piccola parte del comune di \u00d6vertorne\u00e5 si separ\u00f2, formando la municipalit\u00e0 rurale di Korpilombolo (ora parte del comune di Pajala). Infine, nel 1969 i comuni di \u00d6vertorne\u00e5 e Hietaniemi furono uniti, creando l'attuale municipalit\u00e0.\nMolti luoghi del comune portano una doppia denominazione in svedese e finlandese, nel locale dialetto finnico Me\u00e4nkieli (una delle minoranze linguistiche svedesi).\nGeografia antropica.\nCi sono 4 localit\u00e0 (aree urbane) nel comune di \u00d6vertorne\u00e5:\nInoltre, sono presenti altre 9 piccole localit\u00e0 (sm\u00e5ort) nel comune di \u00d6vertorne\u00e5:\nMonumenti e luoghi d'interesse.\nA \u00d6vertorne\u00e5 e Heden\u00e4set ci sono due chiese in legno. Nella prima delle due si trova un organo risalente al XVII secolo.\nLa localit\u00e0 di Juoksengi \u00e8 attraversata dal Circolo Polare Artico ed \u00e8 nota quindi come il \"villaggio del Circolo Artico\"."}
{"id": "844960", "revid": "253269", "url": "https://it.wikipedia.org/wiki?curid=844960", "title": "Anson Williams", "text": "\u00c8 conosciuto soprattutto per il ruolo di Warren \"Potsie\" Weber nella serie \"Happy Days\". Inoltre ha diretto molti episodi di alcune fra le serie televisive pi\u00f9 famose, come \"Beverly Hills 90210\", \"Melrose Place\", \"Streghe\", \"Star Trek Deep Space Nine\" e \"Star Trek Voyager\".\nBiografia.\nNato Anson William, \u00e8 parente del medico Henry Heimlich, ideatore della famosa manovra antisoffocamento; il padre Haskell si fece cambiare il cognome in \"Heimlick\", mentre il giovane Anson prefer\u00ec utilizzare \"Williams\" come cognome. Negli anni della giovinezza cresce a Los Angeles, come capitano della squadra di atletica della Burbank High School, con la quale partecipa con discreto successo a varie gare scolastiche. Nel frattempo, frequenta un corso di arte drammatica e partecipa a vari musical e spettacoli teatrali, per poi esordire sul piccolo schermo in qualche spot pubblicitario. Appare per la prima volta in uno spot statunitense della McDonald's fast food del 1971.\nViste le sue attitudini spigliate nella recitazione, nel 1972 partecipa, insieme a Ron Howard, Marion Ross e Tom Bosley, a una puntata della serie statunitense \"Love, American Style\", anteprima di quel che diventer\u00e0 \"Happy Days\". Infatti, nel 1973 viene scritturato per il casting di \"Love and Happy Days\", un gruppo di episodi pilota della pi\u00f9 nota serie \"Happy Days\", nel ruolo di Warren Weber. Nel 1974, partono le registrazioni di \"Happy Days\", dove Williams passa alla notoriet\u00e0 col soprannome di \"Potsie\". In questo periodo, sia nella serie televisiva che nella vita reale, si distingue anche per le sue discrete doti canore. \nIn \"Happy Days\", Potsie \u00e8 fidanzato con Jennifer Jerome, interpretata dal'attrice Lorrie Mahaffey, che Williams sposa nella vita reale nel 1978, anche se i due divorzieranno nel 1986. Si risposa nel 1988 con l'attrice Jackie Gerken, nota per il film \"Le ragazze della Terra sono facili\" (1988); i due hanno una prima figlia nel 1989, Hannah Lily, che diventer\u00e0 attrice anche lei. Negli anni successivi, i due avranno altri tre figli.\nDopo la fine di \"Happy Days\", Williams si dedica agli affari, aprendo dapprima una catena di risto-bar chiamati \"Big Al\", insieme al suo ex collega attore Al Molinaro che nel telefilm interpretava Alfred Delvecchio, il proprietario del locale Arnold's. Tuttavia, la catena fallisce nel 1990, quindi Williams si dedica a nuovi affari, fondando prima una ditta di cosmetici (la \"Starmaker\"), poi lavorando per la tutela dei marchi registrati delle piccole imprese statunitensi. \nSempre alla fine degli anni ottanta, inizia la sua carriera come produttore cinematografico e come regista di film-TV e di innumerevoli sit-com televisive statunitensi come, ad esempio, \"Beverly Hills 90210\", quindi \"Melrose Place\", \"Streghe\", \"Star Trek Deep Space Nine\", \"Star Trek Voyager\", quindi alcuni episodi di \"Un detective in corsia\", \"Sabrina vita da strega\", \"La vita segreta di una teenager americana\", \"Xena - Principessa guerriera\", \"Hercules\", \"Settimo Cielo\".\nAlcune sue pellicole invece, sono: \"Amare \u00e8 un po' mentire\", \"Your Mother Wears Combat Boots\" (1989), \"Un perfetto piccolo omicidio\" (1990).\nNell'ottobre 1999, insieme a Don Most (Ralph Malph), fa visita in Italia all'\"Happy Days fan club\", ed \u00e8 ospite della trasmissione televisiva \"Meteore\"."}
{"id": "844965", "revid": "2070654", "url": "https://it.wikipedia.org/wiki?curid=844965", "title": "Lorenzo Costa (poeta)", "text": "Biografia.\nDiscendente di una nobile e ricca famiglia beverinese, condusse una vita agiata e senza preoccupazioni materiali, potendosi cos\u00ec dedicare agli studi sulla lingua latina e alla poesia.\nNel 1846 pubblic\u00f2 il poema in endecasillabi sciolti \"Cristoforo Colombo\", ricco di reminiscenze dantesche.\nVisse tra Genova e Beverino, in Val di Vara, nella sua villa di campagna, dove l'ambiente tranquillo e bucolico favoriva la sua attivit\u00e0 compositiva.\nIl 24 maggio del 1923 a Lorenzo Costa \u00e8 stato dedicato il Liceo Classico della Spezia."}
{"id": "844971", "revid": "287204", "url": "https://it.wikipedia.org/wiki?curid=844971", "title": "Sentieristica", "text": ""}
{"id": "844972", "revid": "92723", "url": "https://it.wikipedia.org/wiki?curid=844972", "title": "Sofronitsky", "text": ""}
{"id": "844973", "revid": "599013", "url": "https://it.wikipedia.org/wiki?curid=844973", "title": "Ysg", "text": ""}
{"id": "844975", "revid": "599013", "url": "https://it.wikipedia.org/wiki?curid=844975", "title": "Tallinna Autobussikoondis", "text": "Tallinna Autobussikoondis, spesso abbreviato con l'acronimo TAK, \u00e8 stato sino al 2012 il principale gestore di autobus nella citt\u00e0 di Tallinn, capitale dell'Estonia.\nGeneralit\u00e0.\nIl servizio di trasporto pubblico urbano era svolto anche da filobus e tram che appartengono alla societ\u00e0 TTTK, sigla di \"Tallinna Trammi- ja Trollibussikoondise AS\"; le due societ\u00e0 sono state fuse nel 2012.\nStoria.\nLa societ\u00e0 TAK \u00e8 nata nel 1945 come azienda statale ed in questa veste ha operato fino al 1993 quando, in seguito a una riorganizzazione nel settore dei trasporti, si \u00e8 trasformata in un'azienda municipale di propriet\u00e0 della citt\u00e0 di Tallinn, limitando quindi il raggio d'azione alla sola area metropolitana della capitale.\nEsercizio.\nL'azienda, che gestiva oltre sessanta linee (alcune delle quali espresse), era strutturata in sette divisioni operative:"}
{"id": "844976", "revid": "35813", "url": "https://it.wikipedia.org/wiki?curid=844976", "title": "Schubert", "text": ""}
{"id": "844977", "revid": "229617", "url": "https://it.wikipedia.org/wiki?curid=844977", "title": "Liadov", "text": ""}
{"id": "844978", "revid": "13102", "url": "https://it.wikipedia.org/wiki?curid=844978", "title": "Oddone Colonna", "text": ""}
{"id": "844980", "revid": "1494169", "url": "https://it.wikipedia.org/wiki?curid=844980", "title": "Skrjabin", "text": "Skrjabin () e la sua traslitterazione anglosassone Scriabin, \u00e8 un cognome russo che indica:"}
{"id": "844985", "revid": "1522738", "url": "https://it.wikipedia.org/wiki?curid=844985", "title": "Lucrezia (Veronese)", "text": "Lucrezia \u00e8 un dipinto di Paolo Veronese del 1585 circa.\nIl dipinto raffigura Lucrezia nell'atto di trafiggersi il petto con un pugnale, dopo essere stata costretta a cedere alle richieste del figlio di Tarquinio il Superbo.\nSoggetto tipico di molte opere dipinte da artisti, come Tiziano, Rembrandt e Raffaello Sanzio, nel dipinto del Veronese quello che colpisce \u00e8 la cura dei particolari, dal drappeggio che ammanta la figura ai gioielli che adornano la donna."}
{"id": "844986", "revid": "14691", "url": "https://it.wikipedia.org/wiki?curid=844986", "title": "Padre G.M. Roberti", "text": ""}
{"id": "844993", "revid": "109375281", "url": "https://it.wikipedia.org/wiki?curid=844993", "title": "Porta Esquilina", "text": "La Porta Esquilina, anche detta arco di Gallieno, \u00e8 una porta monumentale nelle Mura serviane di Roma, che si trova nel Rione Esquilino.\nStoria.\nPeriodo repubblicano.\nRisale al periodo pi\u00f9 antico della citt\u00e0 di Roma, quando l'agglomerato urbano creatosi originariamente dallo stanziamento dei popoli latini sul Palatino si espanse tra l'VIII e il VI secolo a.C. verso il Quirinale a nord, il Viminale e l'Esquilino a nord-est ed il Celio ad est, realizzando la fusione con i Sabini che gi\u00e0 da un paio di secoli occupavano questa zona.\nFa quindi parte della prima antichissima cinta muraria della citt\u00e0, quella serviana del VI secolo a.C., ricostruita \"saxo quadrato\" nel 378 a.C. dopo il saccheggio di Roma da parte dei Galli (390 a.C.) La sua edificazione sembra infatti si possa far risalire, insieme alle porte Collina, Viminale e Querquetulana, all'ampliamento della citt\u00e0 operato dal re Servio Tullio, che comprese nel territorio dell'Urbe, oltre alle alture parte del \"Septimontium\", anche il Quirinale (\"Collis Quirinalis\"), il Viminale, l'Esquilino e il Celio (\"Querquetulanus\", cio\u00e8 coperto di boschi di querce). Della stessa epoca \u00e8 ovviamente anche il primo baluardo difensivo che le collegava tra di loro. Del resto tutta la parte nord dell'antica Roma, essendo completamente pianeggiante, era la pi\u00f9 esposta e di conseguenza si era dovuto provvedere, fin dai tempi della monarchia, a proteggerla con la massima cura, con la costruzione dell'\"agger\" lungo tutto il tratto dei circa 1.300 m dalla Porta Collina all'Esquilina. Sebbene si trovi in una delle zone pi\u00f9 pericolosamente esposte dell'intera cinta muraria, tant'\u00e8 che proprio in quei 1.300 m circa di muro sono stati ritrovati i resti pi\u00f9 massicci dell'\"agger\" difensivo in realt\u00e0, a parte qualche apparizione bellicosa di Volsci ed Equi, la porta non \u00e8 mai stata associata ad eventi militari di particolare rilevanza.\nIl nome non \u00e8 legato ad alcuna etimologia particolare, ma riprende semplicemente la denominazione dell'altura su cui la porta tuttora si apre, sebbene molto diversa da come era in origine. E questo \u00e8, secondo gli studiosi, un ulteriore indizio dell'antichit\u00e0 di queste porte. Quelle di epoca successiva, infatti, sono generalmente chiamate con l'aggettivazione derivata dalla monumentalizzazione (templi, altari, ecc.) l\u00ec presente, che non pu\u00f2 che essere successiva all'inglobamento dell'area nel perimetro urbano.\nLa tradizione antica lega alla Porta Esquilina l'origine della festa dei \"Quinquatri minori\". Si narra che nonostante l'antico splendore, ad un certo punto l'arte greca dei flautisti decadde e per decreto pubblico venne limitato il numero dei suonatori che potevano partecipare alle cerimonie. I flautisti si autoesiliarono a Tivoli, dove un giorno vennero riuniti tutti per una gran festa, alla fine della quale erano talmente ubriachi che il padrone di casa, non sapendo come liberarsene, li caric\u00f2 su un carro e li allontan\u00f2. Il carro, senza una guida, si avvi\u00f2 verso Roma ed entr\u00f2 per la porta Esquilina; al mattino era al Foro, dove quella colorita e chiassosa torma di ubriachi dest\u00f2 tanta simpatia che qualcuno provvide a mascherarli, prima che venissero cacciati. Lo scherzo fu talmente gradito che ogni 13 giugno venne consentito di ripetere per le strade della citt\u00e0, in onore di Minerva, quella gran chiassata di flautisti e altri personaggi mascherati.\nPeriodo imperiale.\nIl quartiere che in epoca augustea si svilupp\u00f2 intorno alla Porta Esquilina era uno tra i pi\u00f9 popolosi e movimentati della citt\u00e0: abbandonato il ruolo di cimitero della plebe e interamente bonificato da Mecenate, aveva assunto il nome di \"Subura\" ed era attraversato dal popolarissimo e frequentatissimo \"clivus Suburanus\", pieno di botteghe e taverne e luogo rinomato per essere \u201cla via delle prostitute\u201d (come ricorda Marziale), che proseguiva, fuori dalla porta, con la via Labicana (in direzione di \"Labicum\", probabilmente l'odierna Monte Compatri) e la via Prenestina verso \"Gabii\" e \"Praeneste\", ora Palestrina). Ma il notevole sviluppo urbanistico, port\u00f2 anche alla costruzione di ville e case lussuose e splendidi \"horti\" (Mecenate si fece costruire qui la sua grandiosa villa, di cui rimangono diversi resti, a cavallo dell'antico aggere serviano che ormai aveva perso definitivamente la sua funzione difensiva).\nLa porta della cinta serviana, in blocchi di tufo, ampliamento di quella pi\u00f9 antica, era a tre fornici. Fu interamente ricostruita in travertino e monumentalizzata da Augusto, che fece apporre sull'attico, nel fornice centrale, un'iscrizione che per\u00f2 non \u00e8 pi\u00f9 leggibile in quanto riporta tracce di evidenti cancellature di epoca successiva.\nArco di Gallieno.\nNella cornice sotto l'attico \u00e8 invece tuttora visibile l'iscrizione dedicata nel 262 dal prefetto Marco Aurelio Vittore all'imperatore Gallieno (253 \u2013 268) e a sua moglie Cornelia Salonina, in occasione di un restauro. L'iscrizione \u00e8 di sole due righe: \nForse si trattava solo di una forma di adulazione per un sovrano dalla personalit\u00e0 molto discussa e contraddittoria, nei confronti del quale anche i giudizi dei contemporanei erano tutt'altro che unanimi, ma l'imperatore doveva passare sotto la Porta Esquilina per raggiungere la sua villa di famiglia, gli \"Horti Liciniani\", e la posizione e il tono dell'iscrizione dovevano sembrare a Vittore quanto mai opportuni.\nI due fornici laterali, pi\u00f9 piccoli di quello centrale, furono demoliti nel 1447 per far posto alla chiesa dei Santi Vito e Modesto, tuttora addossata ad un lato dell'unico arco rimasto. La struttura attuale della porta, divenuta ormai Arco di Gallieno, \u00e8 semplice e austera: di struttura quasi quadrata \u00e8 ornata solo da cornici e da pilastri corinzi agli angoli.\nFino al 1825 rimasero appese alla porta (e si vedono in alcune incisioni di varie epoche) le due chiavi della Porta Salcicchia di Viterbo, che furono consegnate a Roma in segno di sottomissione e l\u00ec rimasero fin dal XIII secolo."}
{"id": "845000", "revid": "1543377", "url": "https://it.wikipedia.org/wiki?curid=845000", "title": "International Music Score Library Project", "text": "L'International Music Score Library Project (IMSLP), o Petrucci Music Library (in italiano Biblioteca Musicale Petrucci), il cui nome \u00e8 in onore di Ottaviano Petrucci, \u00e8 un progetto che si prefigge lo scopo di creare una biblioteca online di spartiti musicali di pubblico dominio, basato sullo stesso principio wiki di Wikipedia.\nLanciato il 16 febbraio 2006, sono state inserite in esso pi\u00f9 di 440000 opere di pi\u00f9 di 9000 compositori (al settembre 2011), rendendolo una delle maggiori collezioni di spartiti liberi e gratuiti online.\nIl progetto contiene in prima linea scansioni di vecchi spartiti non pi\u00f9 soggetti al copyright, diversamente dal progetto Mutopia che raccoglie solo spartiti riscritti al computer. In singoli casi, il copyright o i diritti d'autore sono decaduti solo negli Stati Uniti o in Canada, ma non negli altri paesi.\nOltre agli spartiti di pubblico dominio, sono ammesse anche opere di compositori contemporanei pubblicate sotto licenza Creative Commons. Le pagine di discussione associate ad ogni pezzo sono a disposizione per discutere e scambiare idee sulla musica. \u00c8 disponibile inoltre un forum di discussione, anche in italiano.\nUno dei maggiori progetti di IMSLP \u00e8 l'inserimento delle opere complete di Johann Sebastian Bach nella \"Bach-Gesellschaft Ausgabe\" (1851-1899). Il 3 novembre 2008 questo progetto \u00e8 stato dichiarato concluso.\nChiusura e riapertura del sito.\nFeldmahler, il creatore del sito, ha deciso di chiuderlo temporaneamente dopo aver ricevuto una lettera dalla Universal Edition in cui veniva accusato di rendere accessibili partiture che sono di pubblico dominio in Canada, dove erano collocati i server, anche da paesi dove esse erano ancora protette da diritti d'autore, in particolare diversi paesi dell'Unione europea. \u00c8 tuttora possibile leggere direttamente il messaggio di giustificazione di Feldmahler sulla home page del sito.\nIl progetto \u00e8 stato riavviato il 30 giugno 2008.\nAccorpamento di WIMA.\nIl 23 agosto 2011 \u00e8 stata annunciata la fusione del Werner Icking Music Archive (WIMA) con IMSLP. Un annuncio \u00e8 stato dato, cinque giorni prima, in una lettera aperta pubblicata sul sito del progetto. A seguito della soluzione di alcuni problemi tecnici, il trasferimento \u00e8 cominciato il 28 agosto ed \u00e8 stato dichiarato ufficialmente completo il 21 luglio 2012."}
{"id": "845001", "revid": "123393760", "url": "https://it.wikipedia.org/wiki?curid=845001", "title": "Pre\u0161evo", "text": "Pre\u0161evo (serbo cirillico: \"\u041f\u0440\u0435\u0448\u0435\u0432\u043e\"; albanese: \"Preshev\u00eb\" o \"Presheva\") \u00e8 una municipalit\u00e0 della Serbia del distretto di P\u010dinja nella parte meridionale della Serbia centrale, al confine con il Kosovo e la Macedonia del Nord. La popolazione \u00e8 composta in grande maggioranza da albanesi con il 91,3% (31.098), seguono i serbi con il 6,5% (2.204), mentre il restante 1% \u00e8 di etnia rom."}
{"id": "845002", "revid": "471", "url": "https://it.wikipedia.org/wiki?curid=845002", "title": "IMSLP", "text": ""}
{"id": "845003", "revid": "1645873", "url": "https://it.wikipedia.org/wiki?curid=845003", "title": "Bujanovac", "text": "Bujanovac (serbo: \"\u0411\u0443\u0458\u0430\u043d\u043e\u0432\u0430\u0446\"; albanese: \"Bujanocit\") \u00e8 una citt\u00e0 e una municipalit\u00e0 del distretto di P\u010dinja nella parte meridionale della Serbia centrale, al confine con il Kosovo e la Macedonia del Nord.\n\u00c8 una citt\u00e0 popolata per gran parte da persone di etnia albanese."}
{"id": "845005", "revid": "6066", "url": "https://it.wikipedia.org/wiki?curid=845005", "title": "Maelstr\u00f6m", "text": ""}
{"id": "845007", "revid": "119661357", "url": "https://it.wikipedia.org/wiki?curid=845007", "title": "Dipartimento per i rapporti con il Parlamento", "text": "Il Dipartimento per i rapporti con il Parlamento \u00e8 un organo eretto a dipartimento dipendente dalla Presidenza del Consiglio dei ministri che si occupa di curare e regolare i rapporti tra il Governo e il Parlamento.\nA capo del dipartimento \u00e8 attualmente posto il ministro senza portafoglio Federico D'Inc\u00e0, in carica dal 5 settembre 2019.\nStoria.\nNel sistema parlamentare italiano il ruolo del ministro per i rapporti con il Parlamento ha assunto sempre pi\u00f9 una cruciale importanza, essendo essenziale, per l'efficienza e l'efficacia dell'azione del Governo, che la posizione dell'esecutivo sia sempre tenuta presente dagli organi parlamentari \u2013 e viceversa \u2013 in particolare riguardo alla formazione degli ordini del giorno. Questa importante funzione ha da sempre avuto un referente in un membro politico del Governo, in genere un ministro senza portafoglio, incaricato di curare tale importante e delicata attivit\u00e0. Infatti, sin dal 1954 col governo Scelba, venne incaricato un ministro senza portafoglio \"per i Rapporti fra Governo e Parlamento\". \nNon sempre presente nelle compagini ministeriali, solo con la configurazione della Presidenza del Consiglio sempre pi\u00f9 netta, il ministro senza portafoglio venne dotato di una struttura stabile e articolata per svolgere al meglio tale funzione. Il DPCM 4 agosto 2000, variamente modificato e poi sostituito nel 2002, ha da ultimo strutturato il dipartimento prevedendo le funzioni, la attribuzione e le strutture. Si pensi che la stessa necessit\u00e0 di tale incarico si ebbe durante l'attivit\u00e0 del governo Prodi I allorch\u00e9, con l'intento di limitare il pi\u00f9 possibile il numero dei ministri, le sue competenze erano state affidate a un sottosegretario di Stato alla presidenza del Consiglio, Giorgio Bogi, finch\u00e9, riconoscendo l'indispensabilit\u00e0 della sua presenza alle sedute del Consiglio dei ministri, il 14 marzo 1997 lo stesso Bogi fu nominato ministro a tutti gli effetti, dopo soli 10 mesi dalla formazione del governo.\nCompetenze.\nIl Dipartimento ha una competenza generale in ordine all'informazione sull'andamento dei lavori parlamentari, coordina la presenza in Parlamento dei rappresentanti del Governo, nonch\u00e9 la partecipazione del Governo alla programmazione dei lavori parlamentari. In particolare, presenta alle Camere i disegni di legge, gli emendamenti governativi, esprime il parere unitario del Governo sugli emendamenti parlamentari, nonch\u00e9 sull'assegnazione di progetti di legge alla sede legislativa. Il Dipartimento cura, altres\u00ec, i rapporti con i gruppi parlamentari e gli altri organi delle Camere, ed effettua gli atti di sindacato ispettivo parlamentare, come pure l'istruttoria circa gli atti di sindacato ispettivo rivolti al Presidente o al Governo nel suo complesso. Verifica gli impegni assunti dal Governo in Parlamento, nonch\u00e9 assicura la trasmissione alle Camere di relazioni, dati, schemi di atti normativi e proposte di nomine governative ai fini del parere parlamentare. Importante \u00e8 poi la gestione delle risposte alle interrogazioni e interpellanze presentate dai membri del Parlamento. Dal 2018 si occupa anche di democrazia diretta.\nOrganizzazione.\nLa struttura e l'organizzazione interna del Dipartimento sono previste dal DM 15 maggio 2015, come modificato dal DM 2 agosto 2017 (Modificazioni al decreto del Ministro per le riforme costituzionali e i rapporti con il Parlamento 15 maggio 2015). Le competenze e le funzioni, dapprima indicate nel DPCM 4 agosto 2000, sono poi state recepite nel DPCM 23 luglio 2002 e nel DPCM 7 aprile 2006 e attualmente sono enumerate dall'art. 22 del DPCM 1\u00ba ottobre 2012. Il bilancio del Dipartimento dipende direttamente dalla Presidenza del Consiglio.\nLa struttura organizzativa \u00e8 divisa in uffici di staff e uffici propri del Dipartimento. \nSono uffici di staff, cio\u00e8 di diretta collaborazione col ministro:\nSono uffici propri del Dipartimento:"}
{"id": "845008", "revid": "1645873", "url": "https://it.wikipedia.org/wiki?curid=845008", "title": "Vranje", "text": "Vranje (in serbo \u0412\u0440\u0430\u045a\u0435, \"Vranje\") \u00e8 una citt\u00e0 e una municipalit\u00e0, nonch\u00e9 capoluogo, del distretto di P\u010dinja nella parte meridionale della Serbia Centrale, al confine con il Kosovo."}
{"id": "845013", "revid": "767487", "url": "https://it.wikipedia.org/wiki?curid=845013", "title": "Trgovi\u0161te", "text": "Trgovi\u0161te (serbo: \"\u0422\u0440\u0433\u043e\u0432\u0438\u0448\u0442\u0435\") \u00e8 una citt\u00e0 e una municipalit\u00e0 del distretto di P\u010dinja nella parte meridionale della Serbia centrale, al confine con la Macedonia del Nord."}
{"id": "845018", "revid": "3115", "url": "https://it.wikipedia.org/wiki?curid=845018", "title": "Doln\u00e9 Vestenice", "text": "Doln\u00e9 Vestenice (in ungherese \"Als\u00f3veszt\u00e9ny\", in tedesco \"Nieder-Westenitz\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1349. "}
{"id": "845019", "revid": "767487", "url": "https://it.wikipedia.org/wiki?curid=845019", "title": "Horn\u00e1 Ves (Tren\u010d\u00edn)", "text": "Horn\u00e1 Ves (in ungherese \"\u00d3felfalu\", in tedesco \"Windischdorf bei Priwitz\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1293."}
{"id": "845020", "revid": "320578", "url": "https://it.wikipedia.org/wiki?curid=845020", "title": "Gaelico mannese", "text": ""}
{"id": "845022", "revid": "1745361", "url": "https://it.wikipedia.org/wiki?curid=845022", "title": "Organismo di diritto pubblico", "text": "Un organismo di diritto pubblico, secondo la legge italiana , indica un soggetto giuridico collettivo il quale, pur potendo assumere la veste formale di ente di diritto privato (anche societario), presenta indici sostanziali di pubblicit\u00e0 che ne comportano la sottoposizione a un regime differenziato \u2013 quello tipico delle \"amministrazioni aggiudicatrici\" alla cui categoria sono ricondotti \u2013 con conseguente applicazione delle regole dell'evidenza pubblica.\nDa un punto di vista definitorio, l\"'organismo di diritto pubblico\" \u00e8 un ente, dotato di personalit\u00e0 giuridica, che viene istituito per soddisfare specifiche esigenze di interesse generale aventi carattere non industriale e commerciale e che, a tal fine, viene sottoposto a forme di influenza pubblica.\nI parametri sostanziali che permettono di ritenere sussistente una forma di sottoposizione dell'ente alla dominanza pubblica possono essere di carattere funzionale o strutturale. In particolare, si ravvisa un'influenza pubblica nel caso in cui lo Stato o un altro ente o organismo pubblico finanzino in modo maggioritario l'attivit\u00e0 dell'ente medesimo, oppure ne sottopongano a controllo la gestione o designino pi\u00f9 della met\u00e0 dei membri dell'organo di amministrazione, di direzione o di vigilanza.\nStoria.\nLa disciplina comunitaria, fino agli inizi degli anni novanta del XX secolo, accoglieva una nozione \"chiusa\" di amministrazioni aggiudicatrici (obbligate ad osservare la procedura dell'evidenza pubblica comunitaria), indicando a tal fine le cosiddette persone giuridiche di diritto pubblico (cio\u00e8 Stato, enti pubblici territoriali, associazioni e consorzi di Comuni, le Universit\u00e0, le IPAB (\"Istituto pubblico di assistenza e beneficenza\") ed enti di riforma fondiaria). Questa per\u00f2 era una valutazione formale, non idonea a ricomprendere tutti gli altri soggetti - pur operanti negli Stati membri - aventi connotazioni pubblicistiche ma di fatto esclusi dall'operativit\u00e0 della Direttiva n. 71/305/CE in materia di appalti.\nCon la Direttiva n. 89/440/CE (confermata dalla successiva Direttiva 93/37), \u00e8 stato cos\u00ec incluso tra le \"amministrazioni aggiudicatrici\" la figura dell'organismo di diritto pubblico, nozione che prescinde da una giustificazione formale e fa invece riferimento a tre parametri sostanziali. Con la pi\u00f9 recente Direttiva n. 18/04, ripresa anche dal Codice dei contratti pubblici approvato con d.lgs. 163/06, resta confermata l'inclusione degli organismi di diritto pubblico tra i soggetti obbligati ad osservare le norme in materia di appalti pubblici. Il decreto legislativo 18 aprile 2016, n. 50, aggiornato dalla legge 205/2017 e che sostituisce i precedenti, all'articolo 193 comma 4 cita \"La societ\u00e0 pubblica di progetto \u00e8 istituita allo scopo di garantire il coordinamento tra i soggetti pubblici volto a promuovere la realizzazione ed eventualmente la gestione dell'infrastruttura, e a promuovere altres\u00ec la partecipazione al finanziamento; la societ\u00e0 \u00e8 organismo di diritto pubblico e soggetto aggiudicatore ai sensi del presente codice.\".\nDescrizione.\nL'Unione europea ne ha fornito per la prima volta una definizione - contenuta nella direttiva n. 92/50 - definendolo come:\nSi tratta, dunque, di soggetti giuridici \"patrimonializzati o controllati o sovvenzionati\" dallo Stato o da un altro ente pubblico.\nElementi costitutivi.\nSecondo una pronuncia della Corte di Giustizia (sentenza del 10 novembre 1998, in Causa C-360/96), sono tre i parametri sintomatici della natura pubblica comunitaria dell'organismo di diritto pubblico, e precisamente:\nPi\u00f9 recentemente, la stessa Direttiva CE 18/04, all'articolo 1 (definizione) comma 9 si legge che per \u00aborganismo di diritto pubblico\u00bb s'intende qualsiasi organismo:\na) istituito per soddisfare specificatamente esigenze di interesse generale, aventi carattere non industriale o commerciale\nb) dotato di personalit\u00e0 giuridica, e c) la cui attivit\u00e0 sia finanziata in modo maggioritario dallo Stato, dagli enti pubblici territoriali o da altri organismi di diritto pubblico oppure la cui gestione sia soggetta al controllo di questi ultimi oppure il cui organo d'amministrazione, di direzione o di vigilanza sia costituito da membri dei quali pi\u00f9 della met\u00e0 \u00e8 designata dallo Stato, dagli enti pubblici territoriali o da altri organismi di diritto pubblico.\nL'interpretazione della Corte di Giustizia europea.\nI parametri indicati dalla giurisprudenza comunitaria e confermati dalla Direttiva 2004/18/CE del 31.03.2004 (nell'Articolo 2 , Paragrafo 9):\nindurrebbero ad una interpretazione sistematica o gestionale che identifica l'organismo di diritto pubblico con l'ente pubblico non economico e quindi contrapposto alla figura dell'impresa pubblica che sicuramente persegue fini di carattere industriale o commerciale.\nTale concezione per\u00f2 non \u00e8 stata accolta dalla Corte di Giustizia che ha ritenuto di dover fornire una interpretazione estensiva operando cos\u00ec in parte una sovrapposizione tra organismo di diritto pubblico e impresa pubblica per evitare agli Stati membri di escludere direttamente da tale ambito societ\u00e0 commerciali sotto controllo pubblico sebbene con carattere di diritto privato. L'interpretazione della Corte quindi ha voluto affermare che il carattere non industriale o commerciale riguarderebbe il tipo di bisogni da soddisfare e non il tipo di attivit\u00e0 fornendo cos\u00ec un criterio essenzialmente finalistico o funzionale per identificare l'organismo di diritto pubblico.\nDa una delle massime della sentenza citata infatti risulta che:\nTale criterio per\u00f2 \u00e8 risultato vago e insufficiente portando la Corte di Giustizia, in diverse sentenze, a rivalutare in pratica il criterio gestionale in senso sostanziale (e non formale) attenuando cos\u00ec la precedente interpretazione finalistica o funzionale, al fine di escludere dalla nozione di organismo di diritto pubblico tutte quelle imprese pubbliche o societ\u00e0 che sopportano direttamente il rischio economico della propria attivit\u00e0 (il che si verifica, ad esempio, se esse operano in regime concorrenziale sul mercato)\nPertanto, il concetto di organismo di diritto pubblico comprende al suo interno sia la nozione di ente pubblico non economico che altre figure formalmente privatistiche, anche se non facilmente circoscrivibili.\nI tre elementi di individuazione dell'organismo di diritto pubblico hanno carattere cumulativo e devono sussistere contemporaneamente (sentenza Corte giustizia 1\u00ba febbraio 2001, causa C-237/99, Commissione/Francia, Racc. pag. I-939, punto 40 e giurisprudenza ivi citata).\nPer quanto attiene all'individuazione del primo elemento, \u00e8 relativamente pi\u00f9 semplice esaminare se un organismo svolga attivit\u00e0 diretta a soddisfare esigenze generali, mentre pi\u00f9 delicata e complessa \u00e8 l'indagine sul carattere non industriale o commerciale: costituiscono in genere bisogni di interesse generale aventi carattere non industriale o commerciale ai sensi dell'art. 1, lett. b), delle direttive comunitarie relative al coordinamento delle procedure di aggiudicazione degli appalti pubblici quei bisogni che, da un lato, sono soddisfatti in modo diverso dall'offerta di beni o servizi sul mercato e al cui soddisfacimento, d'altro lato, per motivi connessi all'interesse generale, lo Stato preferisce provvedere direttamente o con soggetti riguardo ai quali intende mantenere un'influenza determinante; va anche precisato che un indice a sostegno del carattere industriale o commerciale \u00e8 costituito dalla circostanza se l'organismo in questione esercita la propria attivit\u00e0 in regime di concorrenza (Corte giustizia CE sez. V, 22 maggio 2003, n. 18 causa C-18/01)."}
{"id": "845023", "revid": "838137", "url": "https://it.wikipedia.org/wiki?curid=845023", "title": "Horn\u00e1 Ves", "text": "Horn\u00e1 Ves pu\u00f2 riferirsi a diversi toponimi della Slovacchia:"}
{"id": "845024", "revid": "2121138", "url": "https://it.wikipedia.org/wiki?curid=845024", "title": "Shandong", "text": "Lo Shandong (in cinese , \"Schantung\" o \"Schandong \"in tedesco, \"Sciantung\" secondo una obsoleta denominazione italiana) \u00e8 una provincia costiera situata lungo la regione pi\u00f9 orientale della Repubblica popolare cinese. Il suo nome abbreviato \u00e8 \"Lu\", ereditando cos\u00ec il nome storico di un antico regno, il regno di Lu, che esisteva in questa regione durante il Periodo delle primavere e degli autunni. Una comune accezione nel linguaggio cinese per questa provincia \u00e8 \"Q\u00edl\u01d4\" (\u9f50\u9c81/\u9f4a\u9b6f), sempre in richiamo al regno di Lu ed al regno di Qi esistiti durante il Periodo delle Primavere e degli Autunni. Fu colonia della Germania Imperiale dal 1898 al 1919; la capitale della colonia era la citt\u00e0 di Kiao-Ciao (attuale Qingdao), posta sotto assedio durante la prima guerra mondiale.\nIl nome \"Shandong\" significa letteralmente \"a oriente del monte\" riferendosi alla posizione della provincia situata a est delle Montagne Taihang. La provincia si sviluppa lungo il corso inferiore dello Huang He (Fiume Giallo) e si estende fino al mare tramite la penisola dello Shandong. I confini della provincia si estendono a settentrione fino alla baia di Bohai, a nord-ovest confina con la provincia dello Hebei, con la provincia dello Henan a occidente, con la provincia del Jiangsu a sud e a sud-est con il Mar Giallo, condividendo anche un breve tratto di confine con la provincia dello Anhui tra il confine tra lo Henan ed il Jiangsu.\nStoria.\nLo Shandong \u00e8 posizionato al confine orientale del Pianura della Cina Settentrionale e per questo motivo ha subito l'influenza della civilt\u00e0 cinese sin dai primordi. Le primissime dinastie della storia cinese (la dinastia Shang e la dinastia Zhou) esercitarono un certo grado di controllo sulla parte occidentale della provincia mentre la parte orientale era abitata dalla popolazione dei Laiyi, considerati barbari, e che in seguito, con il trascorrere dei secoli, vennero assorbiti dalla cultura e dalla societ\u00e0 cinese.\nDurante il Periodo delle Primavere e degli Autunni ed il Periodo dei regni combattenti gli Stati di questa provincia divennero progressivamente sempre pi\u00f9 potenti, e lo Shandong divenne la culla di due importanti stati, lo stato di Qi con la sua capitale Linzi e lo stato di Lu con capitale Qufu. Quest'ultimo regno \u00e8 celebrato per essere stato la patria di Confucio. Nonostante la sua notoriet\u00e0, esso era uno Stato relativamente piccolo, e per questo soccombette successivamente allo stato cinese di Chu. \nPer contrario lo Stato di Qi fu una potenza molto importante nella storia di questa provincia, le citt\u00e0 ad essa assoggettate erano Linzi, Jimo (a ovest dell'attuale Qingdao) e Ju.\nLa dinastia Qin conquist\u00f2 e sradic\u00f2 lo Stato Qi e cre\u00f2 nella regione il primo Stato centralizzato nel 221 a.C. La dinastia Han che segu\u00ec la dinastia Qin cre\u00f2 a sua volta due \"zhou\" (province) che costituirono poi il corpo dell'attuale provincia dello Shandong, esse erano la provincia di Qingzhou a nord e la provincia di Yanzhou a sud. Durante il successivo periodo dei Tre Regni la provincia dello Shandong appartenne al Regno di Wei che dominava su tutta la Cina settentrionale. Successivamente al periodo dei Tre Regni un breve periodo di unit\u00e0 territoriale sotto la dinastia Jin occidentale fu teatro di una serie di invasioni di popolazioni nomadiche provenienti dal nord, che caus\u00f2 il saccheggio e la conquista di tutta la Cina settentrionale. Nel secolo successivo la provincia di Shandong cadde in diverse mani, prima sotto la dinastia Zhao, poi sotto la prima dinastia Yan.\nNel 412 il monaco cinese buddhista F\u01cexi\u01cen giunse sulla montagna di Laoshan, lungo il confine meridionale della penisola di Shandong e viaggi\u00f2 fino all'antica capitale Qingzhou dove tradusse degli antichi manoscritti che aveva portato con s\u00e9 dall'India. Successivamente la dinastia Sui ristabil\u00ec l'unit\u00e0 territoriale nel 589 e la dinastia Tang (618 - 907) govern\u00f2 la provincia durante la successiva rifioritura della cultura cinese.\nLa dinastia Song riunific\u00f2 nuovamente la Cina durante il tardo X secolo, nel 1996 la scoperta di oltre duemila statue di Buddha nei pressi di Qingzhou sono la testimonianza pi\u00f9 importante di questo periodo dinastico. Alcune delle statue mostrano esempi delle prime raffigurazioni pittoriche e si pensa siano state frutto della campagna di repressione della religione buddhista da parte dell'imperatore Huizong della dinastia Song. La dinastia Song fu costretta a cedere il controllo della Cina settentrionale alla dinastia J\u012bn intorno al 1142 e fu sotto questa dinastia che si cominci\u00f2 a usare per questa provincia il nome di Shandong.\nL'attuale provincia venne creata sotto la dinastia Ming e comprendeva anche gran parte dell'odierna provincia del Liaoning (nella Manciuria settentrionale). Dopo la conquista del territorio da parte della dinastia Qing, la provincia dello Shandong assunse i suoi confini attuali. Nel XIX secolo, la Cina divenne sempre pi\u00f9 suscettibile all'influenza occidentale, e lo Shandong, una provincia costiera, ne sub\u00ec particolarmente le conseguenze. Qingdao fu data alla Germania nel 1897 e Weihai alla Gran Bretagna nel 1898. Il resto dello Shandong venne considerato parte della sfera di influenza del Reich guglielmino. Inoltre, sempre nel XIX secolo, la dinastia Qing apr\u00ec la Manciuria all'immigrazione di cinesi di etnia Han; lo Shandong fu la principale area di provenienza della conseguente moltitudine di migranti.\nDurante la prima guerra mondiale la citt\u00e0, porto fortificato tedesco, fu posto sotto assedio dalle truppe anglo-giapponesi (Assedio di Tsingtao). Dopo la fondazione della Repubblica di Cina (1911), Qingdao torn\u00f2 sotto la sovranit\u00e0 cinese nel 1922, seguita da Weihai nel 1930. Lo Shandong fu occupato dai Giapponesi nel corso della Seconda guerra sino-giapponese. L'occupazione dur\u00f2 fino alla resa del Giappone, nel 1945. In quell'anno le forze comuniste avevano gi\u00e0 occupato alcune parti della provincia, e durante i seguenti quattro anni le loro basi si ampliarono, al punto che riuscirono ad eliminare le forze del Guomindang entro il giugno del 1949.\nGeografia fisica.\nLa provincia di Shandong \u00e8 per la gran parte composta da territorio pianeggiante, le parti nord-occidentali, occidentali e sud-occidentali sono comprese nella Pianura del Nord della Cina.\nIl centro della provincia si presenta invece pi\u00f9 montagnoso e comprende il monte Taishan, il monte Lushan ed il monte Mengshan. La parte orientale della provincia \u00e8 collinosa e comprende la penisola di Shandong che si protrae fino al mare, e separa il Mare di Bohai dal Mar Giallo.\nLa vetta pi\u00f9 alta della provincia di Shandong \u00e8 il Picco dell'Imperatore di Giada nell'area del Taishan con una altezza di circa 1545 metri.\nIl Fiume Giallo attraversa la provincia nella sua parte occidentale e si getta nel mare lungo le sue coste settentrionali. Nell'attraversare la regione esso scorre in un corridoio pi\u00f9 alto rispetto al territori circostanti dividendo la parte occidentale della provincia in due bacini separati, a nord il bacino Hai He e a sud il bacino Huai He.\nLa provincia \u00e8 attraversata anche dal Grande Canale della Cina che entra da nord-ovest ed esce a sud-ovest.\nIl lago Weishan \u00e8 il pi\u00f9 grande bacino della provincia mentre la linea costiera \u00e8 lunga complessivamente 3000\u00a0km. La penisola dello Shandong ha una costa rocciosa ricoperta di cime, baie e isole, la pi\u00f9 ampia delle baie \u00e8 la baia di Laizhou, che \u00e8 la pi\u00f9 meridionale delle baie del Mare di Bohai, e si trova a nord della provincia, tra le cittadine di Dongying e Penglai. La baia di Jiaozhou, che tra le tre \u00e8 la pi\u00f9 piccola, si trova a sud, \u00e8 situata nei pressi di Qingdao.\nLo Shandong ha un clima temperato, con estati umide ed inverni freddi e secchi. Le temperature medie variano tra i -5 - 1\u00b0 a gennaio, ed i 24-28\u00b0 a luglio. La media annuale delle precipitazioni oscilla tra i 550 ed i 950\u00a0mm.\nAmministrazione.\nMappa della suddivisione amministrativa della provincia dello Shandong\nEconomia.\nNel 2004, il PIL dello Shandong era pari a 1.55 trilioni di Yuan.\nLe maggiori produzioni dello Shandong sono il cotone, il frumento ed i metalli preziosi, oltre che i diamanti. Tra le coltivazioni pi\u00f9 importanti vi sono il sorgo ed il mais. Di un certo rilievo \u00e8 la produzione di sale marino. Lo Shandong vanta ricchi giacimenti petroliferi, particolarmente nella zona di Dongying, lungo il Delta del Fiume Giallo. \u00c8 questo il sito del giacimento di Shengli, uno dei maggiori della Cina.\nTra le pi\u00f9 ricche province della Cina, lo Shandong ha basato il proprio sviluppo economico sull'attivit\u00e0 di grandi imprese, molte delle quali sono proprietarie di marche conosciute. Data la sua vicinanza geografica al Giappone ed alla Corea, lo Shandong ha assorbito molti investimenti provenienti dai suoi vicini asiatici. La Penisola dello Shandong \u00e8 l'area pi\u00f9 prospera della provincia. La citt\u00e0 di Qingdao - qui situata - \u00e8 la sede di due dei maggiori marchi: la birra Qingdao e la Haier. Un'importante parte dell'economia provinciale \u00e8 costituita dal giacimento petrolifero di Dongying.\nL'entroterra della provincia, particolarmente zone occidentali, godono di uno sviluppo economico molto inferiore.\nTurismo.\nLe attrazioni turistiche della provincia di Shandong includono:\nSociet\u00e0.\nEvoluzione demografica.\nCon quasi 92 milioni di abitanti, lo Shandong \u00e8 la seconda provincia della Cina per popolazione. Oltre il 99% dei residenti appartiene all'etnia Han. Tra le minoranze pi\u00f9 numerose vi sono gli Hui ed i Manci\u00f9.\nGeografia antropica.\nSuddivisioni amministrative.\nLa provincia dello Shandong si divide in diciassette prefetture (\u5730\u533a d\u00ecq\u016b), ovvero in 15 citt\u00e0 con status di prefettura e 2 citt\u00e0 subprovinciali. Esse sono:\nLe diciassette prefetture sono a loro volta divise in 140 contee\nCultura.\nNella provincia si parlano i dialetti del cinese, che i linguisti dividono in tre grandi famiglie:\nQuando nella provincia si parla di \"dialetto Shandong\" (\u5c71\u6771\u8a71), si allude principalmente al primo dei tre dialetti.\nIl Bangzi dello Shandong ed il L\u00fcju sono le due opere pi\u00f9 popolari nella provincia. Entrambe furono ideate nel Sud-Est dello Shandong.\nCucina.\nLa cucina dello Shandong () conosciuta anche come \"cucina Lu\" (), \u00e8 una delle otto cucine tradizionali ()\nProviene dagli stili di cucina dello Shandong, provincia della costa orientale della Cina. Essa si divide in tre diverse tradizioni, quella della parte interna, la cucina diJinan; della parte peninsulare basata su preparazione a base di pesce e la cucina detta della \"Casata Confuciana\", molto pi\u00f9 elaborata delle altre due e finalizzata alla preparazione dei banchetti imperiali.\nSebbene il trasporto moderno abbia notevolmente aumentato la disponibilit\u00e0 di ingredienti in tutta la Cina, la cucina dello Shandong rimane radicata nelle sue antiche tradizioni. Degna di nota \u00e8 l'impressionante serie di frutti di mare, tra cui capesante, gamberi, vongole, cetrioli di mare e calamari.\nOltre l'uso di frutti di mare, la cucina Shandong \u00e8 in qualche modo unica per il suo largo uso di granturco. A differenza del granturco dolce del Nord America, Il grano dello Shandong \u00e8 gommoso e farinaceo, spesso con un aroma erbaceo. \u00c8 servito al vapore o bollendo la pannocchia, o soffriggendone i chicchi.\nNella cucina di Shandong si usano anche molto i cereali ed in particolare miglio, grano, avena e orzo spesso mangiato come congee, una pappa di riso che si mangia a colazione o macinati e cotti in una delle tante variet\u00e0 di pane al vapore e fritti mangiato in Shandong.\nPi\u00f9 che da ogni altra parte viene mangiato pane al vapore piuttosto che riso durante un pasto.\nNonostante la sua ricca produzione agricola, Shandong non ha tradizionalmente utilizzato la grande variet\u00e0 di verdure visto in molti stili del sud della cucina cinese. Patate, pomodori, cavoli, funghi, cipolle, aglio e melanzane sono comunque quelle pi\u00f9 usate.\nInfrastrutture e trasporti.\nLa Ferrovia Jingjiu (Pechino-Kowloon) e la ferrovia Jinghu (Pechino-Shanghai) sono le due principali arterie ferroviarie che attraversano la parte occidentale dello Shandong. La Jingjiu attraversa Liaocheng e Heze. La Jinghu attraversa Dezhou, Jinan, Tai'an, Qufu. e Tengzhou. \nUn'altra importante ferrovia, che collega le due citt\u00e0 pi\u00f9 grandi della provincia (Jinan e Qingdao), \u00e8 la Jiaoji.\nLo Shandong ha una delle reti autostradali pi\u00f9 dense e di maggiore qualit\u00e0 tra tutte le province cinsi. La lunghezza complessiva dell'autostrada dello Shandong \u00e8 di 3000\u00a0km. L'autostrada Jiqing (Jinan-Qingdao), e l'autostrada Jingfu (Pechino-Fuzhou), sono altre importanti autostrade.\nCon le sue baie ed i suoi porti la Penisola dello Shandong vanta gli scali di Qingdao, Yantai, Weihai, Rizhao e Longkou. Molti di questi porti hanno interesse storico, dal momento che furono le sedi di basi navali straniere, o il sito di battaglie. Traghetti collegano le citt\u00e0 costiere al nord della penisola ed alla penisola del Liaodong, situata pi\u00f9 a nord.\nI maggiori aeroporti della provincia sono l'Aeroporto Yaoqiang di Jinan e l'Aeroporto Internazionale di Liuting di Qingdao.\nVarie.\nLe tre principali universit\u00e0 nello Shandong sono:"}
{"id": "845025", "revid": "110157", "url": "https://it.wikipedia.org/wiki?curid=845025", "title": "Bosilegrad", "text": "Bosilegrad (serbo: \"Bosiljgrad\" o \"\u0411\u043e\u0441\u0438\u043b\u0435\u0433\u0440\u0430\u0434\"; bulgaro: \"\u0411\u043e\u0441\u0438\u043b\u0435\u0433\u0440\u0430\u0434\" o \"Bosilegrad\") \u00e8 una citt\u00e0 e una municipalit\u00e0 del distretto di P\u010dinja nella parte meridionale della Serbia centrale, al confine con la Macedonia del Nord e la Bulgaria.\nStoria.\nAl termine della prima guerra mondiale, con la firma del trattato di Neuilly, Bosilegrad venne ceduta dal Regno di Bulgaria al neonato Regno dei Serbi, Croati e Sloveni. Nel corso della seconda guerra mondiale, tra il 1941 ed il 1944, venne occupata dall'esercito bulgaro.\nSociet\u00e0.\nEvoluzione demografica.\nSecondo il censimento serbo del 2011, nell'intero territorio della municipalit\u00e0 di Bosilegrad abitavano 9.931 persone, mentre nel capoluogo 2.702.\nEtnie e minoranze straniere.\nLa maggioranza della popolazione della municipalit\u00e0 di Bosilegrad, circa il 70%, \u00e8 composta da Bulgari. Sono presenti sul territorio una consistente minoranza serba e rom."}
{"id": "845026", "revid": "1305772", "url": "https://it.wikipedia.org/wiki?curid=845026", "title": "Masino", "text": ""}
{"id": "845036", "revid": "287204", "url": "https://it.wikipedia.org/wiki?curid=845036", "title": "Surdulica", "text": "Surdulica (serbo: \"\u0421\u0443\u0440\u0434\u0443\u043b\u0438\u0446\u0430\") \u00e8 una citt\u00e0 e una municipalit\u00e0 del distretto di P\u010dinja nella parte meridionale della Serbia centrale, al confine con la Bulgaria."}
{"id": "845038", "revid": "767487", "url": "https://it.wikipedia.org/wiki?curid=845038", "title": "Horn\u00e9 Vestenice", "text": "Horn\u00e9 Vestenice (in ungherese \"Fels\u00f5veszt\u00e9ny\", in tedesco \"Ober-Westenitz\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1332. "}
{"id": "845040", "revid": "3115", "url": "https://it.wikipedia.org/wiki?curid=845040", "title": "Chrenovec-Brusno", "text": "Chrenovec-Brusno (in ungherese \"Torm\u00e1sboroszn\u00f3\", in tedesco \"Chrenowetz-Brusna\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1243."}
{"id": "845042", "revid": "767487", "url": "https://it.wikipedia.org/wiki?curid=845042", "title": "Vladi\u010din Han", "text": "Vladi\u010din Han (serbo: \"\u0412\u043b\u0430\u0434\u0438\u0447\u0438\u043d \u0425\u0430\u043d\") \u00e8 una citt\u00e0 e una municipalit\u00e0 del distretto di P\u010dinja nella parte meridionale della Serbia centrale."}
{"id": "845046", "revid": "3115", "url": "https://it.wikipedia.org/wiki?curid=845046", "title": "Chvojnica (Prievidza)", "text": "Chvojnica (in ungherese \"Nyitrafenyves\", in tedesco \"Fundstollen\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1614."}
{"id": "845047", "revid": "287204", "url": "https://it.wikipedia.org/wiki?curid=845047", "title": "Vladicin Han", "text": ""}
{"id": "845049", "revid": "287204", "url": "https://it.wikipedia.org/wiki?curid=845049", "title": "Trgoviste", "text": ""}
{"id": "845050", "revid": "307923", "url": "https://it.wikipedia.org/wiki?curid=845050", "title": "Chvojnica", "text": ""}
{"id": "845052", "revid": "287204", "url": "https://it.wikipedia.org/wiki?curid=845052", "title": "Presevo", "text": ""}
{"id": "845064", "revid": "324090", "url": "https://it.wikipedia.org/wiki?curid=845064", "title": "Trans Austria Gas Pipeline", "text": "I gasdotti Trans Austria Gas (TAG 1 e TAG 2) trasportano gas naturale dal confine Slovacchia - Austria presso Baumgarten an der March fino a Arnoldstein nel sud dell'Austria, vicino al confine con l'Italia. Il gas naturale proveniente dalla Russia \u00e8 trasportato e consumato in Italia e Austria.\nI gasdotti paralleli sono lunghi 380\u00a0km circa. La prima linea \u00e8 stata costruita negli anni 1973/1974 mentre la seconda linea negli anni 1987/1988\n, recentemente \u00e8 divenuta operativa una estensione del gasdotto chiamata TAG Loop II, completata nel 2006/2007. In seguito, lungo la linea sono state disposte ulteriori 2 Centrali di Compressione ed eseguito il revamping delle esistenti, per aumentare la capacit\u00e0 nominale del metanodotto, nell'ambito del progetto TAG EXP 04 che si \u00e8 concluso nel 2009.\nLa compagnia che gestisce il gasdotto \u00e8 una joint-venture fra l'azienda italiana Eni e l'austriaca OMV.\nEni ha avviato il processo di dismissione della sua partecipazione.\nIl 10 giugno 2011 ENI cede l'89% delle azioni detenute in Trans Austria Gasleitung GmbH a Cassa Depositi e Prestiti per un totale di prezzo pari a 483 milioni di euro, oltre al rimborso di un finanziamento soci erogato da Eni alla societ\u00e0 pari a circa 192 milioni di euro. La partecipazione \u00e8 detenuta attraverso il veicolo CDP Gas S.r.l. (100% CDP).\nDal 2014 \u00e8 parte di SNAM."}
{"id": "845066", "revid": "110157", "url": "https://it.wikipedia.org/wiki?curid=845066", "title": "Handlov\u00e1", "text": "Handlov\u00e1 (in ungherese \"Nyitrab\u00e1nya\", in tedesco \"Krickerhau\") \u00e8 una citt\u00e0 della Slovacchia facente parte del distretto di Prievidza, nella regione di Tren\u010d\u00edn. La citt\u00e0 \u00e8 nota per le sue due miniere di carbone.\nHa dato i natali a Martin \u0160krtel, calciatore slovacco."}
{"id": "845068", "revid": "75661", "url": "https://it.wikipedia.org/wiki?curid=845068", "title": "AlPO", "text": ""}
{"id": "845069", "revid": "287204", "url": "https://it.wikipedia.org/wiki?curid=845069", "title": "Handlova", "text": ""}
{"id": "845070", "revid": "729019", "url": "https://it.wikipedia.org/wiki?curid=845070", "title": "Cieco (anatomia)", "text": "Il cieco, ciecum o cecum (lat. \"intestinum caecum\") \u00e8 la porzione iniziale dell'intestino crasso e corrisponde al tratto situato al di sotto della giunzione ileociecale.\nStruttura.\nL'intestino cieco presenta la forma di una ampolla, che si trova sotto il colon destro ascendente, nella regione inguinale destra.\nIl cieco, come gli altri segmenti del crasso, \u00e8 percorso da tre tenie, una sulla faccia anteriore, le altre due sulla posteriore; la sua parete esterna presenta solchi trasversi e gibbosit\u00e0 che corrispondono a pieghe semilunari e tasche emisferiche all'interno.\nIl cieco si trova sul piano che collega l'ombelico alla spina iliaca superiore anteriore di destra: diviso in tre parti esso \u00e8 il punto che divide il primo terzo con il secondo. Il piano di separazione tra cieco e colon ascendente \u00e8 un piano passante per il labbro superiore della valvola ileociecale. Vi \u00e8 uno sfintere funzionale detto \"sfintere del Busi\".\nMentre il cieco \u00e8 di solito intraperitoneale, il colon ascendente \u00e8 retroperitoneale.\nDalla faccia mediale del cieco si distacca l'appendice vermiforme, ormai ci\u00f2 che resta di uno stomaco antico. A volte essa si pu\u00f2 infiammare causando dolore e necessitandone l'asporto.\nIl cieco viene rifornito di sangue dall'arteria cecale anteriore e posteriore, derivate dall'arteria ileocecale. Il sangue venoso refluisce nella vena mesenterica superiore.\nPatologia.\nLa tiflite \u00e8 l'infiammazione dell'intestino cieco, che pu\u00f2 essere dovuta a numerose cause quali tifo, tubercolosi, morbo di Crohn. Segni e sintomi di tiflite possono includere diarrea, addome dilatato, febbre, brividi, nausea, vomito e dolori addominali.\nIl tumore carcinoide cecale \u00e8 un tipo di tumore carcinoide del cieco.\nAnatomia comparata.\nIl cieco \u00e8 presente nella maggior parte delle specie di amnioti e dipnoi, mentre \u00e8 assente negli anfibi. Nei rettili \u00e8 di solito una singola struttura mediana, derivante dal lato dorsale dell'intestino crasso. Gli uccelli in genere hanno due ciechi accoppiati, caratteristica presente anche nei mammiferi iraci. I pappagalli non hanno il cieco.\nL'intestino cieco dei mammiferi presenta notevoli variazioni di forma, dimensione e funzione a seconda delle specie. Per ci\u00f2 che riguarda gli animali domestici il cane e il gatto presentano un cieco comparabile a quello degli esseri umani per forma e funzione.\nNella maggior parte dei mammiferi erbivori il cieco occupa un ruolo di primaria importanza nell'apparato gastroenterico e per questo ha dimensioni pi\u00f9 grandi, e ospita un gran numero di batteri, utili nella disgregazione enzimatica di materiali vegetali come la cellulosa. In molte specie di erbivori, \u00e8 notevolmente pi\u00f9 largo del colon. Nel cavallo ad esempio quest'organo presenta dimensioni notevoli tanto da occupare quasi tutto il fianco destro dell'animale e in esso avvengono le reazioni fermentative che consentono di utilizzare gli alimenti vegetali introdotti con la dieta, similmente a quello che succede nel rumine dei ruminanti.\nAl contrario, i carnivori, la cui dieta prevede scarse o nulle quantit\u00e0 di materiale vegetale, hanno un cieco ridotto, che pu\u00f2 essere sostituito dall'appendice. Le specie di mammiferi che non hanno il cieco sono i procioni, gli orsi e il panda rosso. Oltre il 99% dei batteri nella flora intestinale sono anaerobi, ma nel cieco sono presenti alte densit\u00e0 di batteri aerobi. Molti pesci hanno piccole tasche lungo l'intestino, chiamate ciechi pilorici, che per\u00f2 non sono omologhi del cieco degli amnioti e hanno il solo scopo di aumentare l'area complessiva dell'epitelio digestivo. Alcuni invertebrati, come il calamaro, possono avere strutture con lo stesso nome, che non hanno alcuna relazione con quelli dei vertebrati.\nEtimologia.\nIl termine deriva dal latino \"caecum\" che sta per cieco."}
{"id": "845072", "revid": "124842075", "url": "https://it.wikipedia.org/wiki?curid=845072", "title": "Bisagno", "text": "Il torrente Bisagno (in lingua ligure \"Besagno\" ) \u00e8 \u2013 assieme al torrente Polcevera \u2013 fra i maggiori corsi d'acqua di Genova: taglia in senso trasversale il capoluogo ligure dando il nome alla omonima valle. La conformazione orografica della relativa Val Bisagno definisce l'assetto territoriale di tre comuni: Genova, Bargagli, Davagna. Tra i suoi affluenti vi sono il torrente Lentro, il torrente Canate, il rio Geirato, il rio Torbido, il rio Molassana e il rio Fereggiano. La sua lunghezza \u00e8 di circa . Sfocia nel golfo di Genova, in corrispondenza del quartiere di San Pietro alla Foce (per contrazione, semplicemente \"la Foce\").\nStoria.\nNell'epoca preromana aveva un letto circa quattro volte pi\u00f9 largo e profondo rispetto a quello d'oggi, lungo il quale \u2013 con il relativo porto a circa 5\u00a0km all'interno rispetto alla costa \u2013 si era ipotizzata la presenza del nucleo originario di Genova, chiamato \u03a3\u03c4\u03b1\u03bb\u00ec\u03b1 (Stalia), che si faceva coincidere con l'attuale localit\u00e0 di Staglieno (anche per una similitudine verbale); questa ipotesi \u00e8 stata smentita dai ritrovamenti pi\u00f9 recenti nelle zone pi\u00f9 vicine al litorale.\nIl torrente diede il nome tra il 2 dicembre 1797 e il 28 aprile 1798 al \"D\u00e9partement du Bisagne\" o \"Dipartimento del Bisagno\", una delle unit\u00e0 amministrative nelle quali era suddivisa la Repubblica Ligure, che aveva per capoluogo San Martino\nIn passato il Bisagno, come un lungo serpentone che scendeva dalla montagna, serviva per trasportare verso il porto da Calvari (frazione sulle alture di Davagna) il legno di castagno destinato alla costruzione delle navi.\nIl torrente \u00e8 spesso in secca, ma capace di provocare disastrosi fenomeni alluvionali in caso di piena, come accaduto il 19 settembre 1953, il 7 ottobre 1970, a pi\u00f9 riprese negli anni novanta, il 4 novembre 2011 e il 9 ottobre 2014. Durante l'alluvione del 2011 il torrente \u00e8 esondato verso le ore 12:40 nelle zone di Molassana (in Via Bernardini, localit\u00e0 Olmo), di Piazzale Adriatico e di Borgo Incrociati, provocando allagamenti in tutta la zona del centro prospiciente la stazione ferroviaria di Genova Brignole con chiusura di quest'ultima fino al giorno successivo e problemi alla circolazione automobilistica. I maggiori danni e le sei vittime causate dall'evento sono state provocate non direttamente dal Bisagno ma dall'esondazione del Rio Fereggiano; tra le cause di questa va comunque annoverato anche l'effetto di blocco del deflusso del Fereggiano nel Bisagno dovuto a sua volta al deflusso insufficiente del Bisagno stesso nel momento della piena.\nIl nome Bisagno \u00e8 indirettamente usato nel capoluogo ligure \u2013 nella forma diminutiva di \"bisagnino\" \u2013 per indicare il mestiere dell'ortolano: i \"bisagnini\" (o \"besagnini\") furono, nei primi decenni del XX secolo, i coltivatori delle localit\u00e0 situate sulle alture di Genova che scendevano in citt\u00e0 per vendere, appunto per le strade della Valle del Bisagno (dove sarebbe poi sorto il mercato ortofrutticolo all'ingrosso) i prodotti della terra.\nI lavori di copertura degli anni trenta.\nLa sottostima del 1907.\nNegli anni 1928-1931 fu realizzata la copertura del torrente Bisagno: la portata di piena fu sottostimata in 500 m\u00b3/s, sulla base della relazione Fantoli. Nelle piene nel corso dei secoli, di cui si ha memoria dei dati, si sono verificati eventi sino a 1.300 metri cubi al secondo.\nNella tabella si pu\u00f2 osservare la diversit\u00e0 delle valutazioni dal 1878 al 1998.\nLa commissione Inglese, Fantoli e Canepa, incaricata nel 1907 dal sindaco del comune di Genova Gerolamo Da Passano di stabilire la portata di massima piena per realizzare la canalizzazione e la copertura, eseguita negli anni 1928-1931, sottostim\u00f2 la portata massima, indicata come mai superiore ai 500 m\u00b3/s.\nLa copertura del 1928-1931 della porzione che va da Brignole alla Foce.\nL'intervento di copertura degli anni 1928-1931 unitamente all'urbanizzazione resero pi\u00f9 problematica la situazione dei secoli precedenti. \u00ab\"Dopo il completamento dell'opera di canalizzazione e copertura, si verificarono, nel 1945 e nel 1951, nubifragi di elevata intensit\u00e0, tali da superare le precedenti valutazioni critiche. In seguito, il nubifragio del 19 settembre 1953, preceduto da 9 giorni di rilevante piovosit\u00e0, sollecitava il bacino chiuso a Staglieno (dove il torrente Bisagno sottende una superficie di 81,1 km\u00b2) con una pioggia ragguagliata pari a 181 mm in 6 ore. La corrispondente risposta del bacino produceva una portata al colmo di 755 m\u00b3/s nella stessa sezione di Staglieno, nonch\u00e9 l'esondazione del corso d'acqua con allagamenti nelle zone di Genova centro\"\u00bb.\nCon i lavori del 1928-1931, il Bisagno, tra Brignole e la Foce, venne ristretto di 48 metri. Il nuovo assetto sotterraneo abbass\u00f2 a 3,5 metri la sponda, prima alta 5 metri.\nI lavori negli anni duemila.\nNel Piano di Bacino, approvato il 4 dicembre 2001, era gi\u00e0 evidenziato : \u00ab\"Il tronco pi\u00f9 critico \u00e8 quello terminale a causa della grave insufficienza del tratto canalizzato e coperto per il quale la portata di piena con periodo di ritorno 200-ennale \u00e8 stimata in 1300 m\u00b3/s, valore che supera ampia/mente la sua attuale capacit\u00e0 di smaltimento, calcolata in 500 m\u00b3/s in fase di progetto; valore superabile con periodo di ritorno 20-ennale-50-ennale e superato pi\u00f9 volte, sia nel corso di questo secolo, sia in precedenza. L'elevato rischio di esondazione per superamento della capacit\u00e0 di smaltimento del tronco canalizzato e coperto comporta pericolosi effetti di rigurgito a monte. Tali effetti si ripercuotono fino alla confluenza del rio Fereggiano e sono amplificati dalla presenza di ulteriori manufatti di attraversamento e/o strutture interferenti con l'alveo\"\u00bb.\nL'intervento di rifacimento della copertura del Bisagno.\nNel 2005 il primo lotto delle opere \u00e8 stato eseguito e ultimato a gennaio del 2009 e la loro esecuzione ha permesso aumentare la portata transitabile da 400 a circa 600 m\u00b3/s e di eliminare i limiti di carico (18 t) lungo la viabilit\u00e0 urbana.\nNel 2009 \u00e8 stato avviato l'iter per il secondo lotto del rifacimento della copertura del Bisagno che \u00e8 stato finanziato, appaltato, poi sospeso per trenta mesi dai vari ricorsi e sbloccato nell'ottobre 2014.\nNel 2011, un ricorso al Tar da parte di due consorzi delle imprese escluse dall'assegnazione del secondo lotto dei lavori, quello che comprende il tratto che va dalla Questura di Genova fino alla stazione Brignole, li ha bloccati. \u00c8 seguito un controricorso al Consiglio di Stato che ha assegnato la competenza al Tar del Lazio.\nNel luglio 2014, il Tar del Lazio ha riconosciuto le ragioni del consorzio delle imprese assegnatarie, vincitrici della gara e ha disposto la ripresa dei lavori.\nIl tratto terminale interessa un'area popolosa e snodo di trasporto ferroviario in cui sono ben oltre centomila le persone che vi gravitano.\nIn quest'area si possono riscontrare strutture e infrastrutture aventi un valore rilevante per l'assetto urbanistico. Basti pensare alla stazione ferroviaria di Brignole, allo snodo stradale che portano dalla val Bisagno al centro della citt\u00e0 e alle diramazioni del traffico cittadino verso levante e ponente.\nL'area \u00e8 poi anche interessata da un riassetto e dalla realizzazione di grandi opere come il nodo ferroviario, il progetto \"Grandi Stazioni\" per Genova Brignole, la tratta Corvetto Brignole e Brignole Val Bisagno della metropolitana, l'ampliamento di Calata Bettolo e dei moli Ronco e Canepa nella darsena e infine il potenziamento delle strutture della Fiera del Mare. Vi sar\u00e0 cos\u00ec un ulteriore incremento di strutture in cui maggiori saranno le persone che vi passeranno con un maggiore rischio potenziale. \u00ab\" Per questo si manifesta la necessit\u00e0 che l'attuazione del progetto proceda di pari passo con quella delle opere previste per la messa in sicurezza del torrente\u00bb\".\nLo scolmatore del Fereggiano.\nUno degli affluenti del torrente Bisagno \u00e8 il torrente Fereggiano ed \u00e8 stato avviato l'iter dei lavori per lo scolmatore dello stesso. \u00c8 stata effettuata la progettazione. Sono stati reperiti i finanziamenti e approvata la realizzazione della prima parte del primo lotto dello scolmatore. Dopo l'approvazione del Consiglio Superiore dei Lavori Pubblici, c'\u00e8 stata l'approvazione del progetto definitivo, la gara d'appalto e la fase esecutiva. Nell'ottobre 2015 sono iniziati i lavori per lo scolmatore, conclusi nell'ottobre del 2019.\nLo scolmatore del Bisagno.\nLa copertura degli anni '30 ha previsto una portata di 500 m\u00b3/s, elevabile a una capacit\u00e0 massima di 700 m\u00b3/s; il piano attuale prevede invece una portata di 850 m\u00b3/s, elevabile a una massima di 950 - 1.050 m\u00b3/s.\nIl Piano di bacino del 2001 ha previsto come massima portata 1.300 m\u00b3/s con la realizzazione del canale scolmatore del Bisagno, prevista nel progetto originario, che alzerebbe la portata di 450 m\u00b3/s, arrivando cos\u00ec ai 1.300 m\u00b3/s di portata.\nPercorso.\nIl Bisagno nasce dal passo della Scoffera, ad un'altitudine di . Propriamente, il torrente nasce come Bargaglino al Passo della Scoffera, assumendo poi il nome di Bisagno dalla confluenza con il Lentro, nei pressi di localit\u00e0 La Presa.\nNella parte finale del suo percorso, attraversa i quartieri genovesi di Prato, Doria, Giro del Fullo, Molassana, San Gottardo, San Sebastiano, Gavette, Staglieno, Marassi, Borgo Incrociati, Borgo Pila e Foce. Per parte del suo percorso \u00e8 costeggiato dalla Strada Statale 45.\nIn riva al Bisagno, all'altezza del quartiere di Marassi, sorge lo stadio di Marassi intitolato a Luigi Ferraris, nel quale giocano le loro partite interne le squadre di calcio del Genoa e della Sampdoria.\nNumerosi sono i ponti e i cavalcavia (anche autostradali) che lo sovrastano: di particolare pregio architettonico era l'antico ponte medievale situato all'altezza del Borgo Incrociati, costruito per congiungere il centro della citt\u00e0 con l'antica strada romana di levante, andato quasi completamente distrutto nell'alluvione del 1970 e del quale rimangono solo pochi resti.\nNegli anni trenta la parte finale del torrente \u00e8 stata tombinata, nell'ambito delle operazioni edilizie che in quegli anni cambiarono radicalmente l'aspetto di quella zona di Genova, e scorre ora sotto viale Brigata Bisagno e viale delle Brigate Partigiane, per sfociare poi a fianco al quartiere fieristico della Fiera di Genova.\nIl ponte medievale di Sant'Agata.\nNella sequenza a lato, l'antico ponte di Sant'Agata, costruito in epoca medievale.\nDa sinistra: il ponte \u2013 spesso erroneamente indicato come struttura di fabbricazione romana \u2013 con sullo sfondo le case dello storico Borgo Incrociati (o \"Borgo degli Incrociati\") in prossimit\u00e0 del palazzo delle Poste e della stazione di Genova Brignole; i grattacieli della moderna Corte Lambruschini fanno da sfondo al rudere dell'antico ponte; sullo sfondo del torrente in secca (autunno 2005) le case del quartiere popolare di San Fruttuoso.\nL'originario ponte che sorgeva su questo tratto del torrente Bisagno fu costruito in pietra dai Romani come molte altre strutture analoghe che si trovano sulla via Aurelia, durante la marcia di trasferimento verso la Gallia; anche nella ricostruzione medioevale continuava a presentare una curiosa somiglianza \u2013 che sarebbe culminata nella identica sorte toccatagli \u2013 con il Ponte Emilio (conosciuto anche come \"Ponte Rotto\") di Roma.\nIl percorso che lo attraversava era la Antica via Aurelia Romana, che doveva avere avuto in questo punto una corrispondente costruzione, una preesistente struttura costruita di epoca romana che univa la citt\u00e0 alla vecchia strada per il levante del genovesato, venendo dalla attuale vie San Vincenzo e via Borgo Incrociati e da qui mettendo in comunicazione con il percorso oggi disegnato dalle vie San Fruttuoso, salita della Noce, Vernazza, Pontetti, vie delle Casette, via Romana di Quarto, via Romana della Castagna, via Romana di Quinto.\nIl ponte insisteva su uno slargo del torrente Bisagno, un vasto spazio o area golenale, lasciata libera dalle costruzioni per scaricare le piene del Bisagno. Attraversava un lungo tratto che andava dal Borgo Incrociati sino alla chiesa di Sant'Agata, con 28 arcate. La realizzazione dell'abitato di Corso Sardegna e delle vicine vie ha coperto questa area golenale tra la fine dell'Ottocento e i primi due decenni del Novecento; delle arcate del ponte ne sono rimaste due presso la chiesa di Sant'Agata, altre o sono state demolite o giacciono tuttora interrate sotto le attuali strade. Ne furono lasciate solo sei, scoperte, ad attraversare il torrente, di fronte al Borgo Incrociati.\nPesantemente danneggiato durante la tragica alluvione del 1970 che caus\u00f2 oltre quaranta morti, principalmente nella zona della stazione ferroviaria di Genova Brignole, e nella quale del ponte crollarono due delle arcate lasciate libere, cui segu\u00ec ancora il crollo dell'arcata rimasta sulla sponda di Levante nei successivi fenomeni alluvionali degli anni novanta, il ponte sul Bisagno \u00e8 stato definitivamente chiuso. Quello che ne rimane sono solo pochi resti, tre arcate cui sono stati posti alcuni tiranti metallici per evitare il crollo totale.\nFauna e flora.\nSono presenti varie specie di volatili come fagiani, aironi cinerini, Larinae, corvi, germani reali, anatre e anche i cinghiali.\nAi bordi del letto del torrente sono presenti roveti, arbusti a basso fusto e alberi tipici della macchia mediterranea."}
{"id": "845080", "revid": "124093350", "url": "https://it.wikipedia.org/wiki?curid=845080", "title": "Clive Davis", "text": "Giovent\u00f9 e inizi della carriera: gli anni alla CBS.\nDavis viene da una famiglia proletaria di origini ebraiche e crebbe a Brooklyn, New York. Ricevette il nome di Clive dalla madre, che era una grande fan di un attore britannico con lo stesso nome. Davis si diplom\u00f2 alla Phi Beta Kappa della New York University College of Arts and Science nel 1953 e ricevette un diploma superiore in legge alla Harvard Law School. Dopo il diploma divenne praticante legale in un piccolo studio legale e si trasfer\u00ec in seguito allo studio \"Rosenman, Colin, Kaye, Petschek and Freund\", che aveva come cliente la CBS Records. Davis venne assunto come assistente al dipartimento legale della Columbia Records, appartenente alla CBS.\nScopr\u00ec la passione per la musica che lo port\u00f2 a entrare nel mondo della discografia. Nel 1967 divenne presidente della CBS Records e quasi contemporaneamente divenne appassionato della nuova generazione di artisti folk rock e rock and roll. In quello stesso anno assistette al Monterey Pop Festival, che gli ispir\u00f2 molte idee per il futuro. Firm\u00f2 infatti contratti con Janis Joplin ed i Big Brother &amp; the Holding Company, ed in seguito con gli Electric Flag, Santana, Bruce Springsteen, i Chicago, Billy Joel, i Blood, Sweat &amp; Tears e i Pink Floyd. La ditta, che aveva in precedenza evitato di pubblicare musica rock, raddoppi\u00f2 la propria presenza sul mercato in tre soli anni: nel 1972 Davis riusc\u00ec a mettere sotto contratto anche gli Earth, Wind &amp; Fire.\nSotto pressione per un'inchiesta governativa sulle irregolarit\u00e0 finanziarie nell'industria discografica, e timorosa che le venissero revocate le licenze, la CBS decide di licenziare Davis assieme al suo Direttore delle Relazioni con gli Artisti, David Wynshaw, che erano stati accusati di usare il denaro della ditta per spese personali. A seguito di queste accuse, Davis nel 1976 fu condannato a pagare una multa di diecimila dollari.\nGli anni della Arista.\nDopo essere stato cacciato dalla CBS Records, la Columbia Pictures assunse Clive Davis come consulente per le iniziative discografiche della compagnia. Dopo aver assunto la presidenza della divisione discografica alla fine del 1974, Davis riun\u00ec le varie etichette della Columbia (come la Colpix Records, la Colgems Records e la Bell Records) in una nuova realt\u00e0 con il nome di Arista Records, acquistando una parte dei diritti della compagnia dalla stessa Columbia. Il nome Arista era un omaggio alla scuola secondaria di New York City in cui aveva studiato lo stesso Davis. L'etichetta divenne presto una delle industrie discografiche pi\u00f9 importanti del paese, con superstar della musica pop come Whitney Houston, Barry Manilow, Dionne Warwick, Monica, Gary Glitter, Expos\u00e9, Angie Aparo, Sarah McLachlan, Annie Lennox, Kenny G, i rapper The Notorious B.I.G. e Sean \"Puffy\" Combs, Aretha Franklin, Toni Braxton, Air Supply, Ace of Base, The Alpha Band,Grateful Dead, TLC, Willie Nile, Nona Hendryx, Fantasia Barrino e Patti Smith. Negli anni settanta l'Arista svilupp\u00f2 una linea dedicata al jazz grazie all'etichetta affiliata Freedom Records, concentrandosi sulla diffusione del jazz pi\u00f9 sperimentale e moderno ed ereditando al tempo stesso gran parte degli artisti resi famosi dalla leggendaria etichetta Savoy Records. \nDavis fu oggetto di satira nel film di Patrick Macnee del 1984 \"This is Spinal Tap\". Il 28 gennaio 1997, Davis ricevette il suo posto nella Hollywood Walk of Fame.\nNel 2000, Davis ebbe delle divergenze con i proprietari della Arista facenti capo alla BMG (membro del gruppo Bertelsmann) sul modo di condurre l'etichetta.\nAltri fatti notevoli.\nNel 2003, Davis ha fatto una donazione alla Tisch School of the Arts della New York University (NYU) per creare il \"Clive Davis Department of Recorded Music\". Il programma di studio, il primo del genere nel paese, forma nuovi musicisti introducendoli al mondo della produzione discografica."}
{"id": "845082", "revid": "1851848", "url": "https://it.wikipedia.org/wiki?curid=845082", "title": "J\u00f6rg Rosskopf", "text": ""}
{"id": "845084", "revid": "944090", "url": "https://it.wikipedia.org/wiki?curid=845084", "title": "SSV-33 Ural", "text": "La SSV-33 Ural fu la sola nave del progetto 1941 \"Titan costruita. Si trattava di una nave comando a propulsione nucleare, con caratteristiche tali da renderla unica al mondo. Ricevette il nome in codice NATO di classe \"Kapusta (cavolo, in riferimento alla grande cupola radar sulle sovrastrutture). A causa dei suoi alti costi, ebbe una vita operativa brevissima.\nSviluppo.\nLa designazione originaria di questa nave era Progetto 1153 Orel, e doveva essere la prima unit\u00e0 di una nuova classe di portaerei a propulsione nucleare. Lo scafo utilizzato fu quello degli incrociatori classe Kirov, che era gi\u00e0 collaudato. La costruzione inizi\u00f2 nel maggio 1981 nel cantiere navale di Baltisky, vicino a San Pietroburgo. Lo scafo venne varato nel maggio 1983. Tuttavia, ci si rese presto conto che la nave era troppo corta per servire da portaerei, ed il sistema di catapulte che avrebbe dovuto montare si rivel\u00f2 totalmente inefficace. Si decise quindi di completarla come nave comando, e venne quindi rinominata progetto 1941. L'intelligence occidentale, durante la costruzione, diede all'unit\u00e0 la designazione provvisoria di BAL-AUX-2 (Baltic Auxiliary). La nave, con la nuova denominazione, inizi\u00f2 le prove in mare nel 1987 ed entr\u00f2 in servizio il 30 dicembre 1988. La designazione ufficiale era di Sudno Svjazi (vascello per comunicazioni).\nTecnica.\nLa \"SSV-33\" era dotata di sistemi elettronici molto avanzati, tanto da poter svolgere praticamente qualunque compito riguardante la guerra elettronica. Imbarcava un'enorme variet\u00e0 di strumentazione, che la rendeva in grado di svolgere, oltre al ruolo di nave comando della Flotta del Pacifico (suo compito primario), anche compiti di spionaggio elettronico, comunicazione e sorveglianza. Per permetterle di elaborare con pi\u00f9 rapidit\u00e0 ed efficienza le informazioni, fu dotata di una strumentazione informatica molto avanzata per l'epoca, che le permetteva di elaborare dati quasi in tempo reale. Inoltre, era in grado di seguire e tracciare la traiettoria dei missili balistici intercontinentali, di dirigere e supportare operazioni (umane e non) nello spazio. La propulsione era assicurata da due reattori modello OK-900 da 171 MW l'uno (gli stessi imbarcati sugli incrociatori classe Kirov e sui rompighiaggio atomici classe Arktika), che alimentavano quattro turboalberi per la potenza complessiva di 75.000\u00a0hp.\nL'armamento era composto esclusivamente da cannoni (2 da 76\u00a0mm/cal. 59 e 4 AK-630 da 30\u00a0mm) e mitragliatrici (4 da 12\u00a0mm), mentre a disposizione dell'equipaggio erano presenti missili spalleggiabili SA-N-5, del tutto identici agli SA-7 terrestri.\nIl servizio.\nQuesta nave, munita di un'avanzata dotazione elettronica, era stata progettata principalmente come nave comando da impiegare principalmente nella Flotta del Pacifico, ma era in grado di essere utilizzata anche come nave per comunicazioni, per seguire e tracciare la traiettoria dei missili balistici e per supportare missioni spaziali.\nTuttavia, questa nave aveva il grande limite di avere dei costi operativi altissimi, che si rivelarono eccessivi perfino per l'Unione Sovietica. Infatti, il suo servizio operativo dur\u00f2 appena un anno: gi\u00e0 nel 1989 fu posta in riserva, e non prese mai pi\u00f9 il mare. In seguito, \u00e8 stata a lungo utilizzata come centrale nucleare galleggiante: i suoi potenti reattori da 171 MW l'uno infatti furono usati fino al 2001 per dare energia alle strutture del complesso militare di Bol'\u0161oj Kamen', sulla costa dell'oceano Pacifico.\nIl destino.\nNon si conosce attualmente il destino che toccher\u00e0 a questa nave. Comunque, appare molto difficile che possa tornare in servizio dopo essere stata per cos\u00ec tanto tempo fuori servizio. Probabilmente, la sua fine sar\u00e0 quella di essere venduta per la demolizione."}
{"id": "845085", "revid": "287204", "url": "https://it.wikipedia.org/wiki?curid=845085", "title": "Gombe (stato)", "text": "Il Gombe \u00e8 uno dei 36 stati della Nigeria, situato a nord-est della Nigeria con capitale la citt\u00e0 omonima di Gombe. Fu creato nel 1996 da una parte dello Stato di Bauchi dal governo militare di Sani Abacha.\nLocal Government Area.\nLo stato di Gombe \u00e8 suddiviso in undici aree a governo locale (\"local government area\"):"}
{"id": "845086", "revid": "219110", "url": "https://it.wikipedia.org/wiki?curid=845086", "title": "Raw (fotografia)", "text": "La tecnica raw (IPA: , in inglese \"crudo\", \"grezzo\") consiste in un particolare metodo di memorizzazione dei dati descrittori di un'immagine. Viene usata per non avere perdite di qualit\u00e0 della registrazione su un qualsiasi supporto di memoria, rispetto ai segnali catturati dal sensore e successivamente composti per interpolazione dal processore d'immagine della fotocamera nelle sue tre componenti fondamentali RGB (Red, Green, Blue).\nBasandosi su questa tecnica, le diverse case produttrici di fotocamere digitali formattano i dati dei file Raw secondo formati proprietari. Questi possono essere diversi anche fra modelli diversi della stessa casa produttrice. Tale accorgimento, permettendo l'identificazione del formato specifico, oltre al fattore commerciale di dare una riconoscibilit\u00e0 al marchio, consente ai programmi di elaborazione dei file Raw di attivare i processi di demosaicizzazione pi\u00f9 adeguati per quel formato in fase di caricamento dei file.\nLa risoluzione massima reale dell'immagine rimane quella determinata dalle caratteristiche del sensore installato nella fotocamera digitale. La metodica Raw \u00e8 per lo pi\u00f9 utilizzata nelle macchine fotografiche Reflex digitali, ma anche nelle mirrorless, in quelle compatte di fascia alta, le cosiddette \"Formato bridge\" o \"Prosumer\" (contrazione dei due termini \"professional\" e \"consumer\"), o ancora, chiamate \"SLR-like\" (\"simile a una Single Lens Reflex\").\nRaw \u00e8 un termine inglese che assume diversi significati. Qui interessano quelli che rimandano al concetto di \"non elaborato\", \"non raffinato\", \"grezzo\". La denominazione Raw in questo ambito sta ad indicare che l'immagine catturata dal sensore CCD o CMOS della macchina fotografica viene registrata nella sua forma originaria, numerica, cio\u00e8 dopo essere stata solo convertita da analogico a digitale, senza ulteriore elaborazione da parte della fotocamera. Nei formati Raw vengono registrati, quindi, i dati monocromatici grezzi indicanti l'informazione di intensit\u00e0 luminosa incidente sui singoli photodetector R, G e B. Questa descrizione \u00e8 valida nel caso di un sensore con CFA (Color Filter Array) di tipo bayer RGB, mentre nel caso il CFA sia di tipo diverso, ad esempio RGB-E (Red, Green, Blue, Emerald) quadricromatico, l'eventuale file Raw che si forma conterr\u00e0 le quattro informazioni monocromatiche separate, derivanti dai photodetector che registrano i quattro colori.\nPer questo la registrazione in Raw d\u00e0 la possibilit\u00e0 di catturare le immagini con una regolazione anche non ottimale di alcune impostazioni (esposizione, bilanciamento del bianco, ecc), in quanto la successiva elaborazione in studio (il cosiddetto \"sviluppo in camera chiara\") consente di regolare questi parametri di ripresa mantenendo la qualit\u00e0 ai livelli pi\u00f9 alti possibile. Bisogna porre attenzione al fatto che profondit\u00e0 di campo e messa a fuoco devono essere ottimali in fase di ripresa perch\u00e9 la metodica Raw di registrazione non consente di ricostruire dettagli di immagine persi dall'ottica della fotocamera a causa, ad esempio, della mancata messa a fuoco della scena ripresa o di suoi singoli elementi. Anche se la foto \u00e8 mossa non vi \u00e8 modo di rimediare in fase di conversione del Raw.\nFormazione del file immagine.\nPer una comprensione ottimale delle descrizioni che seguono \u00e8 utile fare una distinzione concettuale fra \"pixel\", \"photodetector\" (da intendere come \"elemento unitario fotosensibile\") e \"photosite\". Per questo si rimanda alla voce correlata Fotografia digitale nella sezione \"Numero di Pixel e qualit\u00e0 delle immagini\".\nFotocamere con sensori dotati di Color Filter Array.\nIl sistema ottico della fotocamera focalizza l'immagine da riprendere sulla superficie del sensore. Questo \u00e8 formato da milioni di elementi a semiconduttore sensibili alla luce, chiamati \"photodetector\". Ognuno di questi \u00e8 collocato in un \"photosite\" (luogo fisico del sensore dove si catturano i dettagli elementari dell'immagine) ed \u00e8 la base da cui successivamente si former\u00e0 il pixel. La superficie \u00e8 ricoperta dal Color Filter Array il quale ha il compito di separare e distribuire le tre componenti cromatiche su photosite (pixel) diversi del sensore. Nel 50% dei photosite arriva la componente verde (G), nel 25% arriva la componente blu (B) e nella stessa quantit\u00e0 del 25% la componente rossa (R). Ad esempio, in un ipotetico sensore di 256 photosite, 128 photosite saranno investiti dalla componente verde della luce della scena ripresa, mentre 64 photosite saranno investiti dalla componente blu e i rimanenti i 64 photosite dalla componente rossa. I filtri sui singoli photosite sono distribuiti in modo omogeneo e geometricamente regolare.\nIn questo modo, ogni photodetector registra il segnale relativo ad una sola componente delle tre RGB che compongono l'immagine. In uscita dal sensore devono confluire i segnali analogici o \"R\", o \"G\", o \"B\" di ogni photodetector che portano le relative informazioni. Precisamente un sensore per immagini da 9 MP nominali, la massima risoluzione possibile \u00e8 data da 3.488 x 2.616 photodetector (che forniscono le informazioni per poi formare altrettanti pixel) per un totale di photodetector. Vi saranno dunque segnali analogici \"R\" che riguarderanno le informazioni di 2.281.152 photodetector, segnali analogici \"B\" che riguarderanno, anch'essi, le informazioni di 2.281.152 photodetector e segnali analogici \"G\" che riguarderanno le informazioni di 4.562.304 photodetector del sensore.\nIl segnale analogico di ogni photodetector viene campionato a 10, 12, 14 o anche 16 bit cos\u00ec che il segnale che descrive l'intera sua scala di luminosit\u00e0 dal nero al massimo consentito \"R\", \"G\" o \"B\" viene trasformato in un'informazione binaria appunto a 10, 12, 14 o 16 bit. Questo significa che, per ogni photodetector, il numero binario, ad esempio a 16 bit, generato dalla conversione A/D indica un livello di intensit\u00e0 individuato fra 65.536 possibilit\u00e0, all'interno dell'intera gradazione di luminosit\u00e0 (dal nero al valore massimo luminosit\u00e0 di ogni specifico colore primario \"R\" o \"G\" o \"B\") di quel particolare photodetector.\nI segnali analogici in uscita dai photodetector del sensore, dopo la loro conversione in digitale, possono andare in due direzioni diverse a seconda della impostazione della fotocamera: o verso il processore d'immagine interno che, attraverso l'algoritmo di interpolazione (demosaicizzazione), ricostruisce le due componenti mancanti su ogni photosite, oppure questi dati \"grezzi\" possono venire registrati appunto nel file Raw. Usando ancora come esempio un sensore formato da 3\u00a0488 \u00d7 2\u00a0616 photodetector (per immagini da 9 MP nominali), la dimensione minima del file Raw sar\u00e0 di byte (8 bit= 1 byte; 1 pixel campionato a 16 bit= 2 byte). Normalmente il file Raw relativo \u00e8 leggermente pi\u00f9 ampio perch\u00e9 esso, oltre alle informazioni digitali e ai dati sui pixel, contiene anche i codici di formato del file, dati cio\u00e8 che permettono l'identificazione del file (header) e dunque la sua leggibilit\u00e0.\nAltre tecniche.\nAlcuni produttori oltre al Color Filter Array a tre colori (RGB) adottano Color Filter Array, che fa uso anche di altri colori (vedi la Sony con il modello DSC-F828 che usava un Filter Array a quattro colori: RGB+E (Rosso-Verde-Blu + Smeraldo).\nVi sono poi sensori come i Foveon che non hanno alcun Color Filter Array, ma adottano una tecnica in grado di recepire le tre componenti RGB necessarie per formare l'immagine direttamente su ogni photosite. Questo particolare sensore \u00e8 formato da tre elementi fotosensibili a semiconduttore (photodetectors), distribuiti in ogni photosite su tre livelli diversi, ognuno di essi \u00e8 attivato da una componente R, G o B diversa. Dato che ogni photosite ha tutte e tre le componenti, non c'\u00e8 necessit\u00e0 di ricavare per ogni photosite le due componenti mancanti perch\u00e9 sono tutte registrate.\nAlgoritmo di demosaicizzazione.\nL'algoritmo di interpolazione pi\u00f9 usato consente la demosaicizzazione dell'immagine originaria calcolando i dati dei due colori mancanti a partire dal colore e intensit\u00e0 dei photosites adiacenti aventi lo stesso colore di quello da calcolare. Ad esempio in un photosite blu si deve calcolare la componente verde e rossa. Per il calcolo della componente mancante verde, il processore d'immagine calcola, per quel photosite, la media fra i valori di intensit\u00e0 del verde di due o pi\u00f9 photosite adiacenti che hanno registrato il verde: il valore ottenuto sar\u00e0 la componente verde di quel photosite. Allo stesso modo far\u00e0 per la componente rossa: il valore ottenuto sar\u00e0 la componente rossa di quel photosite.\nA questo punto per quel photosite si hanno a disposizione i dati numerici delle tre componenti RGB, dati che, uniti in una stringa numerica, prendono il nome di \"pixel\" e descrivono contemporaneamente cromaticit\u00e0 e luminosit\u00e0 di quel punto dell'immagine.\nIl risultato finale \u00e8 che solo una componente del pixel \u00e8 letta dal sensore (singolo photodetector), mentre le due rimanenti sono solo stimate.\nNei software applicativi di elaborazione delle immagini digitali, i valori numerici relativi alla componente rossa di ogni pixel dell'immagine, prende il nome di \"Canale del rosso\"; cos\u00ec i valori numerici della componente verde di ogni pixel dell'immagine prendono il nome di \"Canale del verde\" e lo stesso si dice per tutti valori numerici relativi alla componente blu dei pixel che vengono chiamati \"Canale del blu\".\nRegistrazione dell'immagine in formato JPEG nella fotocamera.\nPer una registrazione in JPEG il campionamento base \u00e8 a 8 bit per ognuno dei canali RGB, fatto, questo, che comporta un numero binario di 24 bit per ogni pixel (8 bit \u00d7 3 canali su ogni pixel). Il valore di 24 bit rappresenta - come vedremo nel paragrafo successivo - la profondit\u00e0 colore.\nLe fotocamere che registrano le immagini in formato JPEG operano una compressione delle immagini al fine di: \nLa tecnica di compressione JPEG \u00e8 una tecnica di compressione di tipo \"Lossy\" (dall'inglese \"loss\", \"perdita\") cio\u00e8 con perdita di informazione rispetto all'immagine originaria di partenza. L'immagine registrata con questo sistema perde dei dati che corrispondono normalmente a dettagli dell'immagine poco significativi. La quantit\u00e0 e la tipologia dei dati che vengono persi, tuttavia, \u00e8 determinata in modo tale che essi riguardano parti che normalmente non sono facilmente percettibili da un osservatore. Nella quasi totalit\u00e0 dei casi di foto compresse dalla fotocamera in JPEG, la qualit\u00e0 di stampa rimane comunque buona. In generale, adottando uno stesso procedimento di stampa fotografica, la qualit\u00e0 delle stampe \u00e8 tanto migliore quanto pi\u00f9 piccola \u00e8 la dimensione della stampa. Per stampe professionali di elevata qualit\u00e0 e/o di grandi dimensioni, infatti, si preferisce la gestione dei file grafici in formati non compressi o compressi con tecnica \"Lossless\" (senza perdita di dati).\nIl formato JPEG inoltre non consente, fra l'altro, troppe elaborazioni successive delle immagini, a meno di accettare perdite di informazioni che di volta in volta si sommano nei salvataggi successivi. Se una fotocamera registra direttamente in JPEG e l'immagine deve subire delle elaborazioni \u00e8 bene salvarla immediatamente in un formato lossless come pu\u00f2 essere il TIFF, il BMP, ecc. e solo quando il processo di elaborazione \u00e8 terminato si pu\u00f2 fare un salvataggio in JPEG per l'archiviazione o, se il caso lo richiede, l'eventuale stampa.\nConversione analogico/digitale e profondit\u00e0 colore.\nSe si adotta la modalit\u00e0 RGB e si campiona a 8 bit il segnale in uscita da ogni photodetector, la profondit\u00e0 colore del file grafico che si andr\u00e0 a formare sar\u00e0 di 24 bit, cos\u00ec come se il campionamento \u00e8 avvenuto a 12 bit, il file grafico avr\u00e0 una profondit\u00e0 colore di 36 bit.\nLa profondit\u00e0 colore \u00e8 un indice della capacit\u00e0 che ha il metodo di registrazione dei file di rappresentare sfumature piccolissime di colore. In un'immagine maggiore \u00e8 la profondit\u00e0 colore, maggiore sar\u00e0 il numero dei livelli di intensit\u00e0 distinguibili su ognuno dei tre canali RGB e di conseguenza maggiore il dettaglio cromatico dell'immagine. Con una profondit\u00e0 colore di 36 bit ogni pixel infatti \u00e8 individuato da un solo valore cromatico su 68.719.476.736 parti in cui viene suddiviso l'intervallo spettrale della luce visibile (dal rosso cupo al violetto) catturato dal sensore.\nRaw.\nCome detto sopra, ci\u00f2 che si registra nel formato Raw sono i segnali digitali a 10, 12, 14 o 16 bit relativi ad ogni pixel del sensore provenienti dalla conversione da analogico a digitale del segnale di ogni photodetector. La registrazione in formato Raw pu\u00f2 avvenire senza alcuna compressione, o con una compressione lossless del file del formato Raw, ovvero senza perdita di dati relativi a dettagli di immagine. Tale caratteristica riduce sensibilmente, ma molto meno del JPEG, la dimensione del file da registrare. Ogni dettaglio dell'immagine catturata dal sensore viene cos\u00ec registrato e ricostruito senza alcuna perdita in fase di decompressione, esattamente come fanno i programmi di compressione dati che lavorano con i formati ZIP, RAR, ecc. dove nessun dato deve essere perso, pena l'impossibilit\u00e0 di usare i dati decompressi.\nLa registrazione dei dati in uscita dal sensore senza perdita di informazioni e con una elevata profondit\u00e0 colore (dettaglio cromatico), fra l'altro, permette di elaborare l'immagine con un campo di variazione delle regolazioni (esposizione, bilanciamento del bianco, contrasto, ecc) molto maggiore rispetto alla registrazione con altri formati compressi anche di tipo \"Lossless\". Dunque con una maggiore profondit\u00e0 colore si ha una maggiore potenzialit\u00e0 di elaborazione delle immagini e quindi si sfruttano al massimo le capacit\u00e0 del sensore e dell'ottica.\nRaw + JPEG.\nLa scrittura e lettura dei file in formato Raw \u00e8 decisamente pi\u00f9 lenta rispetto a quella in formato JPEG a causa della maggiore quantit\u00e0 di dati da muovere (in lettura o in scrittura). Questo rende pi\u00f9 difficoltosa l'archiviazione dei file e la loro successiva visione. Per facilitare gli utilizzatori, alcuni produttori di fotocamere digitali hanno inserito il doppio formato di registrazione negli apparecchi. Questo consente di leggere l'immagine registrata in formato JPEG con una buona velocit\u00e0 (ad es. nelle operazioni di selezione e archiviazione delle immagini). Mentre \u00e8 sempre possibile utilizzare il formato Raw in caso di bisogno, ad esempio, per la correzione dell'esposizione; bisogna per\u00f2 dire che all'interno del file Raw \u00e8 sempre presente un jpg di anteprima.\nLo sfruttamento di questa possibilit\u00e0, com'\u00e8 ovvio, richiede il trasferimento di una maggiore quantit\u00e0 di dati sui supporti di memoria, con il conseguente allungamento del tempo di memorizzazione, e quindi comporta l'occupazione di uno spazio maggiore di memoria. Ma tale limite non rappresenta un grosso problema visto il continuo incremento di velocit\u00e0 di scrittura delle schede di memoria e il loro costo specifico per megabyte che progressivamente diminuisce.\nModalit\u00e0 della doppia registrazione Raw + JPEG.\nVi sono almeno due modalit\u00e0 con la quale si realizza la doppia registrazione di Raw + JPEG.\nCon questi file si pu\u00f2 inoltre procedere all'estrazione del file-anteprima JPEG integrato nel file Raw, registrando quindi un file JPEG separato (operazione realizzabile spesso usando lo stesso software proprietario di conversione). Se non si estrae il file JPEG dal file Raw e non lo si scrive come file separato i programmi di gestione delle risorse dei PC continueranno ad individuare un solo file che \u00e8 quello in formato raw uscito dalla fotocamera, bench\u00e9 la visualizzazione dell'anteprima avvenga rapidamente con l'estrazione da dentro il file raw della componente JPEG.\nElaborazione delle immagini in raw.\nPer elaborare un file Raw occorre un software adeguato che possa almeno compiere le operazioni che normalmente compie il processore d'immagine della fotocamera e cio\u00e8:\nTalvolta per\u00f2 questi software fanno molto di pi\u00f9, ovvero:\nNegli utilizzi professionali o scientifici delle immagini fotografiche pu\u00f2 essere mantenuta la profondit\u00e0 colore di 16 bit/canale che porter\u00e0 ad avere delle immagini con un elevatissimo dettaglio cromatico presentando una profondit\u00e0 colore complessiva sui tre canali RGB di 48 bit.\nIl formato Raw \u00e8 usato quindi prevalentemente nella fotografia professionale ed amatoriale di alto livello poich\u00e9 offre prestazioni ottime, ma a discapito della versatilit\u00e0 infatti:\nProgrammi per la gestione dei formati Raw.\nOpen Source o Freeware\n A pagamento \nA questi si aggiungono i programmi proprietari che le varie case produttrici di macchine fotografiche forniscono gratuitamente agli acquirenti (ad esempio Digital Photo Professional di Canon).\nIl supporto base per file Raw su Mac \u00e8 comunque fornito dal sistema operativo e non sono necessari software aggiuntivi per la semplice visione o conversione, periodicamente vengono prodotti e resi disponibili i file per supportare i nuovi formati proprietari dei costruttori (qui un elenco dei formati supportati).\nPer alcuni software di elaborazione delle immagini, \u00e8 sufficiente scaricare dei plug-in specifici al fine di consentire al programma di leggere il file Raw e salvarlo in un formato che garantisca l'interscambio delle immagini.\nLa caratteristica da considerare adeguatamente quando si usano software non proprietari per elaborare immagini registrate in raw riguarda la possibilit\u00e0 che questi non riescano ad utilizzare tutti i codici descrittori del file che gli garantiscono tutte le potenzialit\u00e0 d'uso, nonch\u00e9 i codici descrittori dell'impostazione della ripresa dell'immagine (metadati Exif) fra i quali ad esempio quelli relativi alle regolazioni delle singole macchine. E questa perdita di metadati pu\u00f2 comportare la perdita di flessibilit\u00e0 nella gestione dell'immagine.\nValore legale delle foto digitali e copyright.\nIl tema del valore legale delle immagini digitali (e quindi della rivendicazione del copyright) implica ovviamente anche il formato Raw non esaurendone, per\u00f2, la problematica. Se \u00e8 vero, infatti, che il formato Raw pu\u00f2 essere paragonato, per alcuni aspetti, al negativo delle macchine a pellicola, \u00e8 pur vero che l'autenticit\u00e0 delle immagini pu\u00f2 essere accertato anche su altri formati di memorizzazione delle foto.\nIl problema della rivendicazione legale del copyright, tuttavia, deve essere affrontato nel pi\u00f9 ampio tema del valore legale delle foto digitali e va impostato tenendo conto della garanzia che lo scatto per la ripresa di una determinata scena, non sia stato alterato in tempi successivi. Rimane tuttavia un tema complesso affrontato per gli aspetti tecnico-legali, tecnico-fotografici e procedurali nell'ambito dell'informatica forense.\nVi sono strumenti software utili per condurre accertamenti di autenticit\u00e0 delle immagini digitali. Questi sono principalmente prodotti dalle stesse aziende produttrici delle fotocamere. Dopo l'impiego di questi software di autenticazione sulle immagini digitali, \u00e8 possibile stabilire se una certa immagine \u00e8 stata scattata con una determinata - e identificabile fotocamera - e se essa non ha sub\u00ecto modificazioni dopo lo scatto.\nPer usi particolari, come ad esempio la polizia scientifica, \u00e8 possibile usare dei supporti \"write once\" nelle macchine fotografiche normali."}
{"id": "845092", "revid": "287204", "url": "https://it.wikipedia.org/wiki?curid=845092", "title": "Imperatrice Kojun", "text": ""}
{"id": "845094", "revid": "125190030", "url": "https://it.wikipedia.org/wiki?curid=845094", "title": "Menu (informatica)", "text": "Il termine menu o men\u00f9 in informatica e nelle telecomunicazioni indica una lista di comandi offerti ad un utente dal computer o dal sistema di telecomunicazioni attraverso la loro interfaccia grafica, posizionando e/o cliccando con il cursore del mouse su determinati pulsanti dello schermo del monitor. \nGli elementi che compongono il menu possono essere considerati delle \"scorciatoie\" a comandi usati frequentemente che permettono all'utente di evitare di avere una conoscenza approfondita del sistema che sta usando e della esatta sintassi dei suoi comandi. Il menu \u00e8 spesso usato in alternativa all'interfaccia a riga di comando dove le istruzioni al computer vengono date invece in forma di comandi testuali. Pi\u00f9 men\u00f9 allineati danno vita ad una cosiddetta \"barra dei men\u00f9\" tipicamente presente su sistemi operativi e applicazione.\nDescrizione.\nLe scelte offerte dal menu possono essere scelte dall'utente in diversi modi che definiscono l'interfaccia utente:\nUn computer che usi una interfaccia grafica pu\u00f2 presentare i menu con una combinazione di testo e simboli che rappresentano le possibili scelte. Cliccando su uno dei simboli o sul testo scelto, l'utente seleziona l'istruzione che il simbolo od il testo rappresenta.\nCon l'evoluzione delle interfacce grafiche si sono differenziati anche diverse tipologie di menu come:\nSottomenu.\nI menu sono talvolta organizzati gerarchicamente, consentendo la navigazione attraverso diversi livelli della struttura del menu. Selezionando una voce di menu con una freccia la si espander\u00e0, mostrando un secondo menu (il sottomenu) con le opzioni relative alla voce selezionata.\nL'usabilit\u00e0 dei sottomenu \u00e8 stata criticata come difficile, a causa dell'altezza ridotta che deve essere attraversata dal puntatore . La legge di governo prevede che questo movimento sar\u00e0 lento e qualsiasi errore nel toccare i confini della voce del menu principale nasconder\u00e0 il sottomenu. Alcune tecniche proposte per alleviare questi errori sono mantenere il sottomenu aperto mentre si sposta il puntatore in diagonale e utilizzare \"mega menu\" progettati per migliorare la \"scansionabilit\u00e0\" e la categorizzazione dei suoi contenuti.\nUtilizzo dei puntini di sospensione allegati.\nNelle funzioni o nei pulsanti del menu del computer, i puntini di sospensione aggiunti (\"...\") indicano che alla selezione seguir\u00e0 un'altra finestra di dialogo, in cui l'utente pu\u00f2 o deve effettuare una scelta. Se manca l'ellisse, la funzione verr\u00e0 eseguita al momento della selezione.\nMenu nel web.\nNel web vengono usati i menu per permettere la navigazione degli utenti attraverso le pagine. Solitamente vengono posizionati nell'header del sito web. Essi si possono costruire in HTML e CSS, spesso con l'aiuto di JavaScript.\nMenu \"onlclick\" in JavaScript che si apre cliccando su di esso:\n&lt;!DOCTYPE html&gt;\n&lt;html&gt;\n&lt;head&gt;\n&lt;meta name=\"viewport\" content=\"width=device-width, initial-scale=1\"&gt;\n&lt;style&gt;\n.dropbtn {\n background-color: #3498DB;\n color: white;\n padding: 16px;\n font-size: 16px;\n border: none;\n cursor: pointer;\n.dropbtn:hover, .dropbtn:focus {\n background-color: #2980B9;\n.dropdown {\n position: relative;\n display: inline-block;\n.dropdown-content {\n display: none;\n position: absolute;\n background-color: #f1f1f1;\n min-width: 160px;\n overflow: auto;\n box-shadow: 0px 8px 16px 0px rgba(0,0,0,0.2);\n z-index: 1;\n.dropdown-content a {\n color: black;\n padding: 12px 16px;\n text-decoration: none;\n display: block;\n&lt;/style&gt;\n&lt;/head&gt;\n&lt;body&gt;\n&lt;h2&gt;Menu cliccabile&lt;/h2&gt;\n&lt;p&gt;Clicca sul bottone per aprire il menu&lt;/p&gt;\n&lt;div class=\"dropdown\"&gt;\n &lt;button onclick=\"myFunction()\" class=\"dropbtn\"&gt;Menu&lt;/button&gt;\n &lt;div id=\"myDropdown\" class=\"dropdown-content\"&gt;\n &lt;a href=\"#home\"&gt;Home&lt;/a&gt;\n &lt;a href=\"#about\"&gt;Bio&lt;/a&gt;\n &lt;a href=\"#contact\"&gt;Contatti&lt;/a&gt;\n &lt;/div&gt;\n&lt;/div&gt;\n&lt;script&gt;\nfunction myFunction() {\n document.getElementById(\"myDropdown\").classList.toggle(\"show\");\nwindow.onclick = function(event) {\n if (!event.target.matches('.dropbtn')) {\n var dropdowns = document.getElementsByClassName(\"dropdown-content\");\n var i;\n for (i = 0; i &lt; dropdowns.length; i++) {\n var openDropdown = dropdowns[i];\n if (openDropdown.classList.contains('show')) {\n openDropdown.classList.remove('show');\n&lt;/script&gt;\n&lt;/body&gt;\n&lt;/html&gt;\nMenu in CSS gi\u00e0 espanso:\n&lt;!DOCTYPE html&gt;\n&lt;html&gt;\n&lt;head&gt;\n&lt;meta name=\"viewport\" content=\"width=device-width, initial-scale=1\"&gt;\n&lt;style&gt;\n.vertical-menu {\n width: 200px;\n.vertical-menu a {\n background-color: #eee;\n color: black;\n display: block;\n padding: 12px;\n text-decoration: none;\n.vertical-menu a:hover {\n background-color: #ccc;\n.vertical-menu a.active {\n background-color: #4CAF50;\n color: white;\n&lt;/style&gt;\n&lt;/head&gt;\n&lt;body&gt;\n&lt;h1&gt;Menu&lt;/h1&gt;\n&lt;div class=\"vertical-menu\"&gt;\n &lt;a href=\"#\" class=\"active\"&gt;Home&lt;/a&gt;\n &lt;a href=\"#\"&gt;Link 1&lt;/a&gt;\n &lt;a href=\"#\"&gt;Link 2&lt;/a&gt;\n &lt;a href=\"#\"&gt;Link 3&lt;/a&gt;\n &lt;a href=\"#\"&gt;Link 4&lt;/a&gt;\n&lt;/div&gt;\n&lt;/body&gt;\n&lt;/html&gt;\nMenu \"hover\" che si apre quando il cursore o il dito si posizionano su di esso:\n&lt;!DOCTYPE html&gt;\n&lt;html&gt;\n&lt;head&gt;\n&lt;meta name=\"viewport\" content=\"width=device-width, initial-scale=1\"&gt;\n&lt;style&gt;\n.dropbtn {\n background-color: #4CAF50;\n color: white;\n padding: 16px;\n font-size: 16px;\n border: none;\n.dropdown {\n position: relative;\n display: inline-block;\n.dropdown-content {\n display: none;\n position: absolute;\n background-color: #f1f1f1;\n min-width: 160px;\n box-shadow: 0px 8px 16px 0px rgba(0,0,0,0.2);\n z-index: 1;\n.dropdown-content a {\n color: black;\n padding: 12px 16px;\n text-decoration: none;\n display: block;\n&lt;/style&gt;\n&lt;/head&gt;\n&lt;body&gt;\n&lt;h2&gt;Menu&lt;/h2&gt;\n&lt;p&gt;Passa con il mouse qui per aprire il menu&lt;/p&gt;\n&lt;div class=\"dropdown\"&gt;\n &lt;button class=\"dropbtn\"&gt;Dropdown&lt;/button&gt;\n &lt;div class=\"dropdown-content\"&gt;\n &lt;a href=\"#\"&gt;Link 1&lt;/a&gt;\n &lt;a href=\"#\"&gt;Link 2&lt;/a&gt;\n &lt;a href=\"#\"&gt;Link 3&lt;/a&gt;\n &lt;/div&gt;\n&lt;/div&gt;\n&lt;/body&gt;\n&lt;/html&gt;\nMenu creativi.\nAlcuni siti web che ad esempio trattano di web design creativo, studi creativi e grafica utilizzano menu con interfacce non standard. Per esempio possono contenere icone, effetti di transizione e animazioni. \nAccessibilit\u00e0 e usabilit\u00e0.\nAlcuni menu non standard (ad esempio nell'aspetto, nella navigazione e nella posizione in cui sono inseriti nella pagina) potrebbero compromettere l'usabilit\u00e0, la riconoscibilit\u00e0 e l'accessibilit\u00e0 del menu stesso. Questo pu\u00f2 riguardare anche alcuni menu creativi."}
{"id": "845099", "revid": "1979289", "url": "https://it.wikipedia.org/wiki?curid=845099", "title": "Ferruccio Pinotti", "text": "Biografia.\nGi\u00e0 redattore a \"l'Arena\" di Verona, ha scritto per il \"Corriere della Sera\", per \"L'Espresso\" ed \"Il Sole-24 Ore\". A New York ha lavorato per la CNN, collaborando anche con L\"'International Herald Tribune\".\n\u00c8 un giornalista d'inchiesta, autore di numerosi libri d'indagine su temi scomodi come \"Poteri forti\" (2005) sul caso Calvi-Ambrosiano, \"Opus Dei segreta\" (2006) sull'ascesa dell'Opus Dei, \"L'unto del signore\" (2009) sui rapporti tra Silvio Berlusconi e il Vaticano, \"La lobby di Dio\" (2010) su Comunione e Liberazione e Compagnia delle Opere, e \"Wojtyla Segreto. La prima controinchiesta su Giovanni Paolo II\" (2011) sull'altro volto di Papa Wojtyla.\nSi \u00e8 occupato anche di temi sociali e di attualit\u00e0 di particolare rilievo come l'immigrazione extracomunitaria e le vicende della finanza italiana, ripercorse a partire dagli anni ottanta, talvolta tradotte in libro.\nNel 2008 si \u00e8 cimentato con la narrazione, pubblicando il suo primo romanzo storico \"La societ\u00e0 del sapere\", ambientato nel mondo delle universit\u00e0."}
{"id": "845100", "revid": "729019", "url": "https://it.wikipedia.org/wiki?curid=845100", "title": "Imo", "text": "Imo \u00e8 uno dei 36 stati della Nigeria, situato nel sud della Nigeria con capitale Owerri. Fu creato nel 1976 da una parte del vecchio \"East Central State\", uno dei dodici stati creati dal Governo Militare Federale nel 1967. Nel 1991, da una costola di Imo nacque lo Stato di Abia.\nLa superficie totale \u00e8 di circa 5300\u00a0km\u00b2, mentre la popolazione stimata nel 2009 \u00e8 di 4,8 milioni di abitanti. La citt\u00e0 pi\u00f9 grande \u00e8 la capitale Owerri. Le altre maggiori citt\u00e0 sono: Okigwe, Oguta, Orlu, Mbaise, Uzoagba, Emekuku (Emek\u0113 Ukwu), Orodo, Mgbidi.\nSuddivisioni.\nLo stato di Imo \u00e8 suddiviso in ventisette aree a governo locale (\"local government areas\"):"}
{"id": "845101", "revid": "767487", "url": "https://it.wikipedia.org/wiki?curid=845101", "title": "Classe Akademik Fersman", "text": "Le navi appartenenti alla classe Akademik Fersman (progetto B-93 secondo la classificazione russa) sono unit\u00e0 progettate per compiere ricerche geofisiche. Sono entrate in servizio nella seconda met\u00e0 degli anni ottanta.\nStoria.\nImpiego operativo.\nLe \"Akademik Fersman\" sono state costruite presso il cantiere navale di Stettino, in Polonia. Queste navi sono state progettate per svolgere attivit\u00e0 di ricerca ed individuazione di giacimenti petroliferi sottomarini. Lo scafo \u00e8 rinforzato, in modo da poter resistere al ghiaccio. La classe originale contava nove unit\u00e0, pi\u00f9 altre due probabilmente mai ultimate.\nNel 2001, quattro risultavano ancora in servizio con enti ministeriali della Federazione Russa, una era operativa con la Guardia di Frontiera Federale (che la utilizzava per compiti di pattugliamento e SAR, dopo opportune modifiche), mentre le altre sono state vendute ad enti privati, oppure sono state noleggiate con contratti di lunga durata.\nUnit\u00e0 costruite.\nCome detto precedentemente, ne sono entrate in servizio nove.\nL'unit\u00e0 in servizio con la Guardia Frontiera porta il nome di \"Spastel' Proconchik\", alla quale era stata venduta nel 1997."}
{"id": "845102", "revid": "599013", "url": "https://it.wikipedia.org/wiki?curid=845102", "title": "Menu (disambigua)", "text": ""}
{"id": "845104", "revid": "287204", "url": "https://it.wikipedia.org/wiki?curid=845104", "title": "Enrico Hullweck", "text": ""}
{"id": "845110", "revid": "110157", "url": "https://it.wikipedia.org/wiki?curid=845110", "title": "Cloruro di benzalconio", "text": "Il cloruro di benzalconio (o benzalconio cloruro) \u00e8 una miscela di sali di ammonio quaternari. Pi\u00f9 esattamente \u00e8 una miscela di cloruri di alchil-benzil-dimetilammonio, in cui il gruppo alchile varia dall'ottile (C8H17-) all'ottadecile (C18H37-).\nA temperatura ambiente \u00e8 un solido giallo chiaro deliquescente (si dissolve nell'acqua che assorbe dall'aria), molto solubile in acqua, in acetone e in etanolo, dall'odore aromatico intenso. Trova impiego principalmente come battericida e spermicida in numerosi preparati destinati all'uso quotidiano: disinfettanti, colliri, collutori, creme spermicide. Come gli altri tensioattivi cationici, ha un potere detergente pressoch\u00e9 nullo, ma esercita un'alta attivit\u00e0 disinfettante di battericida, germicida e fungicida. La sua azione \u00e8 stata attribuita all'inattivazione degli enzimi che producono energia, alla denaturazione delle proteine cellulari e alla rottura della membrana cellulare.\nSecondo la scheda di sicurezza redatta ai sensi della direttiva 2001/58/CE, il cloruro di benzalconio \u00e8 corrosivo e tossico, ed in particolare presenta un alto grado di tossicit\u00e0 negli ambienti acquatici. Si ritiene che concentrazioni comprese tra lo 0,1 e lo 0,5% siano in grado di determinare irritazione delle mucose oculari, mentre a livello cutaneo risultano irritanti concentrazioni superiori al 10%. Nei casi pi\u00f9 gravi, il cloruro di benzalconio pu\u00f2 indurre collasso, paresi muscolari, alterazioni epatiche e renali."}
{"id": "845112", "revid": "1305772", "url": "https://it.wikipedia.org/wiki?curid=845112", "title": "Fuori campo", "text": "Fuoricampo o Fuori campo pu\u00f2 riferirsi a:"}
{"id": "845113", "revid": "2175", "url": "https://it.wikipedia.org/wiki?curid=845113", "title": "Benzalconio cloruro", "text": ""}
{"id": "845114", "revid": "287204", "url": "https://it.wikipedia.org/wiki?curid=845114", "title": "Taneda", "text": "La taneda \u00e8 un liquore digestivo di origini valtellinesi preparato con i fiori dell\"Achillea erba-rotta moschata\", nota anche come erba iva, detta in dialetto bormino appunto \"taneda\".\nOrigine del nome.\n\"Taneda\" \u00e8 il nome dialettale dell\"'Achillea moschata\", nota anche come \"Erba Iva\", o Erba Livia. Achillea Moschata Wulfen \u00e8 una pianta endemica che cresce su rocce silicee, ghiaioni e pascoli sassosi lungo le Alpi Retiche dai 1800 fino a 3400 m s.l.m. e da sempre utilizzata dalle popolazioni locali per le sue propriet\u00e0 digestive, soprattutto sottoforma di tisana o di liquore. La parte utilizzata \u00e8 la sommit\u00e0 fiorita. \nPreparazione.\nLa Taneda pu\u00f2 essere utilizzata come tisana digestiva se si usano i suoi fiori secchi. Per la preparazione del liquore invece si richiedono pochi ingredienti e si prepara facilmente anche in casa. \u00c8 necessaria la macerazione al buio dei fiori freschi di achillea moschata in alcool e, dopo almeno 20 giorni, la filtrazione e l'aggiunta di zucchero e acqua secondo il grado alcolico che si vuol raggiungere (solitamente 21 gradi alcolici).\nAspetto e sapore.\nLa Taneda fatta in casa si presenta come un liquore molto forte, di colore giallo-verdastro e dall'intenso sapore di erbe. Si beve come digestivo, ."}
{"id": "845115", "revid": "287204", "url": "https://it.wikipedia.org/wiki?curid=845115", "title": "Jigawa", "text": "Jigawa \u00e8 uno dei 36 stati della Nigeria, situato nel centro-nord della Nigeria con capitale Dutse. \u00c8 topograficamente caratterizzato da lande ondulate con dune sabbiose di varie estensioni che occupano buona parte della superficie dello Stato. I principali fiumi sono l'Hadejia, il Kafin Hausa e l'Iggi. L'Hadejia e il Kafin Hausa attraversano lo Stato da ovest a est nelle regioni umide di Hadejia-Nguru e terminano nel bacino del lago Chad.\nSuddivisioni.\nLo stato di Jigawa \u00e8 suddiviso in ventisette aree a governo locale (\"local government area\"):"}
{"id": "845117", "revid": "1652635", "url": "https://it.wikipedia.org/wiki?curid=845117", "title": "Nefertiti (album)", "text": "Nefertiti \u00e8 un album discografico del musicista jazz Miles Davis registrato nel 1967 e pubblicato nel 1968 dalla Columbia Records.\nIl disco.\nRegistrato il 7, il 22-23 giugno, e il 19 luglio 1967 allo Studio Columbia sulla 30\u00aa strada, l'album \u00e8 l'ultimo disco di Davis \"prettamente acustico\" prima dell'elettrificazione del suo sound. Davis stesso non contribu\u00ec in alcun modo alla composizione dei brani presenti, in gran parte scritti da Herbie Hancock e Wayne Shorter. L'album raggiunse la posizione numero 8 nella classifica di Billboard Top Jazz Albums nel 1968. Nel 1998 \"Nefertiti\" \u00e8 stato ristampato in formato compact disc (CK-65681) dalla Columbia e dalla Legacy Records.\nMusica.\nIl quarto album ad opera del secondo quintetto classico di Miles Davis, \"Nefertiti\", \u00e8 meglio conosciuto per l'inconsueta title track, nella quale la sezione dei fiati ripete la melodia numerose volte senza che siano presenti assolo individuali mentre la sezione ritmica improvvisa in sottofondo, capovolgendo i tradizionali ruoli canonici delle due sezioni strumentali. Nel disco sono contenute anche la languida ballata \"Fall\", \"Hand Jive\", composizione maggiormente hard bop, e diversi altri brani esplicativi dell'approccio stilistico post bop del gruppo. Sia \"Nefertiti\" che \"Riot\" entrarono nel repertorio live del quintetto di Davis."}
{"id": "845126", "revid": "1869172", "url": "https://it.wikipedia.org/wiki?curid=845126", "title": "Classifica musicale", "text": "La classifica musicale \u00e8 una classifica che viene stilata da diversi organi, come i giornali o le trasmissioni televisive-radiofoniche di carattere musicale, con le quali il pubblico pu\u00f2 sapere quali canzoni sono maggiormente ascoltate o comprate.\nClassifica ascolti.\nTramite la classifica degli ascolti, \u00e8 possibile sapere quali canzoni sono state maggiormente ascoltate dal pubblico in un determinato periodo di tempo.\nClassifica musica scaricata.\nQuesta classifica, di recente costituzione, tiene conto del volume di canzoni scaricate da internet, e mettendo in lista quelle pi\u00f9 o meno scaricate.\nClassifica album.\nQuesta classifica tiene conto del numero di album acquistati."}
{"id": "845129", "revid": "1573940", "url": "https://it.wikipedia.org/wiki?curid=845129", "title": "Agapornis swindernianus", "text": "L'inseparabile dal collare nero (Agapornis swindernianus ) \u00e8 una specie di pappagalli appartenenti al genere \"Agapornis\".\nCome gli altri membri di questo genere, definiti comunemente \"inseparabili\", \u00e8 un uccello di piccole dimensioni, massimo 13\u00a0cm, dal piumaggio colorato, becco robusto e coda corta e smussata.\nRispetto alle altre specie, solitamente allevate con successo in cattivit\u00e0, \"A. swindernianus\" si adatta difficilmente alla vita al di fuori del suo habitat, ed i tentativi di allevarlo si sono solitamente trasformati in insuccessi. Per questo motivo, l'inseparabile dal collare nero \u00e8, fra le specie di inseparabili, quella meno conosciuta e meno studiata.\nSistematica.\nSotto il profilo filogenetico di \"A. swindernianus\" non \u00e8 stata ancora definita l'esatta parentela evolutiva all'interno del genere \"Agapornis\", e la sua localizzazione esatta nell'albero filogenetico relativo non \u00e8 stata ancora assegnata con precisione.\n\"Agapornis swindernianus\" pu\u00f2 essere classificato in tre sottospecie:\nHabitat e comportamento.\nTutte le varie sottospecie di \"Agapornis swindernianus\" sono originarie dell'Africa centro occidentale.\nIl suo areale va dalle coste della Liberia, al Camerun e comprende anche zone della Repubblica del Congo, dello Zaire e dell'Uganda.\nBiologia.\nAnimale sociale, come gli altri membri del genere, vive in piccoli gruppi che occupano la parte superiore degli alberi della foresta equatoriale; informazioni pi\u00f9 specifiche sono, comunque, carenti date le gi\u00e0 menzionate difficolt\u00e0 di allevamento che questa specie comporta: di certo la loro alimentazione comprende frutta e semi, ed il periodo della riproduzione e della cova va da luglio ad agosto."}
{"id": "845131", "revid": "827882", "url": "https://it.wikipedia.org/wiki?curid=845131", "title": "Barnabe Googe", "text": "Biografia.\nFiglio di Robert Googe, funzionario di Lincoln, studi\u00f2 al Christ's College a Cambridge e al New College di Oxford, ma .\nSi trovava in Spagna quando il suo amico Laurence Blundeston dette alla stampa i suoi poemi. Dopo aver avuto il suo consenso, nel 1563 furono stampati Egloghe, Epitaffi e Sonetti.\nSi racconta di una curiosa corrispondenza a proposito della sua unione con Mary Darrell poich\u00e9 il padre era contro questa unione. La \"diatriba\" si concluse positivamente con l'aiuto di sir William Cecil e Googe pot\u00e9 sposare la donna nel 1564 (o 1565). Googe era prevosto alla corte di Connaught e una ventina di scritti sono ancora conservati tra i documenti dell'ufficio.\nEra un ardente protestante e la sua poesia era colorita da spunti religiosi e politici. \nNella terza egloga, per esempio, deplora sia il decadimento della vecchia nobilt\u00e0 sia l'aumento dei nuovi ricchi tra l'aristocrazia."}
{"id": "845134", "revid": "114350280", "url": "https://it.wikipedia.org/wiki?curid=845134", "title": "Gerolamo Pellican\u00f2", "text": "Deputato al Parlamento nella IX, X e XI legislatura repubblicana (1983-1994). Alla Camera ha ricoperto, fra gli altri incarichi, quelli di segretario del Gruppo parlamentare repubblicano e di vice Presidente della Commissione bilancio-tesoro. Componente della Delegazione parlamentare italiana nella NATO; nel 1985 ha fatto parte della delegazione italiana alla Conferenza di Vienna dell'ONU contro la droga e nel 1988 della delegazione italiana all'Assemblea generale dell'ONU a New York.\nPer le elezioni politiche del 1994 viene candidato, in quota ai repubblicani, in un collegio uninominale di Milano per la Camera nello schieramento centrista del Patto per l'Italia di Mariotto Segni, tuttavia non risulta eletto.\nIn precedenza (1975-1983) era stato consigliere al Comune di Milano.\nHa fatto parte del Consiglio nazionale, della Direzione nazionale e del Comitato di segreteria del Partito Repubblicano Italiano, del quale \u00e8 stato anche coordinatore economico dei parlamentari, responsabile del programma, capogruppo al Consiglio comunale di Milano (1980-1983) e Presidente dell'Unione comunale milanese (1987-1993).\nFondatore e Segretario della Associazione parlamentare di amicizia Italia-Israele. Giovanissimo aveva pubblicato alcuni saggi di politica americana sulla \"Nuova Antologia\", diretta da Giovanni Spadolini. Ha scritto \"Punti caldi nel mondo\" (Mursia, 1990), un diario delle sue missioni parlamentari all'estero, ed \u00e8 coautore di \"Vincere la droga\" (Camunia, 1987). \u00c8 autore di pubblicazioni di natura giuridica ed economica.\nAvvocato cassazionista, dalla met\u00e0 degli anni '90 ha ripreso a tempo pieno l'attivit\u00e0 professionale a Milano ed ora \u00e8 of counsel di CBA Studio Legale e Tributario. Consigliere di amministrazione del Banco di Desio e della Brianza S.p.A. dal 2002 al 2020, attualmente \u00e8 presidente di Fides S.P.A., societ\u00e0 finanziaria del Gruppo Banco Desio. "}
{"id": "845141", "revid": "834", "url": "https://it.wikipedia.org/wiki?curid=845141", "title": "Lag", "text": ""}
{"id": "845142", "revid": "107650559", "url": "https://it.wikipedia.org/wiki?curid=845142", "title": "Kano (stato)", "text": "Il Kano \u00e8 uno dei 36 stati della Nigeria, situato nel centro-nord della Nigeria con capitale la citt\u00e0 omonima di Kano. Fu creato nel 1967 da una parte della Northern Region. Confina con gli Stati di Katsina e Jigawa nord-est, Bauchi e Kaduna a sud.\nSuddivisioni.\nLo stato di Kano \u00e8 suddiviso in 44 aree a governo locale (\"local government areas\"):"}
{"id": "845145", "revid": "228587", "url": "https://it.wikipedia.org/wiki?curid=845145", "title": "Kano (disambigua)", "text": ""}
{"id": "845150", "revid": "1543377", "url": "https://it.wikipedia.org/wiki?curid=845150", "title": "Bisacodile", "text": "Il bisacodile (noto anche con il nome di bisacodil) \u00e8 un lassativo stimolante di contatto, utilizzabile per via orale (azione in 10-12 ore) o per via rettale (azione in 20-60 minuti). In Italia il farmaco \u00e8 venduto dalla societ\u00e0 farmaceutica Boehringer Ingelheim con il nome commerciale di Dulcolax, nella forma farmaceutica di compresse rivestite e di supposte.\nFarmacodinamica.\nBisacodile \u00e8 un lassativo di contatto che agisce localmente stimolando la mucosa dell'intestino crasso, aumentando la peristalsi a livello del colon e favorendo l'accumulo di acqua e di elettroliti nel lume dell'intestino.\nIl meccanismo d'azione del farmaco, verosimilmente pi\u00f9 l'effetto di tipo secretorio che quello di aumento della motilit\u00e0, stimola la defecazione, riduce il tempo di transito fecale e rende morbide le feci. Studi sperimentali hanno confermato che anche l'azione delle supposte di bisacodile \u00e8 mediata da un'azione diretta del farmaco sulla mucosa del retto.\nStudi recenti suggeriscono che bisacodile possa comportare una riduzione dell'espressione dell'acquaporina 3 (AQP3) a livello colico. Tale riduzione di AQP3 nel colon a sua volta inibisce il trasferimento di acqua dal lume intestinale al comparto vascolare e determina un effetto lassativo. Bisacodile pu\u00f2 inoltre attivare i macrofagi del colon stimolando quindi la secrezione di PGE2, la quale agisce come un fattore paracrino e diminuisce l'espressione di AQP3 nelle cellule epiteliali della mucosa del colon.\nFarmacocinetica.\nDopo somministrazione per via orale il farmaco \u00e8 metabolizzato dalle esterasi della mucosa enterica in bis-(p-idrossifenil)-piridil-2-metano (BHPM), la forma attiva, ritenuta la responsabile dell'effetto lassativo. La concentrazione plasmatica massima (Cmax) di BHPM viene raggiunta dopo 4-10 ore dall'assunzione. L'effetto lassativo si manifesta entro 12 ore dall'assunzione.\nGli studi sperimentali hanno permesso di stabilire che non esiste alcuna relazione tra l'effetto lassativo e il livello plasmatico di BHPM. A seguito della somministrazione per os sono assorbite solo minime quantit\u00e0 di farmaco dal tratto gastrointestinale. La quota assorbita viene quasi totalmente glucoronidata a livello della parete intestinale e del fegato.\nUsi clinici.\nBisacodile \u00e8 utilizzato in ambito clinico per il trattamento della costipazione e per l'evacuazione del colon dopo l'esecuzione di interventi chirurgici. Il farmaco \u00e8 anche indicato prima dell'esecuzione di alcuni esami radiologici sul colon e la stessa colonscopia.\nEffetti collaterali e indesiderati.\nDurante il trattamento con bisacodile gli effetti avversi pi\u00f9 frequentemente segnalati sono il dolore addominale e la diarrea.\nMeno comunemente si verificano nausea, vomito, vertigini, sincope da risposta vaso-vagale, disidratazione, e presenza di sangue nelle feci.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo o a un eccipiente.\nInoltre \u00e8 controindicato nei pazienti affetti da ileo paralitico, qualsiasi condizione che possa determinare un addome acuto (ad esempio l'appendicite), in caso di ostruzione o stenosi intestinale, nei processi infiammatori acuti dell'intestino, nei sanguinamenti intestinali e nei soggetti gravemente disidratati.\nLimitatamente alla somministrazione di supposte un'ulteriore controindicazione \u00e8 rappresentata dalla presenza di ragadi e ulcere anali.\nDosi terapeutiche.\nNegli adulti e nei bambini oltre i 10 anni di et\u00e0 si consiglia un dosaggio variabile da 5 a 10\u00a0mg al giorno. Le compresse non devono essere assunte con prodotti che riducono l'acidit\u00e0 del tratto gastrointestinale, ad esempio latte, antiacidi, bicarbonato o inibitori della pompa protonica.\nL'assunzione orale di bisacodile \u00e8 consigliata dopo il pasto serale, di modo che l'effetto del lassativo, che si produce in media dopo 8-10 ore, non disturbi il sonno. Per via rettale, invece, l'azione si manifesta dopo soli 15-30 minuti dall'assunzione della supposta.\nEvitare l'inalazione o il contatto con occhi, pelle, mucose. Evitare la somministrazione in caso di emorroidi o fistole anali, l'uso di supposte pu\u00f2 provocare sensazioni dolorose e irritazioni locali, in particolar modo in presenza di ragadi anali o proctite ulcerosa&lt;ref name= \"Pharmamedix/Bisacodil\" &gt;Pharmamedix: Bisacodil http://www.pharmamedix.com/principiovoce.php?pa=Bisacodil&amp;vo=Avvertenze &lt;/ref&gt;.\nSovradosaggio.\nL'assunzione di una quantit\u00e0 eccessiva di bisacodile pu\u00f2 provocare dolore addominale e diarrea, oltre a perdite di elettroliti, in particolare potassio e cloro. In caso di abuso cronico di bisacodile (come di altri lassativi) pu\u00f2 verificarsi un iperaldosteronismo secondario e calcoli renali. Inoltre in tali condizioni sono state anche descritte lesioni dei tubuli renali, alcalosi metabolica, ipokaliemia e debolezza muscolare.\nIn caso di necessit\u00e0 l'assorbimento del farmaco pu\u00f2 essere ridotto attraverso l'induzione del vomito o la lavanda gastrica. La terapia di supporto comprende un'adeguata idratazione e il ripristino delle perdite di elettroliti.\nGravidanza e allattamento.\nGli studi clinici controllati sull'uso del medicinale in gravidanza sono limitati. Per tale motivo, pur in assenza di segnalazioni di effetti tossici, il farmaco deve essere utilizzato dalle donne gravide solo in caso di necessit\u00e0, previa attenta valutazione del rapporto benefici attesi per la madre/possibile rischio per il feto e sotto stretto controllo del medico curante.\nStudi clinici hanno dimostrato che n\u00e9 la forma attiva del bisacodile, bis-(p-idrossifenil)-piridil-2-metano (BHPM), n\u00e9 i suoi metaboliti glucuronati sono escreti nel latte materno.\nTuttavia \u00e8 bene che bisacodile sia utilizzato dalle donne che allattano al seno solo in caso di reale necessit\u00e0 e sotto il diretto controllo del medico.\nAvvertenze.\n\"Terapia prolungata\": il bisacodile non deve essere somministrato per pi\u00f9 di 7 giorni (\u00e8 consigliato un utilizzo di 2-3 giorni).\nL'uso prolungato di lassativi stimolanti pu\u00f2 portare a un deterioramento della funzionalit\u00e0 intestinale fino ad arrivare allo stato di colite atonica (colon non funzionante). \u00c8 dimostrato, infatti, che l'uso cronico di questi farmaci \u00e8 responsabile di cambiamenti irreversibili nell'anatomia del colon, come la perdita delle austrature (tipica conformazione del colon dovuta ai rigonfiamenti e restringimenti alternati). Questa perdita sembra conseguire a un danno dei plessi intramurali o a carico della muscolatura longitudinale intestinale.\nL'uso prolungato pu\u00f2 inoltre provocare assuefazione, con conseguente necessit\u00e0 di aumentare la dose assunta per avere l'effetto terapeutico. Alla sospensione dell'assunzione di bisacodile pu\u00f2 insorgere stipsi perch\u00e9 l'intestino, impigrito, funziona solo se stimolato dal medicinale che, dopo anni di utilizzo continuativo, pu\u00f2 smettere di esercitare il suo effetto terapeutico.\n\"Pazienti pediatrici\": l'utilizzo \u00e8 controindicato nei pazienti di et\u00e0 inferiore ai 3 anni ed \u00e8 comunque necessaria la consultazione del medico curante nei pazienti al di sotto dei 12 anni.\n\"Pazienti anziani\": \u00e8 opportuno che soggetti anziani o in condizioni di salute non buone consultino il medico prima di usare il medicinale.\nIl bisacodile pu\u00f2 peggiorare la funzionalit\u00e0 intestinale negli anziani.\n\"Diabete mellito, ipotensione, cardiopatie\": \u00e8 necessario consultare il medico prima della somministrazione di bisacodile in pazienti con diabete mellito, ipotensione e cardiopatie.\nI lassativi di contatto aumentano la motilit\u00e0 intestinale irritando la parete e dunque spesso generano crampi addominali; non vanno utilizzati per tempi prolungati (salvo eccezioni, sentito il medico); sono controindicati in caso di occlusione intestinale."}
{"id": "845151", "revid": "1305772", "url": "https://it.wikipedia.org/wiki?curid=845151", "title": "LAG", "text": ""}
{"id": "845154", "revid": "124984961", "url": "https://it.wikipedia.org/wiki?curid=845154", "title": "Don Garzia (Alfieri)", "text": "Don Garzia \u00e8 una tragedia di Vittorio Alfieri pubblicata per la prima volta nel 1789.\nTrama.\nGarzia, figlio di Cosimo I de' Medici, accetta, minacciato dal padre, di assassinare l'avversario politico Salviati, padre della donna amata. Ma suo fratello Piero organizza un inganno e Garzia, inconsapevolmente, colpisce l'altro loro fratello, Diego. Cosimo, in preda all'ira, uccide Garzia.\nCosimo I de' Medici, nato nel 1519, divenne Duca di Firenze nel 1537, e successivamente fu il primo Granduca di Toscana. Apparteneva a un ramo collaterale della famiglia dei Medici, che si era estinta, dopo che la sua fortuna era culminata con Lorenzo il Magnifico, l'anno stesso della nascita di Cosimo. Cosimo fu un legislatore severo e di successo. I personaggi della tragedia sono proprio Cosimo, la moglie Eleonora e i loro tre figli, Diego, il pi\u00f9 anziano e futuro erede, Piero e Garzia. La tragedia si basa su avvenimenti avvenuti nel 1562.\nAtto I.\nCosimo si consulta con i tre figli circa l'atteggiamento da tenere con il cugino Salviati, unico ma pericoloso nemico della loro dinastia. Diego raccomanda che sia apertamente condannato a morte; Garzia ricorda la storia della famiglia e consiglia fortemente un tentativo di riconciliazione; Piero, il pi\u00f9 giovane, di temperamento disonesto, suggerisce che si conferisca una promozione a Salviati, cos\u00ec, quando questo si sar\u00e0 dimostrato traditore, Cosimo avr\u00e0 un giusto motivo per liberarsi di lui.\nCosimo accetta il consiglio di Diego, e riprende Garzia per le parole usate. Quando i tre figli restano soli, Diego, di indole arrogante, litiga con Garzia, e per poco non vengono alle armi. Piero interviene e Garzia parte. Poi Piero abilmente istiga Diego contro Garzia, dipingendolo come il favorito della madre, e insinuando che la donna stia cercando di togliere a Diego i favori di Cosimo.\nAtto II.\nCosimo loda Diego a Eleonora indicandolo come il loro figlio pi\u00f9 valoroso, e la critica per il suo eccessivo amore per Garzia, di cui biasima la condotta, mentre Eleonora lo difende. Giunge Piero, dicendo di avere importanti novit\u00e0 da comunicare personalmente al padre; quando Eleonora li ha lasciati, riferisce della lite tra i suoi fratelli, facendo del suo meglio per accrescere il risentimento di Cosimo verso Garzia. Cosimo gli dice di sapere che Garzia \u00e8 un amico intimo del loro nemico Salviati, e Piero replica dicendo di avere scoperto la vera causa di questo: Garzia \u00e8 innamorato della figlia di Salviati, Giulia. Diego si unisce a loro, parlando con gentilezza di Garzia, e chiede a Cosimo di scusarlo per il diverbio occorso tra loro. Cosimo si lamenta con s\u00e9 stesso per l'inferiorit\u00e0 di Garzia rispetto agli altri due figli, ma biasima Diego per l'indulgenza dimostrata intercedendo per lui, poich\u00e9 questo non indica una persona di carattere adatto a succedergli sul trono.\nAtto III.\nCosimo manda a chiamare Garzia, e finge di avere meditato e di essersi convinto del suo punto di vista su Salviati. Garzia \u00e8 felice per il cambiamento del padre, e gli confessa l'amore per Giulia, al quale per\u00f2 Salviati si opporrebbe. Ma Cosimo rivela che stava fingendo e comanda a Garzia di attirare Salviati nel palazzo e di ucciderlo con la spada che gli consegna appositamente, altrimenti sar\u00e0 Garzia stesso a morire. Garzia \u00e8 turbato.\nCosimo parte ed entra Eleonora. Garzia rivela anche alla madre il proprio amore per Giulia e le racconta del crudele ordine ricevuto, chiedendole di mettere Giulia in salvo e di intercedere presso Cosimo, cosa che ella promette di fare. Giunge Piero, portando a Garzia la notizia che Cosimo ha gi\u00e0 fatto arrestare Giulia, con l'ordine di ucciderla se qualunque cosa verr\u00e0 fatta in suo aiuto. L'unico modo di salvare Giulia, conclude Piero, \u00e8 che Garzia uccida Salviati. Garzia, infine, si lascia convincere di questo.\nAtto IV.\nDiego, di ritorno dalla caccia, domanda a Piero il motivo dell'eccitazione in cui ha visto Garzia. Piero gli risponde che Garzia si sta recando a un convegno segreto con Salviati, per ordire una congiura contro il loro padre, e gli consiglia di nascondersi nei pressi e stare a vedere cosa avviene tra i due. Diego raccoglie il suggerimento del fratello. Quando entra Garzia, lo stesso Piero si nasconde.\nGarzia riflette tra s\u00e9 sullo sleale misfatto che dovrebbe commettere, e di cui si sta pentendo. Eleonora lo raggiunge e dice di essere stata mandata da Cosimo, in assenza di Piero, per accertarsi che Garzia si stia preparando all'uccisione di Salviati; Cosimo, dice Eleonora, tiene Giulia sotto la minaccia di un pugnale. Garzia, terribilmente angosciato, corre a compiere il delitto, e Piero, avanzando, esulta per la riuscita del proprio stratagemma. Garzia torna, gli dice di avere ucciso Salviati e mostra a riprova di ci\u00f2 un'arma coperta di sangue.\nAtto V.\nGiunge Cosimo e Garzia lo informa della morte di Salviati. Cosimo risponde che come ricompensa Garzia potr\u00e0 sposare Giulia. Garzia rifiuta sdegnato di avere la sua mano come prezzo del sangue di Salviati. Cosimo vuole le prove che Salviati sia proprio morto. Garzia ripete il suo racconto, ma Cosimo dice di sapere che quella notte Salviati non \u00e8 stato nel palazzo, n\u00e9 \u00e8 stato visto recarvisi. Garzia \u00e8 terrorizzato; Cosimo continua a fargli domande, poi esce, deciso a capire chi \u00e8 la vittima di Garzia.\nGiunge Eleonora, e implora Garzia di fuggire dall'ira del padre. Cosimo torna furente, con la spada sguainata, annunciando di avere appreso che l'uomo ucciso non \u00e8 Salviati, ma Diego. Quindi Cosimo trafigge Garzia, che esalando l'ultimo respiro proclama che egli stesso e Diego sono le vittime degli intrighi di Piero."}
{"id": "845157", "revid": "290351", "url": "https://it.wikipedia.org/wiki?curid=845157", "title": "Causalit\u00e0 di Granger", "text": "In econometria, la causalit\u00e0 di Granger \u00e8 un concetto espresso nel 1969 da Clive Granger (Nobel per l'economia 2003) e ampliato successivamente da Christopher Sims (Nobel per l'economia 2011) mirante a determinare in maniera statistica una causalit\u00e0 tra variabili espresse in un modello VAR.\nFormulazione del test.\nAlla base di questa nozione c'\u00e8 la distinzione delle variabili di un modello econometrico tra esogene ed endogene: le prime causano le seconde.\nTale determinazione delle variabili derivava in precedenza da considerazioni puramente teoriche,\nGranger intu\u00ec che si poteva determinare anche in maniera statistica.\nFormalmente una serie storica formula_1 causa (nel senso di Granger) una serie storica formula_2 se condizionando rispetto ai valori passati di formula_3 l'errore quadratico medio di previsione della formula_4 risulta ridotto rispetto al caso in cui l'informazione relativa ai valori passati di formula_5 sia ignorata, ossia:\ndove formula_7 denota l'operatore valore atteso.\nLa pi\u00f9 comune \u2014 ma non l'unica \u2014 applicazione del concetto di causalit\u00e0 nel senso di Granger si ha nel contesto dei modelli autoregressivi vettoriali o VAR (altre applicazioni fanno uso di una decomposizione spettrale; oppure del concetto di informazione mutua condizionale o dell'equivalente concetto di \"transfer entropy\"). Ricorrendo alla notazione comunemente applicata nell'ambito dei modelli VAR, si consideri un VAR:\ndove \"A(L)\", \"B(L)\", \"C(L)\" e \"D(L)\" sono polinomi matriciali nell'operatore \"ritardo\" (in inglese \"lag\") \"L\", tale che: formula_10.\nUn test dell'ipotesi che la variabile formula_11 causi (nel senso di Granger) la variabile formula_12 si riduce a testare l'ipotesi nulla che i coefficienti di formula_13 nella prima equazione siano \"simultaneamente\" uguali a zero. Un tale test pu\u00f2 condursi con un comune test \"F\" (si veda al riguardo la voce regressione lineare).\nUn esempio.\nPoniamo di avere un modello autoregressivo misto \u2013 ADL(4,4) che spiega l'inflazione in termini dei suoi valori precedenti e dei valori precedenti della disoccupazione (ripercorriamo l'idea che sta dietro alla curva di Phillips).\nPoniamo quindi un'ADL(4,4) nella forma:\nallora se vogliamo capire se i valori passati della disoccupazione siano utili per predire l'inflazione futura \u00e8 sufficiente che facciamo un Test F sugli ultimi quattro regressori del modello e calcoliamo la loro significativit\u00e0 ponendo:\nformula_15 e formula_16 \u00e8 falsa.\nIl non rifiuto dell'ipotesi nulla ci fa non rifiutare che i regressori testati non siano significativi, nella fattispecie che la disoccupazione non possa predire l'inflazione.\nChiaramente non \u00e8 detto che in generale dei regressori che passano per significativi al Test di Granger siano per forza una delle cause, ma dovrebbero quantomeno contenere un'informazione utile per prevedere le variazione futura della variabile dipendente.\nTest di Granger bilaterale.\nUna volta fatte le operazioni precedenti del Test di Granger tradizionale possiamo creare un nuovo modello autoregressivo misto invertendo variabile dipendente e variabile indipendente. Riprendendo l'esempio precedente costruiremo:\ndopodich\u00e9 faccio un Test F sulle quattro variabili relative all'inflazione come segue:\nformula_18 formula_19 \u00e8 falsa.\nNel caso accettassimo una delle due ipotesi nulle allora potremmo concludere che una variabile causa l'altra e non viceversa a un livello di confidenza pari al valore p del Test F. Diversamente accettiamo l'ipotesi di bidirezionalit\u00e0, ovvero di causalit\u00e0 reciproca."}
{"id": "845162", "revid": "287204", "url": "https://it.wikipedia.org/wiki?curid=845162", "title": "Contea di Macon", "text": "Contea di Macon o Macon County \u00e8 la denominazione delle seguenti contee degli Stati Uniti:"}
{"id": "845163", "revid": "6066", "url": "https://it.wikipedia.org/wiki?curid=845163", "title": "Concordato di Consalvi", "text": ""}
{"id": "845164", "revid": "29863", "url": "https://it.wikipedia.org/wiki?curid=845164", "title": "Macon County", "text": ""}
{"id": "845166", "revid": "23671", "url": "https://it.wikipedia.org/wiki?curid=845166", "title": "Autocensura", "text": ""}
{"id": "845177", "revid": "1305772", "url": "https://it.wikipedia.org/wiki?curid=845177", "title": "LAN (disambigua)", "text": ""}
{"id": "845185", "revid": "123861735", "url": "https://it.wikipedia.org/wiki?curid=845185", "title": "Amerigo Petrucci", "text": "Biografia.\nL'ingresso in politica.\nLaureato in filosofia, Petrucci entra fin dal 1944 nella Democrazia Cristiana, fino a diventare a partire dal 1961 il numero due del partito a Roma dopo Giulio Andreotti, della cui corrente fa parte. Consigliere provinciale di Roma dal 1952 al 1960 e consigliere comunale dal 1960 al 1972, Petrucci, dal dicembre 1960 al luglio 1961, \u00e8 assessore preposto al nuovo piano regolatore (PRG), nella giunta minoritaria guidata da Urbano Cioccetti.\nL'amministrazione di centro-sinistra al Comune di Roma.\nNel luglio 1962, dopo dodici mesi di gestione commissariale, \u00e8 eletto sindaco Glauco Della Porta, a capo della prima giunta di centrosinistra DC-PSI-PSDI-PRI della Capitale e Petrucci, eletto assessore e preposto all'urbanistica e all'edilizia privata, torna a occuparsi del piano regolatore, in studio dal 1953. Gli uffici del Comune di Roma, gi\u00e0 potenziati nel corso delle precedenti amministrazioni Cioccetti e Della Porta, sono arricchiti di funzionari tecnici e amministrativi di notevole competenza. In particolare, con la gestione di Petrucci, l'Ufficio speciale per il piano regolatore (USPRG), diretto dall'architetto Ignazio Guidi (a cui succeder\u00e0 l'urbanista Pietro Samperi) e dall'avvocato Giuseppe Furitano, diventa il fiore all'occhiello della macchina comunale.\nIl nuovo PRG \u00e8 adottato dal consiglio comunale il 18 dicembre 1962, dopo un dibattito durato due mesi. Nel frattempo, il Parlamento approva la Legge 18 aprile 1962, n. 167, che istituisce i piani di edilizia economica e popolare (peep). In attuazione di tale normativa, gli uffici redigono il Piano delle zone per l'edilizia economica e popolare, che \u00e8 adottato dal Consiglio comunale il 26 febbraio 1964. Nella sua versione iniziale, il I Peep di Roma destina all'edilizia residenziale pubblica un gran numero di comprensori periferici per circa complessivi 700.000 stanze/abitanti (in seguito ridotti a 450.000). Il piano regolatore del 1962, con le successive varianti generali del 1967 e del 1974, costituir\u00e0, insieme al I e al II Peep (quest'ultimo adottato nel 1985), lo strumento urbanistico che regoler\u00e0 l'espansione edilizia legale della Capitale per tutto il trentennio successivo. Sta di fatto che fin dal primo momento l'attuazione del piano regolatore mediante la predisposizione di strumenti urbanistici attuativi (piani particolareggiati e lottizzazioni convenzionate) incontrer\u00e0 difficolt\u00e0 enormi, con il risultato di vanificare definitivamente gran parte delle sue previsioni.\nPetrucci Sindaco di Roma.\nDue anni dopo Della Porta si dimette ed il 13 marzo 1964 Petrucci \u00e8 eletto sindaco, a capo di una giunta di centrosinistra. Nel corso del suo mandato la Capitale conoscer\u00e0 una notevole fase di rilancio economico. Il 31 marzo 1966 \u00e8 approvata la delibera che avvia il decentramento amministrativo, con la creazione di dodici circoscrizioni comunali (in seguito portate a venti e nel 2013 ridotte a quindici).\nIl piano regolatore adottato dal Comune il 18 dicembre 1962, \u00e8 approvato con Decreto del Presidente della Repubblica del 16 dicembre 1965. E quindi, entro il termine di tre anni dall'adozione assegnato dalla legge perch\u00e9 le sue previsioni possano essere esecutive prima dell'approvazione (le \"norme di salvaguardia\"). Ci\u00f2 permette di avviare e inaugurare importanti opere pubbliche e la realizzazione dei primi insediamenti previsti nel 1\u00b0 Peep. (Spinaceto). Il Ministero dei lavori pubblici (allora guidato dal socialista Giacomo Mancini), tuttavia, impone alcune importanti prescrizioni al piano adottato; in particolare la destinazione a parco pubblico dell'intero comprensorio dell'Appia Antica, da Porta San Sebastiano ai confini del Comune. Inoltre, il piano approvato introduce una lunga serie di vincoli sulle aree archeologiche, storiche e monumentali. Ben presto Petrucci si rende conto dell'estrema difficolt\u00e0 di mettere in pratica le previsioni del piano regolatore del 1962, ostacolata dai veti incrociati e dall'impossibilit\u00e0 di avvalersi di nuovi strumenti come i \"piani biennali\", la cui predisposizione \u00e8 bocciata dal ministero dei Lavori Pubblici; inoltre, nel centro storico e nell'estrema periferia il fenomeno dell'abusivismo edilizio incomincia ad assumere delle proporzioni impressionanti. Queste circostanze, cos\u00ec come la sopravvenuta entrata in vigore della legge n. 765/67 (cosiddetta \"legge ponte\"), inducono il sindaco a commissionare agli uffici comunali la redazione di una \"variante generale\" al piano regolatore, che sar\u00e0 adottata dal Consiglio comunale il 17 ottobre 1967 e approvata dal ministro dei Lavori Pubblici con decreto del 6 dicembre 1971.\nCome tutti i precedenti sindaci democristiani, anche Petrucci non \u00e8 immune alle critiche dell'opposizione, in particolare del PCI che, pur attenendosi di regola a uno spirito costruttivo, in alcuni casi adotta tattiche ostruzionistiche. Come nel caso della delibera sull'aumento del biglietto dell'autobus a cinquanta lire, che Petrucci \u00e8 costretto a far adottare dalla giunta avvalendosi di una norma allora in vigore, onde evitare un infinito dibattito in Consiglio comunale. Estenuante \u00e8 inoltre la battaglia per l'approvazione della cosiddetta \"superdelibera\", comprendente uno stanziamento di 87 miliardi di lire per opere pubbliche, che sar\u00e0 approvata solo con i voti determinanti delle destre.\nL'amministrazione Petrucci si caratterizza per un rilancio dell'immagine della Capitale, anche attraverso la valorizzazione dell'Ufficio stampa e di quello del Cerimoniale. Si moltiplicano le visite di personalit\u00e0 straniere e le manifestazioni, mentre il sindaco e alcune delegazioni della giunta compiono numerose visite di studio nelle capitali estere. Sono inaugurate alcune opere pubbliche progettate e finanziate dalle amministrazioni precedenti, si aprono i cantieri della linea A della metropolitana e si avviano le procedure per realizzare una serie di nuove opere per i parcheggi e la viabilit\u00e0, in gran parte rimaste inattuate o incompiute a causa di difficolt\u00e0 di ogni tipo.\nPetrucci deputato.\nAlle elezioni amministrative del 12 giugno 1966, il centro-sinistra ottiene la maggioranza assoluta nel Consiglio comunale di Roma e Petrucci viene rieletto sindaco. Ma il suo obiettivo \u00e8 quello di candidarsi alla Camera dei deputati alle elezioni politiche del 1968. In base alle norme allora vigenti, la carica di sindaco di una grande citt\u00e0 \u00e8 di ostacolo alla candidatura parlamentare: Petrucci, quindi, si dimette da sindaco il 13 novembre 1967, assumendo l'incarico di assessore al bilancio nella nuova giunta guidata da Rinaldo Santini, un suo uomo di fiducia. I suoi obiettivi, tuttavia, subiscono una battuta d'arresto: il 20 gennaio 1968 \u00e8 incriminato e messo in stato di detenzione preventiva per qualche mese, a causa di una vicenda legata alla gestione dell'Opera Nazionale Maternit\u00e0 e Infanzia (OMNI) della quale in precedenza era stato commissario. Molte delle imputazioni cadranno nel corso dell'istruttoria e Petrucci sar\u00e0 assolto con formula piena dal tribunale di Roma il 28 aprile 1972.\nEletto deputato nel 1972 e rieletto nel 1976, 1979 e 1983, Petrucci \u00e8 sottosegretario alla Difesa dal 31 luglio 1976 al 1\u00ba dicembre 1982; occuper\u00e0 tale carica in tutti i governi della VII e VIII Legislatura, ad eccezione del quinto governo Fanfani.\nFino alla prematura morte dovuta ad attacco cardiaco, Petrucci \u00e8, insieme a Giulio Andreotti, la personalit\u00e0 politica pi\u00f9 influente della Capitale. La sua eredit\u00e0 in termini di peso e consensi politico-elettorali sar\u00e0 interamente raccolta da Vittorio Sbardella.\nAd Amerigo Petrucci \u00e8 stato dedicato a Roma un largo nei pressi di piazza della Bocca della Verit\u00e0, inaugurato il 21 aprile 2012 dal sindaco Gianni Alemanno."}
{"id": "845193", "revid": "2068842", "url": "https://it.wikipedia.org/wiki?curid=845193", "title": "Menu a discesa", "text": "Con menu a discesa o menu a tendina in informatica si intende un tipo di menu che viene attivato cliccando su uno degli elementi della barra dei menu e consiste appunto di una \"tendina\" di elementi alternativi selezionabili. \nI menu a discesa furono introdotti per la prima volta in un sistema operativo per personal computer da Apple nel 1984 con il primo computer Macintosh che svilupp\u00f2 idee e dei progetti di Xerox. Oggi i menu a discesa sono uno dei principali elementi di ogni interfaccia grafica di tutti i sistemi operativi.\nEsempio di menu a discesa nel web.\nHTML:\n&lt;div class=\"dropdown\"&gt;\n &lt;button class=\"dropbtn\"&gt;menu a discesa&lt;/button&gt;\n &lt;div class=\"dropdown-content\"&gt;\n &lt;a href=\"#\"&gt;Link 1&lt;/a&gt;\n &lt;a href=\"#\"&gt;Link 2&lt;/a&gt;\n &lt;a href=\"#\"&gt;Link 3&lt;/a&gt;\n &lt;/div&gt;\n&lt;/div&gt;\nCSS:\n.dropbtn {\n background-color: #ff00ff;\n color: white;\n padding: 16px;\n font-size: 16px;\n border: none;\n.dropdown {\n position: relative;\n display: inline-block;\n.dropdown-content {\n display: none;\n position: absolute;\n background-color: #f2f2f2;\n min-width: 180px;\n box-shadow: 0px 7px 19px 0px rgba(0,0,0,0.3);\n z-index: 1;\n.dropdown-content a {\n color: black;\n padding: 12px 16px;\n text-decoration: none;\n display: block;"}
{"id": "845195", "revid": "1305772", "url": "https://it.wikipedia.org/wiki?curid=845195", "title": "KLM (disambigua)", "text": ""}
{"id": "845196", "revid": "834", "url": "https://it.wikipedia.org/wiki?curid=845196", "title": "Chilolumen", "text": ""}
{"id": "845197", "revid": "834", "url": "https://it.wikipedia.org/wiki?curid=845197", "title": "Klm", "text": ""}
{"id": "845204", "revid": "204012", "url": "https://it.wikipedia.org/wiki?curid=845204", "title": "Attacco di cuore", "text": ""}
{"id": "845206", "revid": "72396", "url": "https://it.wikipedia.org/wiki?curid=845206", "title": "Mujina", "text": "Il termine \u00e8 il nome giapponese del tasso, ma a seconda delle regioni pu\u00f2 riferirsi anche al tanuki o alla civetta delle palme mascherata; ad accrescere la confusione, in alcune regioni i tassi ed altri animali simili sono chiamati \"mami\", e in una parte della prefettura di Tochigi i tassi sono chiamati \"tanuki\" e i tanuki \"mujina\". A causa di una storia di Lafcadio Hearn, poi, in alcuni paesi di lingua inglese la parola \u00e8 sinonimo di noppera-b\u014d.\nIl mujina nel folklore.\nI \"mujina\" giapponesi hanno, come volpi (kitsune) e cani procione (tanuki), connotazioni mitologiche, principalmente come mutaforma che sfruttano questa loro abilit\u00e0 per ingannare gli umani.\nIl mujina in Occidente.\nLafcadio Hearn.\nNel 1903, nel suo libro \"\", Lafcadio Hearn pubblic\u00f2 un racconto dal titolo \"Il mujina della strada di Akasaka\", in cui descriveva in realt\u00e0 un noppera-b\u014d. Lo sventurato viaggiatore, in viaggio verso Edo lungo la via di Akasaka, incontra una fanciulla in lacrime sul ciglio della strada, ma quando cerca di consolarla e lei si volta scopre con orrore che la donna non ha un volto. In preda al panico fugge finch\u00e9 non trova un altro essere umano, un venditore di soba, a cui racconta la sua storia. Il mercante, per\u00f2, passa le mani sul suo volto e questo scompare, rivelando cos\u00ec la sua vera natura.\nNelle Hawaii.\nIl 19 maggio del 1959 il giornalista Bob Krauss dell'Honolulu Advertiser riport\u00f2 l'avvistamento di un \"mujina\" a Kahala nelle isole Hawaii; il nome scelto, \"mujina\", derivava evidentemente dalla creatura del racconto di Lafcadio Hearn. Secondo Krauss, infatti, la testimone avrebbe incontrato una donna che si pettinava i capelli nel bagno del drive-in \"Waialae\", e quando le si avvicin\u00f2 questa si volt\u00f2, mostrando di non avere una faccia; la donna, sempre stando al resoconto di Krauss, fu ricoverata per esaurimento nervoso.\nLo storico e folklorista hawaiiano Glen Grant nel 1981 liquid\u00f2 la notizia come una bufala durante un'intervista radiofonica, ma a sorpresa la donna in questione chiam\u00f2 intervenendo in trasmissione, e aggiungendo ulteriori dettagli.\nIl drive-in non esiste pi\u00f9, ma Grant rifer\u00ec di altri avvistamenti nell'arcipelago, a Ewa Beach e Hilo."}
{"id": "845207", "revid": "5296", "url": "https://it.wikipedia.org/wiki?curid=845207", "title": "Redundant Array of Independent Disks", "text": ""}
{"id": "845225", "revid": "124984943", "url": "https://it.wikipedia.org/wiki?curid=845225", "title": "Agamennone (Alfieri)", "text": "Agamennone \u00e8 una tragedia di Vittorio Alfieri, pubblicata per la prima volta nel 1783 e rielaborata fino al 1788.\nL'ispirazione alla stesura fu la lettura della tragedia di Seneca \"Agamennon\", che era a sua volta una libera rivisitazione dell\"Agamennone\" di Eschilo. La prima stesura in versi sciolti, che avvenne a Pisa, prese il titolo di \"La morte di Agamennone\" e la firma manoscritta \u00e8 il 19 maggio 1776.\nSuccessivamente, cambiato il titolo in \"Agamennone - Tragedia\" e subite varie modifiche, la tragedia perse il personaggio di Euribate, concentrandosi sui quattro personaggi principali.\nIl 16 luglio 1777, a Siena, Alfieri inizia la traduzione in prosa, terminandola il 23 luglio dello stesso anno. Il risultato per\u00f2, fu ulteriormente rielaborato portandolo a versificare nuovamente il lavoro, stavolta a Firenze, dal 17 febbraio 1778 al 23 giugno dello stesso anno. Durante l'estate rivide il lavoro a Roma, incrementando il numero di versi da 1232 a 1337 in poco meno di 15 giorni, precisamente dal 17 agosto al 1\u00ba settembre.\nIl 1783 nella citt\u00e0 di Siena si ebbe la prima pubblicazione del lavoro, portato nel frattempo a 1356 versi e l'aggiunta del popolo (poi a 1359 con l'aggiunta dei soldati), nell'edizione di Parigi del 1788.\nTrama.\nI personaggi della tragedia sono Agamennone, re di Argo, il conquistatore di Troia; Clitennestra, sua moglie, figlia di Tindaro, re di Sparta, e di Leda; Elettra, sua figlia; Egisto, figlio di Tieste, che ha conquistato l'amore di Clitennestra e che pi\u00f9 tardi diverr\u00e0 a sua volta re di Argo. Egisto odia Agamennone per i soprusi che il proprio padre ha dovuto subire dal padre di lui, Atreo.\nDopo la guerra di Troia, Agamennone rientra in patria, ma Clitennestra, innamorata di Egisto, si lascia convincere da questo ad ucciderlo. Egisto, per assicurare la sua ascesa al trono, vorrebbe uccidere anche il figlio di Agamennone, Oreste, ma la sorella Elettra lo mette in salvo.\nL'azione ha luogo nella reggia di Argo.\nAtto I.\nLa tragedia comincia quando Agamennone sta rientrando in patria, reduce dall'assedio di Troia. La prima scena mostra Egisto intenzionato a vendicare sulla casa di Agamennone la morte di Tieste. Dalla conversazione che segue tra Egisto e Clitennestra traspaiono l'amore della donna per Egisto, che egli sostiene di poter difficilmente ricambiare a causa della difficile posizione in cui si trova, e l'odio che essa prova per Agamennone, colpevole di avere sacrificato la loro figlia Ifigenia. Quando Egisto parte, giunge Elettra, che dichiara il suo profondo affetto per il padre e implora la madre, il cui affetto per Egisto \u00e8 ormai causa di mormorii tra la popolazione, di abbandonare l'amante e bandirlo da Argo, e di accogliere degnamente Agamennone.\nAtto II.\nI vascelli di Agamennone entrano nel porto; egli scende a terra e si avvicina al palazzo. Egisto pensa di fuggire, ma Clitennestra assicura che se lo fa ella lo seguir\u00e0. Egisto giura allora di non partire fino al giorno seguente. Quando ricompare Elettra, annunciando che Agamennone \u00e0 stato accolto dalla popolazione, Clitennestra, alla presenza della figlia, ricorda ad Egisto il giuramento; quando egli rimane solo, si rallegra poich\u00e9 sente avvicinarsi il momento della vendetta contro l'odiata stirpe nemica. Appare lo stesso Agamennone, circondato dal popolo festante. Nel pieno della felicit\u00e0 non pu\u00f2 fare a meno di notare come Clitennestra lo abbia accolto freddamente, ma non se ne pu\u00f2 spiegare la ragione.\nAtto III.\nNemmeno le rassicurazioni di Elettra riescono a tranquillizzare Agamennone, che rimane anche sorpreso dalla presenza di Egisto ad Argo, di cui viene presto a conoscenza. Quando si incontrano, Egisto chiede la sua protezione, sostenendo di star cercando scampo dai propri nemici; Agamennone gli parla con cordialit\u00e0 promettendogli di far valere la propria influenza per restituirgli i suoi diritti ereditari, ma gli ordina di lasciare Argo immediatamente. Agamennone poi riprende Clitennestra per non averlo avvertito della presenza di Egisto, e Clitennestra a sua volta accusa Elettra di averla tradita palesando Egisto ad Agamennone.\nAtto IV.\nSi assiste ad un'altra conversazione tra Egisto e la sua vittima, che egli ha inestricabilmente legato a s\u00e9. Egisto rifiuta la proposta di Clitennestra di fuggire insieme, e con grande abilit\u00e0, annunciando che Agamennone ha condotto con s\u00e9 Cassandra, che diverr\u00e0 la rivale della stessa Clitennestra, fa nascere in lei il proposito, a cui ella si lega con un giuramento, di uccidere il marito. Giunge Elettra, che ha il presentimento di una prossima catastrofe, e insiste con Agamennone affinch\u00e9 Egisto sia cacciato senza esitazione. Agamennone parla con Clitennestra, assicurandole che la gelosia per Cassandra \u00e8 infondata.\nAtto V.\nLa catastrofe finale si avvicina rapida. Clitennestra giunge con un pugnale, per assassinare il marito nel sonno, ma si pente e fugge. L'apparizione di Egisto, per\u00f2, la ristabilisce nella propria risoluzione, cosicch\u00e9 ella compie il terribile misfatto, mentre Egisto gioisce per il successo del suo complotto e si proclama re di Argo. Egisto vorrebbe precipitarsi ad uccidere Oreste, giovane figlio di Agamennone e suo legittimo erede, ma Elettra riesce a trarlo in salvo, augurandosi che un giorno possa vendicare l'uccisione del padre:"}
{"id": "845227", "revid": "599013", "url": "https://it.wikipedia.org/wiki?curid=845227", "title": "LAT", "text": ""}
{"id": "845228", "revid": "6923", "url": "https://it.wikipedia.org/wiki?curid=845228", "title": "Piridinio clorocromato", "text": "Il piridinio clorocromato (PCC) (C5H6N \u00b7 ClCrO3), \u00e8 una molecola organica appartenente alla famiglia delle piridine; si prepara disciogliendo l'anidride cromica (CrO3) in acido cloridrico ed aggiungendo poi la piridina. A temperatura ambiente si presenta come un sale giallo-arancio.\nLa sua struttura a deficienza elettronica rende tale reagente organico un ottimo agente ossidante, rapido e selettivo, utilizzato principalmente per l'ossidazione degli alcoli per formare carbonili. Sono noti vari composti correlati con reattivit\u00e0 simile. Essendo tuttavia solubile in solventi organici permette di condurre la reazione in ambiente anidro, arrestando quindi la reazione senza l'ulteriore ossidazione che attraverso la forma idrata dell'aldeide (ovvero un diolo geminale) condurrebbe all'acido carbossilico corrispondente.\nCon altri agenti ossidanti, nonostante la presenza dell'alcool primario residuo non ancora reagito, l'aldeide svoltasi subisce pi\u00f9 facilmente una successiva ossidazione trasformandosi in acido carbossilico. Grazie all'uso del PCC si \u00e8 in grado di fermare selettivamente la reazione allo stadio dell'aldeide.\nStruttura e preparazione.\nPCC \u00e8 costituito da un catione di piridinio, [C5H5NH]+ e un anione clorocromato tetraedrico, [CrO3Cl]-. Sono anche noti sali correlati, come il 1-butilpiridinio clorocromato, [C5H5N (C4H9)] [CrO3Cl] e il clorocromato di potassio.\nScoperto per caso, il reagente \u00e8 stato originariamente preparato mediante aggiunta di piridina in una soluzione fredda di triossido di cromo in acido cloridrico concentrato:\nIn un metodo alternativo, la formazione di fumi di cloruro di cromile (CrO2Cl2) durante la realizzazione della suddetta soluzione \u00e8 stata minimizzata semplicemente cambiando l'ordine di aggiunta: una soluzione fredda di piridina in acido cloridrico concentrato \u00e8 stata aggiunta al triossido di cromo solido sotto agitazione.\nUsi.\nOssidazione di alcoli.\nIl PCC \u00e8 usato come ossidante. In particolare, ha dimostrato di essere altamente efficace nell'ossidazione rispettivamente degli alcoli primari e secondari in aldeidi e chetoni. Il reagente \u00e8 pi\u00f9 selettivo del relativo reattivo di Jones, quindi ci sono poche possibilit\u00e0 di sovraossidazione per formare acidi carbossilici purch\u00e9 non sia presente acqua nella miscela di reazione. Una tipica ossidazione da PCC comporta l'aggiunta di un alcool a una sospensione di PCC in diclorometano. La reazione generale \u00e8:\nAd esempio, il triterpene lupeolo pu\u00f2 essere ossidato a lupenone:\nAltre reazioni.\nCon alcoli terziari, l'estere cromato formato da PCC pu\u00f2 isomerizzare tramite una reazione sigmatropica [3,3], l'ossidazione di Babler. Altri ossidanti comuni di solito portano alla disidratazione perch\u00e9 tali alcoli non possono essere ossidati direttamente.\nPCC converte anche alcoli e aldeidi insaturi adatti in cicloesenoni. Questa via, una ciclizzazione cationica ossidativa, \u00e8 illustrata dalla conversione di (-)-citronellolo in (-)-pulegone. Il PCC effettua anche ossidazioni alliliche, ad esempio, nella conversione dei diidrofurani in furanoni.\nReagenti correlati.\nAltri reagenti pi\u00f9 convenienti o meno tossici per gli alcoli ossidanti includono dimetilsolfossido, che viene utilizzato nelle ossidazioni di Swern e Pfitzner\u2013Moffatt e composti di iodio ipervalenti, come il periodinano di Dess-Martin.\nSicurezza.\nUno svantaggio dell'uso del PCC \u00e8 la sua tossicit\u00e0, che condivide con altri composti esavalenti di cromo."}
{"id": "845229", "revid": "6923", "url": "https://it.wikipedia.org/wiki?curid=845229", "title": "Katsina (stato)", "text": "Katsina \u00e8 uno dei 36 stati della Nigeria, situato nel nord della Nigeria con capitale la citt\u00e0 omonima di Katsina. Fu creato nel 1987 da una parte dello stato di Kaduna.\nSuddivisioni.\nLo stato di Katsina \u00e8 suddiviso in 34 aree a governo locale (\"local government areas\"):"}
{"id": "845230", "revid": "124984935", "url": "https://it.wikipedia.org/wiki?curid=845230", "title": "Ottavia (Alfieri)", "text": "Ottavia \u00e8 una tragedia di Vittorio Alfieri, pubblicata per la prima volta nel 1783, ispirata alla tragedia di Seneca \"Octavia\", generalmente considerata spuria.\nIdeata il 18 agosto 1779, stesa in prosa dal 5 al 13 luglio del 1780, venne versificata due volte. La prima edizione tra il 23 dicembre 1780 ed il 15 marzo 1781, la seconda volta tra il 27 marzo al 6 maggio 1782.\nVenne pubblicata a Siena per la prima volta nel 1783 ed in seguito a Parigi nel 1788.\nTrama.\nAgrippina, la madre di Nerone, scelse Seneca, il celebre filosofo, come precettore per il figlio; probabilmente Seneca incoraggi\u00f2 il giovane Nerone in molti dei suoi eccessi, e certamente non esercit\u00f2 la sua autorit\u00e0 in modo da impedirgli di diventare il crudele tiranno conosciuto dalla storia.\nAgrippina spos\u00f2 l'imperatore Claudio (di cui pi\u00f9 tardi fu sospettata di avere causato la morte), e fece in modo, per assicurare al figlio il titolo e la successione ad imperatore, che Claudio scegliesse Nerone come proprio erede e gli desse in moglie la figlia Ottavia, di carattere nobile e delicato. Ottavia venne poi ripudiata dal marito, che la accus\u00f2 ingiustamente di adulterio, per potere cos\u00ec sposare l'ambiziosa Poppea. Nonostante la sua innocenza, Ottavia fin\u00ec per uccidersi.\nI personaggi della tragedia sono Nerone e le sue due mogli, Seneca e Tigellino, vile servitore dell'imperatore.\nAtto I.\nLa scena di apertura, tra Nerone e Seneca, nella quale il primo, senza darne giustificazione, informa il suo amico e antico precettore dell'intenzione di richiamare Ottavia dall'esilio, illustra efficacemente l'iniquit\u00e0 del carattere dell'imperatore.\nSuccessivamente, Nerone comunica anche a Poppea, che ne viene intimorita, dell'imminente ritorno di Ottavia, a causa della solidariet\u00e0 che ella sta suscitando tra la popolazione nel suo esilio.\nAtto II.\nPoppea, rimasta sola con Tigellino, gli esprime la propria apprensione per l'arrivo di Ottavia, poich\u00e9 teme che il favore di Nerone possa nuovamente rivolgersi a lei. Tigellino le promette di usare la propria influenza contro Ottavia.\nQuando Tigellino incontra Nerone, questi lo informa che intende mettere a morte Ottavia quando sar\u00e0 giunta. Tigellino teme una rivolta popolare, ma assicura a Nerone che Ottavia lo ha tradito con uno schiavo di nome Eucero: si dice pronto a dimostrarne la colpevolezza, affinch\u00e9 la popolazione possa accettarne la condanna senza proteste.\nQuindi avviene l'incontro tra Nerone e Ottavia, in cui l'imperatore accusa la donna del presunto crimine. Ottavia \u00e8 disperata, e invoca la morte come unico mezzo di consolazione.\nAtto III.\nOttavia si lamenta con Seneca del proprio duro destino, e gli confessa di amare ancora Nerone e di essere amareggiata per essere stata soppiantata da Poppea. Seneca le risponde che forse sar\u00e0 il popolo a salvarla: si odono in distanza le grida della plebe in suo favore.\nEntra Nerone, seguito da Tigellino, che gli dice che la popolazione continua a chiedere l'esilio o la morte di Poppea e il ritorno al trono di Ottavia, e ha sopraffatto le truppe di Nerone. Ottavia implora l'imperatore di ucciderla e di salvarsi cercando di guadagnare tempo con la folla, ma Nerone invia Tigellino al campo, con l'ordine di radunare i pretoriani e fermare i rivoltosi.\nL'atto si conclude con uno sdegnato litigio, alla presenza di Nerone, tra Poppea ed Ottavia, al cui termine l'imperatore conferma cupamente a Ottavia che dovr\u00e0 morire (\u00abAvanzo di morte sei, per breve tempo. Omai del tuo perire, incerto \u00e8 solo il modo\u00bb).\nAtto IV.\nSeneca dice a Poppea che la morte di Ottavia rischia di trasformarsi in una rovina per lei stessa, poich\u00e9 Nerone, vedendo il popolo in tumulto, potrebbe un giorno decidere di eliminare anche lei.\nAll'arrivo di Nerone, Seneca riesce a trovare il coraggio per rivolgersi con audacia all'imperatore, ammonendolo che l'uccisione di Ottavia gli si potrebbe rivolgere contro (\u00abtutto sovra il tuo capo torner\u00e0 il suo sangue\u00bb), e minacciando di rivelare a tutti le malefatte di cui \u00e8 a conoscenza. Nerone \u00e8 preso da un violento accesso di rabbia. Poppea, dopo che Seneca \u00e8 partito, si offre di rinunciare al suo posto sul trono, ma Nerone le giura che non verranno mai separati.\nRientra Tigellino, annunciando che i pretoriani si stanno schierando e sono pronti a combattere.\nAtto V.\nDopo un triste monologo di Ottavia, ella viene raggiunta da Seneca, il quale le comunica che tutti i testimoni chiamati per avvalorare le accuse contro di lei, compreso lo stesso Eucero, hanno negato il presunto crimine, bench\u00e9 sottoposti a crudeli torture e messi a morte.\nMa giunge Tigellino, e annuncia che contro di lei vi sono nuove accuse di istigazione alla ribellione. Disperata, Ottavia chiede a Seneca di darle il veleno che, come ella sa, il filosofo porta sempre con s\u00e9, nascosto in un anello. Egli resiste, ma la donna afferra l'anello e inala la polvere mortale.\nNerone, accompagnato da Poppea, giunge in tempo per assistere alla morte di Ottavia, poi proclama la prossima morte di Seneca. Quest'ultimo, rimasto solo, annuncia che intende prevenire le intenzioni di Nerone:"}
{"id": "845231", "revid": "2056951", "url": "https://it.wikipedia.org/wiki?curid=845231", "title": "Acusmatico", "text": "Acusmatico \u00e8 un aggettivo riferito al suono che si sente senza individuarne la causa originaria.\nIl vocabolo \u00e8 di origine greca, riconducibile a Pitagora: si racconta infatti che questo tenesse le sue lezioni nascosto dietro a una tenda. Inoltre, il termine acusmatico significa privi di suono e si riferisce ad una categoria dei discepoli di Pitagora, gli acusmatici, che potevano solo ascoltare per diventare poi matematici. \nIl termine \u00e8 stato recuperato da Jer\u00f4me Peignot e teorizzato da Pierre Schaeffer.\nNei suoi studi Pierre Schaeffer ha utilizzato tale concetto per poter analizzare il suono senza i vincoli semantici o linguistici legati alla fonte. Uno dei suoi intenti era dare al suono la condizione di oggetto a s\u00e9 stante: l'oggetto musicale. Per l'ascolto del suono svincolato dalle proprie cause, \u00e8 indispensabile uno strumento di registrazione e riproduzione.\nLa radio, il compact disc o il telefono sono per definizione dei media acusmatici.\nNel cinema, viene utilizzato per definire i suoni che si sentono ma non se ne vede la causa sullo schermo.\nInoltre, \u00e8 un concetto cardine della musica concreta, una corrente musicale francese nata negli anni 1950 e teorizzata dallo stesso Pierre Schaeffer."}
{"id": "845233", "revid": "287818", "url": "https://it.wikipedia.org/wiki?curid=845233", "title": "Agide (Alfieri)", "text": "Agide \u00e8 una delle tragedie di Vittorio Alfieri, pubblicata per la prima volta nel 1788.\nTrama.\nAgide IV, re di Sparta, \u00e8 processato e condannato per il suo tentativo di dare istituzioni pi\u00f9 libere alla citt\u00e0; prima dell'esecuzione, Agide si suicida insieme a sua madre Agesistrata.\nAgide IV occup\u00f2 il trono di Sparta insieme a Leonida II, di cui aveva sposato la figlia Agiziade (Plutarco per\u00f2 racconta che la moglie di Agide non era la figlia di Leonida, ma fu pi\u00f9 tardi sua nuora). Agide, che aveva solo ventitr\u00e9 anni al momento della sua morte, avvenuta nel 241 a.C., aveva un carattere nobile, e desiderava reintrodurre le antiche leggi di Licurgo, e instaurare una reale uguaglianza tra ricchi e poveri, abolendo i debiti e introducendo un'eque suddivisione delle terre. Queste misure erano naturalmente invise alla potente oligarchia, e anche a Leonida, cresciuto in una lussuosa corte asiatica. Agide fu appoggiato nelle sue riforme dalla madre Agesistrata e dal fratello Agesilao, che, essendo egli stesso molto indebitato, era ansioso di vedere attuata la parte relativa delle riforme.\nLeonida venne bandito grazie all'influenza dei movimenti favorevoli alle riforme. Sua figlia prefer\u00ec accompagnarlo in esilio piuttosto che rimanere col marito e spartire con lui il tempo del trionfo. Agide, per\u00f2, dovette in seguito lasciare Sparta per prendere il comando dell'esercito, e in sua assenza ebbe luogo una rivolta popolare favorevole a Leonida, che, quando ha inizio la tragedia, si \u00e8 appena reinsediato sul trono, mentre Agide, per salvarsi dalla folla, si \u00e8 dovuto rifugiare in un tempio. Un ulteriore personaggio della tragedia \u00e8 Anfare, capo dei magistrati, o efori, e devoto sostenitore di Leonida.\nAtto I.\nAnfare si congratula con Leonida per la riconquista del trono, ma quest'ultimo dice che non si sentir\u00e0 sicuro fino a quando Agide sar\u00e0 in vita. Anfare ricorda a Leonida che un tempo Agide gli ha salvato la vita difendendolo da Agesilao, e gli consiglia di essere prudente nelle azioni che intraprender\u00e0 contro di lui. Giunge Agesistrata, diretta al rifugio di Agide, e sostiene le ragioni del figlio. Leonida le replica che Agide sar\u00e0 detronizzato, ma gli concede ancora un giorno per cercare di discolparsi. Anfare le suggerisce di cercare di convincere Agide a trovare un accordo con Leonida e i suoi vittoriosi sostenitori.\nAtto II.\nAgide, per non essere accusato di cercare di sottrarsi alla punizione per i suoi presunti misfatti, lascia il tempio. Giunge sua moglie, dicendogli che ora che la sua fortuna \u00e8 in declino intende riunirsi a lui, ma supplicandolo di riconciliarsi con Leonida, di abbandonare i suoi progetti politici e di tornare a regnare insieme al proprio padre. Agide le risponde che il giorno della sua morte si sta forse avvicinando, e le chiede di allevare i loro figli nell'amore per la libert\u00e0. Giunge quindi la madre di Agide, seguita da una folla armata che, come ella spiega, \u00e8 pronta a sostenere la causa di Agide; Agide per\u00f2 rifiuta il loro appoggio, annunciando l'intenzione di difendersi davanti alla citt\u00e0 di Sparta riunita. Compare Anfare, dichiarando, da parte degli Efori, che, se Agide ritirer\u00e0 le sue nuove leggi, sar\u00e0 riammesso al trono. Agide replica chiedendo un colloquio con Leonida.\nAtto III.\nLeonida, assistito dalle sue guardie, concede il colloquio richiesto da Agide. Quest'ultimo ricorda le circostanze del passato che hanno portato all'esilio di Leonida, chiedendogli di promulgare le leggi di Licurgo e introdurre la perfetta uguaglianza. In questo caso Agide si dice disposto ad offrire in sacrificio la propria vita e promette gloria eterna a Leonida. Leonida, dopo avere ascoltato Agide, ordina che venga arrestato, per impedirgli di tornare a rifugiarsi nel tempio, e si rallegra di averlo finalmente in proprio potere. A nulla valgono le suppliche della madre e della sposa di Agide per fargli abbandonare il proponimento di annientare il suo precedente collega nel governo, ora suo prigioniero.\nAtto IV.\nLeonida e Anfare si accordano sul modo per assicurarsi che Agide venga condannato da un tribunale di Efori e Senatori a loro favorevoli, da cui si dovr\u00e0 escludere la popolazione di Sparta. Quando il tribunale si riunisce, Leonida manda Anfare a prelevare Agide, e abilmente arringa i giudici, cercando di prevenirli nei confronti di Agide, anche se dichiara di affidarsi completamente alla loro decisione. Anfare introduce Agide, circondato da guardie, e lo accusa di essere divenuto tiranno tradendo la fiducia riposta in lui. Agide si difende nobilmente, dopo avere denunciato il fatto che il tribunale non rappresenta veramente la popolazione di Sparta.\nNonostante gli sforzi di Anfare, l'eloquenza di Agide riesce a convincere della sua innocenza i rappresentanti del popolo presenti. Quando Agide viene ricondotto in carcere, Leonida sostiene di non volere la morte di Agide, ma di avere solamente cercato di convincerlo, e si rimette al giudizio del tribunale dicendo di sperare nella clemenza, poi si ritira. Quindi Anfare chiede di emettere la sentenza, e questa \u00e8 di morte per Agide. Il popolo invoca il perdono, e le grida della moltitudine che avanza per salvare Agide si odono in lontananza.\nAtto V.\nAgide \u00e8 in carcere, pronto alla morte e in attesa dei carnefici. Giunge Agiziade, fuggita dalla reclusione a cui il padre l'aveva condannata, e annuncia al marito che morir\u00e0 con lui, se non potranno salvarsi. Agide per\u00f2 la persuade a vivere per amore dei loro figli, e i due si separano teneramente. Poi giunge Agesistrata, con due spade, annunciando che i sostenitori di Agide sono stati sopraffatti da quelli di Leonida; Agesistrata vorrebbe uccidere se stessa con una delle spade, dopo che Agide si sar\u00e0 tolto la vita con l'altra.\nCompaiono Leonida e Anfare, seguiti dai soldati, che hanno ricevuto l'ordine di uccidere Agide e la madre. Questi, per\u00f2, intimoriti dalla maestosit\u00e0 del contegno di Agide, si ritraggono intimoriti. Agide chiede a Leonida di fare in modo che Agiziade non segua il suo esempio, poi si pugnala, immediatamente imitato da Agesistrata, lasciando Leonida e Anfare nel terrore:\nRappresentazione.\nLa scena si svolge nel Foro alla soglia del carcere, in cui verr\u00e0 celebrato un processo sommario, per passare poi all'interno della prigione di Sparta nella quale Agide si suicida, imitato poi dalla madre.\nL'idea del carcere come scena finale era stata concepita anche per il \"Filippo\", ma viene messa in atto solo nell'Agide."}
{"id": "845236", "revid": "547992", "url": "https://it.wikipedia.org/wiki?curid=845236", "title": "Cesare Valle", "text": "Biografia.\nDi origine sarda (Sassari), nasce ultimogenito dei quattro figli di Tommaso Valle, funzionario al Ministero dell'Interno e Italia Milanti. \u00c8 fratello minore di Giuseppe Valle. \nLaureatosi con lode in Architettura civile nel 1924 al Regio Istituto Superiore d'Ingegneria di Roma, ed \u00e8 assistente di Gustavo Giovannoni. Libero docente dal 1938, dopo aver insegnato a Napoli e nel 1940 a Pisa, \u00e8 professore di Urbanistica alla Facolt\u00e0 di Ingegneria della Sapienza - Universit\u00e0 di Roma dal 1941 al 1972. Fino al 1942 esercita la libera professione, collabora alla stesura di piani urbanistici per la Capitale e per altre citt\u00e0, progetta numerosi edifici pubblici e privati: da ricordare almeno, a Forl\u00ec, cio\u00e8 nella \"citt\u00e0 del Duce\", la Casa del Balilla \"Arnaldo Mussolini\", in seguito casa della Giovent\u00f9 Littoria, costruita tra il 1933 e il 1935, e il Palazzo dell'ex collegio aeronautico. \nNel 1937 e 1938 lavora insieme all'architetto Ignazio Guidi alla progettazione della citt\u00e0 mineraria di Carbonia (inaugurata il 18 dicembre 1938), ubicata nel sud-ovest della Sardegna, sviluppando un moderno piano urbanistico che prevedeva una popolazione di 20.000 abitanti.\nNel 1938 appronta, sempre insieme ad Ignazio Guidi, il Piano regolatore di Addis Abeba del 1938.\nPartecipa alla redazione della legge quadro del 17 agosto 1942 n. 1150 sull'urbanistica. Dal 1942 Valle \u00e8 ispettore generale presso il Ministero dei lavori Pubblici occupandosi soprattutto di urbanistica, in particolare dell'attuazione del piano regolatore di Roma del 1931 e degli studi del nuovo piano regolatore che sar\u00e0 poi adottato nel 1962. La sua influenza nelle vicende urbanistiche della Capitale dal Dopoguerra fino agli inizi degli anni sessanta \u00e8 determinante; basti dire che si dovr\u00e0 a Cesare Valle se un discutibile piano regolatore adottato nel 1959 dalla giunta guidata da Urbano Cioccetti sar\u00e0 respinto dal Ministero.\nMembro e poi presidente di sezione del Consiglio superiore dei Lavori pubblici, \u00e8 presidente dell'assemblea plenaria dello stesso dal 1965 al 1967. I suoi figli Tommaso, architetto, e Gilberto, ingegnere, sono titolari dello \"Studio Valle Progettazioni\" di Roma, che ha realizzato numerosi e importanti progetti a Roma come nel resto dell'Italia e all'estero. Cesare Valle ha anche un altro figlio, Raniero Valle.\nOpere.\n\"(Progetti principali)\"\nArchivio.\nIl fondo \"Cesare Valle\" comprende documentazione dal 1903 al 1997 costituita in prevalenza da elaborati grafici su vari supporti, da materiale fotografico e da documentazione diversa relativa ai vari aspetti del percorso professionale dell'architetto."}
{"id": "845238", "revid": "287818", "url": "https://it.wikipedia.org/wiki?curid=845238", "title": "Maria Stuarda (Alfieri)", "text": "Maria Stuarda \u00e8 una tragedia di Vittorio Alfieri, scritta e pubblicata nel 1778.\nLa vicenda \u00e8 ispirata alla figura della cattolica regina di Scozia Maria Stuarda, che, ospite dell'arida e assetata di potere Regina Elisabetta d\u2019Inghilterra, tram\u00f2 per ucciderla. Ma smascherata, fu condannata a morte per decapitazione; accett\u00f2 la sorte come purificazione dai peccati commessi. La tragedia si riferisce al periodo che Maria trascorse in Scozia col secondo marito.\nTrama.\nLa sfortunata Maria regina di Scozia, nata nel 1542, spos\u00f2 in prime nozze, nel 1558, il delfino di Francia, che divenne re nel 1559. Egli mor\u00ec l'anno seguente, e la vedova si rispos\u00f2 nel 1565 col cugino Enrico Stuart, conte di Darnley (chiamato Arrigo nella tragedia). Nel 1566, con la connivenza di Darnley, avvenne l'omicidio di Rizio, segretario di Maria. Oltre a Maria e Darnley, gli altri personaggi della tragedia sono: il conte di Bothwell (Botuello), che Maria spos\u00f2 nel 1567, dopo l'assassinio di Darnley e la distruzione della sua dimora, che costituiscono la catastrofe della tragedia; Ormond (Ormondo), ambasciatore della regina Elisabetta presso Maria; il conte di Murray (Lamorre), in seguito divenuto famoso, un capo della chiesa riformista scozzese, figlio naturale di Giacomo V e reggente del regno durante la minore et\u00e0 del figlio di Maria, Giacomo VI di Scozia e I d'Inghilterra.\nIl testo alfieriano descrive, allontanandosi alquanto dai veri fatti storici, come si giunge all'uccisione di Arrigo, a cui Maria, succube del ministro Botuello, non riesce ad opporsi. Sullo sfondo, lo scontro tra Cattolicesimo e Protestantesimo.\nLa vicenda si svolge nella reggia di Maria, a Edimburgo.\nAtto I.\nNella prima scena, Lamorre rimprovera Maria per il suo allontanamento dal marito, che lo ha indotto a lasciare la corte. Maria sostiene che la ragione principale \u00e8 il suo coinvolgimento nell'omicidio di Rizio. Quando Maria rimane sola entra Ormondo che, nella sua qualit\u00e0 di ambasciatore di Elisabetta, le chiede di adottare una condotta pi\u00f9 mite verso la parte dei suoi sudditi, la grande maggioranza, che hanno abbandonato l'alleanza con la chiesa romana, e di riconciliarsi con Arrigo. Maria \u00e8 infastidita dall'interferenza di Elisabetta, e chiede consiglio al suo favorito Botuello su come comportarsi.\nAtto II.\nSi incontrano Arrigo e Lamorre, e quest'ultimo chiede al re di rinunciare alla fede nella chiesa romana, della quale egli si \u00e8 fatto seguace, e di indurre Maria a far cessare la persecuzione dei protestanti. Arrigo si lamenta del proprio matrimonio, ma acconsente a un colloquio con la regina. Le parla orgogliosamente, e respinge i suoi tentativi di riconciliazione, chiedendo che gli venga restituita interamente la sua posizione di re e gli sia affidata la cura del loro figlio. Botuello per\u00f2 consiglia a Maria di non consentire ad Arrigo di recarsi al palazzo dove vive il principe, temendo che possa verificarsi qualche complotto per rapirlo. Botuello suggerisce anche che Maria ed Arrigo tornino a vivere insieme nel vecchio castello di Edimburgo, per capire come l'amore di Maria possa influenzare la condotta del re.\nAtto III.\nArrigo ed Ormondo si incontrano. Ormondo assicura il re della solidariet\u00e0 propria e di Elisabetta, e si dice pronto a servirlo. Il re accenna alla possibilit\u00e0 di un volontario esilio, e Ormondo gli suggerisce di ritirarsi in Inghilterra, poi astutamente avanza la proposta di un piano per rapire il figlio, destinato a divenire un giorno re d'Inghilterra, e farlo educare secondo i precetti del protestantesimo presso Elisabetta; Ormondo promette che in cambio quest'ultima nominer\u00e0 Arrigo reggente durante la minore et\u00e0 del figlio.\nSi incontrano poi Botuello ed Arrigo. Botuello, da parte di Maria, mette in guardia Arrigo dall'affidarsi agli intrighi di Ormondo, che Maria ha scoperto. Quando Arrigo e Ormondo si incontrano nuovamente, l'ambasciatore si scusa per ci\u00f2 che ha fatto, ma asserisce di essere stato istigato dalla stessa Maria.\nAtto IV.\nIl re e la regina che si accusano aspramente a vicenda. Maria nega di essere coinvolta nel complotto, ed Arrigo dice di pretendere la morte di Botuello e l'immediato allontanamento di Ormondo. Ella rifiuta, quindi il re, pronunciando le ultime parole nella tragedia, le dice che dormir\u00e0 nel vecchio castello, come Maria desidera, ma solo per una notte, poi lascer\u00e0 Edimburgo.\nBotuello sostiene poi con Maria che Arrigo ed Ormondo stanno realmente complottando per rapire il piccolo Giacomo e condurlo in Inghilterra per educarlo al protestantesimo, e che Arrigo per questo verr\u00e0 ricompensato con il trono di Scozia. Maria replica che Arrigo l'ha appena accusata di complottare contro di lui, e di essersi servita di Ormondo. Ormondo viene convocato, e scarica ogni colpa su Arrigo, dicendolo il vero ideatore del complotto. Queste dichiarazioni portano al sommo l'irritazione di Maria verso il marito, tanto che ella permette a Botuello di circondare con truppe il castello dove Arrigo dormir\u00e0, pregandolo di impedire il presunto progetto di rapire il loro figlio.\nAtto V.\nLamorre giunge affannato da Maria, protestando perch\u00e9 lei ha consentito a Botuello e ai suoi alleati di circondare il castello dove si trova Arrigo. Lamorre, ispirato, con parole infiammate descrive dapprima il prossimo assassinio di Arrigo, poi con tono profetico annuncia l'esecuzione della stessa Maria per mano di Elisabetta e la definitiva rovina ed estinzione della stirpe degli Stuart. Maria, terrorizzata, lo implora di recarsi subito a salvare Arrigo.\nGiunge quindi Botuello annunciando che l'accesso al castello \u00e8 interdetto a chiunque, e che nemmeno Lamorre vi potr\u00e0 entrare. Mentre Botuello parla, si ode una violenta esplosione. Torna Lamorre, annunciando che la rocca dove il re dormiva \u00e8 stata distrutta, e che egli ha trovato la morte tra le rovine. Mentre cala il sipario, Maria giura vendetta su chi l'ha tradita:"}
{"id": "845239", "revid": "31886", "url": "https://it.wikipedia.org/wiki?curid=845239", "title": "Kebbi", "text": "Kebbi \u00e8 uno dei 36 stati della Nigeria, situato a nord-ovest della Nigeria con capitale Birnin Kebbi. Lo Stato \u00e8 stato creato nel 1991 da una parte dei vecchi stati di Sokoto, Niger, e Benin.\nStoria.\nLe popolazioni Kebbi persero nel 1674 i loro territori settentrionali, sconfitti dai tuareg del sultanato di Agadez guidati da Agabba; questi sull'area sottratta fondarono il sultanato di Ader.\nPolitica.\nSuddivisioni.\nLo stato di Kebbi \u00e8 suddiviso in ventuno aree a governo locale (\"local government areas\"), 4 emirati (Gwandu, Argungu, Yauri e Zuru), e 35 distretti.\nLe aree a governo locale sono:"}
{"id": "845249", "revid": "104458", "url": "https://it.wikipedia.org/wiki?curid=845249", "title": "Regno ostrogoto", "text": "Il Regno ostrogoto, ufficialmente il Regno d'Italia (Latino: \"Regnum Italiae\"), venne fondato dal popolo germanico degli Ostrogoti in Italia, e nelle zone confinanti, tra il 493 e il 553. In Italia gli Ostrogoti subentrarono a Odoacre, il padrone \"de facto\" dell'Italia che aveva deposto l'ultimo imperatore d'Occidente nel 476. La penisola venne quindi organizzata in 17 distretti con a capo dei governatori che avevano ampi poteri fiscali, giuridici e civili. Tutti costoro rispondevano del proprio operato direttamente al prefetto del pretorio che risiedeva a Ravenna ed era di nomina regia.\nStoria.\nContesto storico.\nGli Ostrogoti.\nGli Ostrogoti erano la branca orientale dei Goti. Si insediarono in Dacia dove stabilirono un potente stato ma durante il IV secolo caddero sotto il dominio degli Unni. Dopo il collasso dell'Impero degli Unni nel 454, molti Ostrogoti vennero spostati dall'imperatore Marciano in Pannonia con la qualifica di \"foederati\". Nel 460, durante il regno di Leone I, dal momento che l'impero romano smise di pagare la quota annuale, devastarono l'Illiria. Venne firmata la pace nel 461 in seguito alla quale il giovane Teodorico Amalo, figlio di Teodemiro della dinastia Amali, venne mandato a Costantinopoli come ostaggio, dove ricevette un'educazione romana. Negli anni precedenti molti Goti, guidati prima da Ardaburio Aspare e poi da Teodorico Strabone, prestarono servizio nell'esercito romano diventando figure di primo piano in campo politico e militare alla corte di Costantinopoli.\nIl periodo compreso tra il 477 e il 483 vide una lotta a tre tra Teodorico Amal, che successe al padre nel 474, Teodorico Strabone e il nuovo imperatore bizantino Zenone. Nel corso di questo conflitto le alleanze cambiarono pi\u00f9 volte, e buona parte dei Balcani vennero devastati. Alla fine, dopo la morte di Strabone avvenuta nel 481, Zenone scese a patti con Teodorico. Parte della Mesia e della Dacia vennero cedute ai Goti, e Teodorico venne nominato \"magister militum praesentalis\" e Console nel 484. Solo un anno dopo Teodorico e Zenone ripresero il loro conflitto, e di nuovo Teodorico invase la Tracia saccheggiandola. Fu allora che Zenone pens\u00f2 di prendere due piccioni con una fava, e aizz\u00f2 Teodorico contro un altro vicino nemico dell'Impero, il regno italiano di Odoacre.\nIl regno di Odoacre.\nNel 476 Odoacre, un \"magister militum\" germanico, depose l'imperatore romano Romolo Augusto autoincoronandosi \"rex Italiae\" (\"Re d'Italia\"), mentre restava ufficialmente sotto la sovranit\u00e0 dell'impero bizantino. Questo fatto venne riconosciuto da Zenone nel 477 quando insign\u00ec Odoacre del rango di Patrizio. Odoacre mantenne inalterato il sistema amministrativo, cooperando attivamente con il Senato romano, e il suo governo fu efficiente. Elimin\u00f2 i Vandali della Sicilia tra il 477 e il 485 prima per vie diplomatiche poi con le armi, e nel 480 conquist\u00f2 la Dalmazia in seguito alla morte di Giulio Nepote.\nLa conquista dell'Italia da parte dei Goti.\nVenne raggiunto un accordo tra Zenone e Teodorico in base al quale il secondo, in caso di vittoria, avrebbe governato l'Italia col titolo di rappresentante dell'imperatore. Teodorico e il suo popolo partirono da \"Novae\" in Mesia nell'autunno del 488, attraversando la Dalmazia e oltrepassando le Alpi Giulie entrando in Italia alla fine dell'agosto del 489. Il primo confronto con l'esercito di Odoacre si ebbe sul fiume Isonzo (Battaglia dell'Isonzo) il 28 agosto. Odoacre venne sconfitto e fugg\u00ec verso Verona, dove un mese dopo si svolse un'altra battaglia conclusa con una vittoria gotica sanguinosa e schiacciante. Odoacre si ritir\u00f2 nella capitale Ravenna, mentre il grosso del suo esercito guidato da Tufa si arrese ai Goti. Teodorico mand\u00f2 Tufa e i suoi uomini da Odoacre, ma questi si riunirono al loro re. Nel 490 Odoacre fu in grado di organizzare una nuova campagna militare contro Teodorico, conquistando Milano e Cremona, e assediando la principale base gotica sul Ticino, Pavia. A questo punto intervennero i Visigoti; l'assedio venne tolto, e Odoacre sub\u00ec una nuova sconfitta sulle rive dell'Adda l'11 agosto 490. Odoacre torn\u00f2 a Ravenna, mentre il Senato e numerose citt\u00e0 italiane si consegnarono a Teodorico.\nA questo punto fu il turno dei Goti di assediare Ravenna ma, dal momento che non disponevano di una flotta, e che la citt\u00e0 poteva essere rifornita via mare, l'assedio avrebbe potuto protrarsi all'infinito. Fu solo nel 492 che Teodorico ebbe una flotta a disposizione per poter conquistare il porto di Ravenna, tagliando completamente le sue connessioni con il mondo esterno. Gli effetti di questa azione si videro sei mesi dopo quando, tramite la mediazione di Giovanni, vescovo della citt\u00e0, incominciarono le negoziazioni tra le due parti. Venne raggiunto l'accordo il 25 febbraio 493, secondo il quale i due si sarebbero dovuti dividere l'Italia. Venne organizzato un banchetto per celebrare il trattato. Fu a questa festa che, il 15 marzo, Teodorico, dopo un brindisi, uccise Odoacre con le proprie mani. Segu\u00ec il massacro di tutti i soldati di Odoacre. A questo punto Teodorico divenne il padrone dell'Italia.\nIl regno di Teodorico il Grande.\nLa natura del regno di Teodorico.\nCome Odoacre, anche Teodorico poteva vantare il titolo di \"patrizio\" e rispondeva all'imperatore di Costantinopoli con la qualifica di vicer\u00e9 d'Italia, titolo riconosciuto dall'imperatore Anastasio nel 497. Contemporaneamente era a capo del proprio popolo, che non era composto da cittadini Romani. In realt\u00e0 ag\u00ec con una certa autonomia nonostante, a differenza di Odoacre, mantenne ufficialmente la dipendenza da Bisanzio.\nIl sistema amministrativo del regno di Odoacre, che in essenza corrispondeva a quello del precedente impero, venne mantenuto e gestito da soli cittadini Romani, come ad esempio il letterato Cassiodoro. Il Senato continu\u00f2 a funzionare normalmente, e le leggi dell'impero venivano riconosciute dalla popolazione romana, mentre i Goti venivano governati usando le proprie leggi.\nEssendo un regnante subordinato, Teodorico non aveva il diritto di emanare proprie leggi (\"leges\") nel sistema del diritto romano, ma solo editti (\"edicta\"), o precisazioni di alcuni dettagli. La continuit\u00e0 dell'amministrazione \u00e8 dimostrata dal fatto che molti ministri esperti di Odoacre, come Liberio e Cassiodoro, vennero tenuti al vertice delle istituzioni nel nuovo impero.\nLa stretta cooperazione tra Teodorico e la classe dirigente romana incominci\u00f2 a entrare in crisi negli anni seguenti, soprattutto dopo la ricomposizione della frattura ecclesiastica tra Roma e Costantinopoli, quando alcuni importanti senatori cospirarono contro l'imperatore. Questo port\u00f2 all'arresto e all'esecuzione del \"magister officiorum\" Boezio e del fratellastro Simmaco nel 524.\nD'altra parte, l'esercito e tutti gli ufficiali militari rimasero ad appannaggio dei Goti. I Goti erano insediati soprattutto in Italia settentrionale, e si tennero distanti dai Romani, tendenza rafforzata dai loro differenti destini: i Goti erano soprattutto ariani, mentre le persone che comandavano erano principalmente Calcedoniani. Nondimeno, e a differenza di Visigoti e Vandali, esisteva un'ampia tolleranza religiosa, che venne estesa anche agli ebrei. La diplomazia di Teodorico viene ben dimostrata dalle sue lettere agli ebrei genovesi: \"Il vero segno della \"civilitas\" \u00e8 l'osservanza della legge. \u00c8 questo che rende possibile la convivenza comunitaria, e che separa gli uomini dai bruti. Siamo lieti di accettare le vostre richieste di rinnovo dei privilegi garantiti a voi in precedenza...\" e \"Non possiamo imporre una religione, perch\u00e9 nessuno pu\u00f2 essere obbligato a credere contro la propria volont\u00e0\".\nL'editto di Teodorico.\nNel 500 lo stesso Teodorico eman\u00f2 un editto nominato \"Edictum Theodorici Regis\" composto da 154 articoli. Lo spirito alla sua base era di origine romana, cos\u00ec come le normative che lo componevano. Ad esempio erano di estrazione latina quelle disposizioni che delegavano ai tribunali civili le cause di natura economico-sociale, e a quelli militari le cause in campo bellico. Solitamente, i primi erano retti da magistrati romani e i secondi da generali goti. Difficilmente un romano compariva davanti a un giudice goto, a meno che l'altro contendente non fosse goto. In questi casi veniva affiancato un giudice di origine romana al magistrato di estrazione gota. Il codice di leggi promulgate da Teodorico, quindi, si basava essenzialmente sulla personalizzazione del diritto, ovvero: la legge applicata cambiava a seconda dell'appartenenza etnica.\nI goti, secondo le leggi dell'hospitalitas reclamarono un terzo dei territori di cui rivendicavano il possesso essendone rimasti gli unici difensori. Il sovrano era anche comandante supremo dell'esercito e lo richiamava alla mobilitazione generale, che avveniva solitamente nel distretto immediatamente pi\u00f9 vicino al teatro bellico. I cittadini goti provvedevano personalmente al loro equipaggiamento, e i romani avevano l'obbligo di fornire ai militari di passaggio vitto e alloggio gratuito.\nIl senato romano mantenne le prerogative \"puramente onorifiche\" attribuitegli verso la fine dell'impero. Aveva l'obbligo di offrire aiuto e sussidi alla plebe mediante distribuzioni settimanali di grano, e i due consoli davano il nome all'anno in corso. I senatori, in linea teorica, rappresentavano ancora la massima magistratura civile della citt\u00e0, ma in realt\u00e0 Teodorico li mise sotto tutela del praefectus urbi (a sua volta dipendente dal prefetto del pretorio di nomina regia) che estendeva la sua giurisdizione anche sulla nomina dei membri del senato.\nRelazioni con gli stati germanici occidentali.\nFu in politica estera, piuttosto che in quella interna, che Teodorico apparve come un governatore autonomo. Attraverso alleanze strette grazie ai matrimoni, tent\u00f2 di guadagnarsi una posizione di primo piano tra gli stati germanici occidentali. Come disse Giordane: \"...non vi fu razza tra i regni occidentali con cui Teodorico non abbia stretto amicizia o sottomesso durante la sua vita\". Questo fu in parte dovuto a una cautela difensiva, e in parte per controbilanciare l'influenza dell'Impero. Le figlie vennero sposate al re Visigoto Alarico II e al principe Burgunde Sigismondo, la sorella Amalfrida spos\u00f2 il re Vandalo Trasamondo, mentre egli stesso prese in moglie Audofleda, sorella del re Franco Clodoveo I.\nQueste politiche non furono sempre coronate dalla pace: Teodorico si trov\u00f2 in guerra contro Clodoveo quando quest'ultimo attacc\u00f2 i domini dei Visigoti in Gallia nel 506. I Franchi vinsero in breve tempo, uccidendo Alarico durante la battaglia di Vouill\u00e9 e sottomettendo l'Aquitania nel 507. A partire dal 508 Teodorico diede il via alle campagne in Gallia, riuscendo a salvare la Settimania per conto dei Visigoti, estendendo il dominio ostrogoto nella Gallia meridionale (Provenza) a spese dei Burgundi. Qui Teodorico ristabil\u00ec l'antica Prefettura del pretorio delle Gallie. Ora Teodorico aveva un confine condiviso con il regno visigoto dove, dopo la morte di Alarico, egli governava in qualit\u00e0 di tutore del nipote neonato Amalarico.\nI legami familiari servirono a poco anche con Sigismondo che, essendo un seguace della chiesa Calcedoniana, coltivava stretti legami con Costantinopoli. Teodorico giudic\u00f2 la cosa come una minaccia, e gli dichiar\u00f2 guerra, ma i Franchi fecero la prima mossa invadendo la Burgundia nel 523, sottomettendola in poco tempo. Teodorico pot\u00e9 reagire solo espandendo i suoi domini in Provenza a nord del fiume Durance, fino all'Is\u00e8re.\nLa pace con i Vandali, assicurata nel 500 grazie al matrimonio con Trasamondo, e i comuni interessi ariani contro Costantinopoli, collass\u00f2 dopo la morte di Trasamondo avvenuta nel 523. Il suo successore, Ilderico, mostr\u00f2 di preferire i cattolici di Nicea e, quando Amalfrida protest\u00f2, Ilderico fece uccidere lei e la sua corte. Teodorico stava preparando una spedizione vendicativa quando mor\u00ec.\nRelazioni con l'impero.\nI rapporti di Teodorico con chi gli garantiva la nomina di reggente, l'impero romano d'Oriente, furono sempre tesi, sia in senso politico sia per ragioni religiose. Soprattutto durante il regno di Anastasio, questi problemi portarono a numerosi scontri, nessuno dei quali si trasform\u00f2 in guerra. Nel 504-505 le forze di Teodorico lanciarono una campagna per riconquistare la Pannonia e la strategica citt\u00e0 di Sirmio, in precedenza parte della Prefettura del pretorio d'Italia, occupata in quel periodo dai Gepidi. La campagna ebbe successo, ma port\u00f2 anche a un breve conflitto con le truppe imperiali vinto dai Goti e dai loro alleati.\nLo scisma acaciano intercorso tra i patriarcati di Roma e Costantinopoli, causato dal supporto dell'impero all'Enotico e dalle credenze monofisiche di Anastasio, aiutarono Teodorico, visto che il clero e l'aristocrazia romana dell'Italia, guidata da Papa Simmaco, li contrast\u00f2 con vigore. Per un certo periodo Teodorico non pot\u00e9 contare sul loro supporto. La guerra tra Franchi e Visigoti port\u00f2 a nuove frizioni tra Teodorico e l'imperatore, visto che Clodoveo si present\u00f2 come campione della Chiesa Cattolica che combatteva contro gli \"eretici\" Goti ariani. Alla fine questo caus\u00f2 una spedizione navale ordinata da Anastasio nel 508, che devast\u00f2 le coste dell'Apulia.\nCon la salita al potere di Giustino I nel 518, vennero intraprese relazioni pi\u00f9 armoniose. Eutarico, genero di Teodorico e successore designato, venne nominato Console nel 519, mentre nel 522, per celebrare la ricomposizione dello scisma acaciano, Giustino permise a entrambi i consoli di essere nominati da Teodorico. In breve tempo, un rinnovato clima di tensione port\u00f2 a una legislazione Giustina contro l'arianesimo, e aumentarono le tensioni tra i Goti e il Senato i cui membri, come i Calcedoniani, divennero fedeli all'imperatore. I sospetti di Teodorico vennero confermati con l'intercettazione di un epistolario compromettente tra i principali senatori e Costantinopoli. In seguito a questo fatto venne imprigionato e ucciso Boezio nel 524. Papa Giovanni I venne mandato a Costantinopoli per mediare per conto degli ariani e, nonostante riusc\u00ec nella sua missione, al suo ritorno venne imprigionato e mor\u00ec poco dopo. Questi eventi acuirono ulteriormente le tensioni del popolo contro i Goti.\nMorte di Teodorico e dispute dinastiche.\nDopo la morte di Teodorico del 30 agosto 526, le sue conquiste incominciarono a collassare. Dopo la morte di Eutarico del 523, questi venne rimpiazzato del neonato nipote Atalarico, tutelato dalla madre Amalasunta come reggente. La mancanza di un erede forte port\u00f2 a una rete di alleanze che condussero lo stato ostrogoto alla disintegrazione: il regno visigoto riconquist\u00f2 la propria autonomia sotto Amalarico, i rapporti con i Vandali divennero ostili, e i Franchi incominciarono una nuova campagna espansionistica sottomettendo i Turingi, i Burgundi e quasi sfrattando i Visigoti dalla loro patria, la Gallia meridionale. La posizione di predominanza che il regno ostrogoto acquis\u00ec grazie a Teodorico in Europa occidentale pass\u00f2 ora ai Franchi.\nQuesto pericoloso clima esterno venne esacerbato dal debole governo. Amalasunta era stata educata dai Romani e intendeva continuare la politica di conciliazione tra Goti e Romani che suo padre avvi\u00f2. Essa corteggi\u00f2 il Senato e il nuovo imperatore Giustiniano I, fornendogli anche basi in Sicilia durante la guerra vandalica. Queste idee non trovarono sostegno tra i Goti, che inoltre non sopportavano l'idea di essere guidati da una donna. Protestarono quando lei fece impartire al figlio un'educazione romana, preferendo che il giovane Atalarico crescesse come un guerriero. Venne obbligata a fare a meno dei tutori romani, ma Atalarico si diede a una vita di sperperi ed eccessi trovando una morte prematura.\nVenne creata una cospirazione tra i Goti con il fine di detronizzarla. Amalasunta decise di muovere battaglia contro di loro ma, per precauzione, prepar\u00f2 anche la fuga a Costantinopoli, e scrisse a Giustiniano chiedendo protezione. Decise di giustiziare i tre cospiratori, e la sua posizione rimase sicura finch\u00e9, nel 533, la salute di Atalarico incominci\u00f2 a peggiorare seriamente. Amalasunta si rivolse all'unico parente rimastole, il cugino Teodato, in cerca di aiuto. Nel frattempo mand\u00f2 ambasciatori da Giustiniano proponendo di cedergli l'Italia. Giustiniano invi\u00f2 uno dei suoi pi\u00f9 abili agenti, Pietro di Tessalonica, per svolgere le negoziazioni, ma prima che questi entrasse in Italia Atalarico mor\u00ec (il 2 ottobre 534), e Amalasunta dovete incoronare Teodato nel tentativo di assicurarsi la sua protezione, ma ottenendo di venire da lui deposta e imprigionata. Teodato, uomo pacifico, invi\u00f2 subito dei messaggeri da Giustiniano per comunicargli la sua ascensione al trono, e per rassicurarlo riguardo alla salute di Amalasunta.\nGiustiniano reag\u00ec offrendo il suo aiuto alla regina deposta, ma all'inizio di maggio del 535 la stessa venne giustiziata. Questo crimine fu un ottimo pretesto per Giustiniano, fresco della vittoria sui Vandali, per poter invadere il regno ostrogoto. Teodato tent\u00f2 di evitare la guerra, spedendo messaggeri a Costantinopoli, ma Giustiniano era gi\u00e0 pronto a reclamare l'Italia. Solo la rinuncia al trono di Teodato, e la consegna del suo regno all'impero, avrebbero evitato la guerra.\nIl crollo del regno ostrogoto.\nL'esilio e l'assassino di Amalasunta fu il \"casus belli\" che permise a Giustiniano di invadere l'Italia. Il generale incaricato di dirigere le operazioni fu Belisario, che da poco aveva combattuto con successo contro i Vandali. Per assolvere il nuovo incarico, Belisario chiese proprio a costoro di appoggiarlo nell'imminente guerra contro gli Ostrogoti.\nIl generale bizantino conquist\u00f2 velocemente la Sicilia, per poi occupare Rhegium (Reggio Calabria) e Napoli prima del novembre 536. A dicembre era a Roma, costringendo alla fuga il nuovo re dei Goti Vitige che da poco era stato chiamato a sostituire Teodato.\nRimase fermo a lungo a Roma poi, grazie a rinforzi giunti da Costantinopoli, il generale sped\u00ec Narsete a liberare Ariminum (Rimini), e Mundila (che batt\u00e8 i Goti a Pavia) a conquistare Mediolanum (Milano). I conflitti interni fra Narsete e Belisario fecero s\u00ec che Milano, assediata, dovette capitolare per fame venendo saccheggiata da 30.000 Goti che, guidati da Uraia, trucidarono gli abitanti (539).\nNel frattempo erano arrivati in Italia anche i Franchi e i Burgundi, discesi nella Pianura Padana al comando di Teodeberto. Belisario riusc\u00ec a espugnare Ravenna, capitale degli Ostrogoti e a catturare Vitige. Anche la presa di Ravenna fu violenta e distruttiva. I Goti tentarono di comprare Belisario offrendogli la corona, ma egli rifiut\u00f2. Giustiniano, spaventato, richiam\u00f2 in patria Belisario lasciando campo libero ai Goti. In seguito alla caduta di Ravenna, la corte ed il tesoro regio furono portati a Pavia, dove Teodorico aveva fatto realizzare un Palazzo Reale. \nNel 541 sal\u00ec al potere Totila, che si fece amici i popoli italici romanici grazie a una politica agraria di eguaglianza, riconquistando l'Italia settentrionale. Totila arriv\u00f2 fino a Roma assediandola e conquistandola; per la sua difesa venne richiamato Belisario che la riprese nel 547. Giustiniano, dopo aver richiamato Belisario, lanci\u00f2 nel 549 una nuova campagna di conquista dell'Italia, con a capo Germano. Durante la riconquista di Roma guidata da Narsete, Totila venne ferito nella Battaglia di Tagina e mor\u00ec poco dopo. Il successore di Totila fu Teia che, sconfitto velocemente (553), fu anche l'ultimo re dei Goti.\nLa Prammatica Sanzione del 554 ricondusse tutti i territori dell'Italia sotto la legislazione dell'Impero bizantino, e reintegr\u00f2 tutti i proprietari terrieri delle terre alienate dall'\"immondo\" Totila a favore dei contadini.\nCultura.\nArchitettura.\nA causa della breve storia del regno, l'arte dei due popoli non sub\u00ec una fusione. Sotto il patrocinio di Teodorico e Amalasunta, comunque, vennero svolti numerosi restauri di edifici dell'antica Roma. A Ravenna vennero costruite nuove chiese ed edifici monumentali, molti dei quali sono tuttora in piedi. La Basilica di Sant'Apollinare Nuovo, il suo battistero, e la Cappella Arcivescovile seguono uno stile architettonico tardo romanico, mentre il Mausoleo di Teodorico mostra elementi puramente gotici, tipo il mancato uso di mattoni a cui vennero preferiti blocchi di calcare istriano, o il tetto in monoblocco di pietra da 300 tonnellate.\nLetteratura.\nBuona parte dei lavori di letteratura gotica (redatti durante il regno ostrogoto) sono in lingua latina, nonostante alcuni dei pi\u00f9 vecchi siano stati tradotti in greco e in gotico (ad esempio il \"Codex Argenteus\"). Cassiodoro, provenendo da un contesto diverso, ed egli stesso incaricato di compiti importanti nelle istituzioni (console e \"magister officiorum\"), rappresenta la classe dirigente romana. Come molti altri con le stesse origini, serv\u00ec lealmente Teodorico e i suoi eredi, come descritto nelle sue opere del tempo. Il suo \"Chronica\", usato in seguito da Giordane per il proprio \"Getica\", e altri panegirici scritti da lui e da altri romani per i re Goti del tempo, vennero redatti sotto alla protezione dei signori Goti stessi. La sua posizione privilegiata gli permise di compilare il \"Variae Epistolae\", un epistolario di comunicazioni di stato, che ci permette un'ottima conoscenza della diplomazia gotica del tempo. Boezio \u00e8 un'altra importante figura del tempo. Ben educato e proveniente da una famiglia aristocratica, scrisse di matematica, musica e filosofia. Il suo lavoro pi\u00f9 famoso, il \"De consolatione philosophiae\", venne scritto mentre si trovava imprigionato con l'accusa di tradimento."}
{"id": "845252", "revid": "834", "url": "https://it.wikipedia.org/wiki?curid=845252", "title": "Lay", "text": ""}
{"id": "845255", "revid": "729019", "url": "https://it.wikipedia.org/wiki?curid=845255", "title": "Kwara", "text": "Kwara \u00e8 uno dei 36 stati della Nigeria, situato a ovest della Nigeria con capitale Ilorin. Fu creato nel 1967 dopo la dissoluzione del Governo Militare Federale del Generale Yakubu Gowon. La capitale Ilorin si trova a 306\u00a0km a nord-est di Lagos e a 500\u00a0km a sud-ovest di Abuja.\nSuddivisioni.\nLo stato di Kwara \u00e8 suddiviso in sedici aree a governo locale (\"local government areas\"):"}
{"id": "845267", "revid": "1305772", "url": "https://it.wikipedia.org/wiki?curid=845267", "title": "LAY", "text": ""}
{"id": "845269", "revid": "43530", "url": "https://it.wikipedia.org/wiki?curid=845269", "title": "Regione Autonoma del Mindanao Mussulmano", "text": ""}
{"id": "845273", "revid": "1442080", "url": "https://it.wikipedia.org/wiki?curid=845273", "title": "Ladislao il Postumo", "text": "Biografia.\nData la sua giovane et\u00e0 fu posto sotto la tutela del duca pi\u00f9 anziano, lo stesso Federico III, duca di Stiria, Carinzia e re di Germania. Costui assunse la reggenza di Boemia e Ungheria, ma non fu mai riconosciuto e accettato dalla nobilt\u00e0 locale, che decise a lottare per la propria autonomia.\nGli indipendentisti erano capeggiati in Ungheria dal nobile Giovanni Hunyadi (1387-1456), gi\u00e0 comandante dell'esercito per la difesa dei confini transilvanici contro i turchi, durante il regno di Alberto II d'Asburgo, e in Boemia dal nobile hussita Giorgio di Boemia (1420-1471).\nNel 1452 Federico III, assediato da una delegazione di Ungheresi nella sua stessa abitazione, cedette la tutela del re ancora adolescente a uno zio del ragazzo, il potente conte Ulrico di Cilli; Ladislao, facile zimbello, divenne un burattino nelle mani dello zio e della nobilt\u00e0 magiara.\nL'imperatore bizantino Costantino XI Paleologo (1449-1453) chiese aiuto ai sovrani europei contro i Turchi ottomani che stavano per assediare Costantinopoli; Ladislao propose il suo aiuto militare in cambio della citt\u00e0 di Selimbria, in quanto voleva un emporio commerciale, ma Costantino non accett\u00f2: Costantinopoli sarebbe caduta in mano ai Turchi il 29 maggio 1453.\nCon il tempo il pesante governo dello zio Ulrico di Cilli scaten\u00f2 una violenta reazione di Hunyadi e dei suoi seguaci che si concluse con l'uccisione di Ulrico. Il re Ladislao il Postumo, nonostante il suo giuramento, per vendicare la morte dello zio fece decapitare L\u00e1szl\u00f3 Hunyadi, il figlio primogenito di Giovanni Hunyadi; i nobili ungheresi insorsero e costrinsero il re a fuggire.\nLadislao stava raggiungendo Praga per celebrare le nozze con la figlia di Carlo VII di Francia, Maddalena, quando pochi giorni prima delle nozze mor\u00ec in circostanze misteriose. Una leggenda narra di un avvelenamento da parte di un ministro o di una dama amante, ma il re Ladislao potrebbe essere morto semplicemente di malattia. Non avendo avuto discendenti si estinse con lui la \"linea albertina\" degli Asburgo."}
{"id": "845279", "revid": "17351", "url": "https://it.wikipedia.org/wiki?curid=845279", "title": "C-46 Commando", "text": ""}
{"id": "845280", "revid": "17351", "url": "https://it.wikipedia.org/wiki?curid=845280", "title": "Curtiss C-46", "text": ""}
{"id": "845281", "revid": "17351", "url": "https://it.wikipedia.org/wiki?curid=845281", "title": "C-46", "text": ""}
{"id": "845282", "revid": "155613", "url": "https://it.wikipedia.org/wiki?curid=845282", "title": "Porto di Livorno", "text": "Il porto di Livorno, situato secondo alcune convenzioni sul Mar Ligure o, secondo altre, sul Tirreno, \u00e8 il principale porto della Toscana ed uno dei pi\u00f9 importanti porti italiani e dell'intero Mar Mediterraneo, sia per il traffico passeggeri che, soprattutto, per quello merci (che si attesta a quasi 37 milioni di tonnellate per l'anno 2018).\nStoria.\nDalle origini al XV secolo.\nLo scalo livornese in origine era posto ai margini di Porto Pisano, il complesso sistema portuale che si estendeva tra l'allora villaggio labronico e Pisa. Con il lento decadimento della Repubblica pisana e la sempre pi\u00f9 scarsa manutenzione per le sue strutture portuali, la piccola insenatura posta presso Livorno assunse maggiore rilevanza.\nIl primo importante potenziamento dello scalo labronico si ebbe nei primi anni del XV secolo, quando i Genovesi, divenuti padroni del castello di Livorno, realizzarono, in aggiunta all'esistente approdo (Pamiglione), una piccola darsena interna, nota come \"Porticciolo dei Genovesi\"; un canale navigabile collegava la darsena, posta all'altezza dell'attuale piazza Grande, con il mare, in corrispondenza del nucleo originario della futura Fortezza Vecchia.\nNel 1421 Livorno pass\u00f2 sotto il dominio della Repubblica di Firenze e, pochi anni dopo, il porto fu dotato di un'imponente torre (la Torre del Marzocco), nel luogo in cui si trovavano numerosi torri di epoca pisana, come il Magnale e la Maltarchiata.\nDal XVI al XIX secolo.\nTuttavia un ampliamento delle strutture portuali si registra solo a partire dal Cinquecento, sotto la spinta del granduca Ferdinando I de' Medici, che decret\u00f2 la realizzazione dell'attuale Darsena Vecchia; i lavori, secondo le cronache, furono terminati in soli cinque giorni poich\u00e9 vi lavorarono ininterrottamente ben cinquemila uomini.\nLo sviluppo portuale procedette di pari passo alla pianificazione urbanistica della citt\u00e0, il cui impianto originario fu ideato da Bernardo Buontalenti.\nPorto Mediceo.\nSotto Cosimo II, all'inizio del Seicento, il porto fu dotato di un vasto bacino aperto verso nord, ai cui lavori presero parte Claudio Cogorano, Antonio Cantagallina e Robert Dudley.\nLo scalo fu costruito con la fondazione in mare di due grandi moli (il Braccio Ferdinando, attuale Andana degli Anelli, e il Braccio Cosimo che si spingeva in mare verso il Fanale). A questi, a completamento e difesa dalle ingiurie del mare e dei nemici, fu aggiunto un terzo braccio che si dirige verso nord-nord/ovest e termina con la fortezza del Granatiere o del Molo. Era unito al Braccio Cosimo dal ponte della Sassaia (1613).\nIl nuovo specchio d'acqua portuale, seppure non molto profondo e soggetto ad insabbiamento, poteva contenere fino a 140 bastimenti. Quelli ad alto pescaggio dovevano ancorarsi in rada presso la torre della Vegliaia.\nL'intero scalo fu circondato da possenti bastioni, direttamente collegati alle fortificazioni della citt\u00e0 poste lungo il Fosso Reale; invece, pi\u00f9 a sud si trovava il Lazzaretto di San Rocco.\nAnche i traffici portuali risentirono positivamente dell'entrata in funzione del cosiddetto Molo di Cosimo: una serie di normative regolavano nei dettagli tutte le operazioni portuali, dall'ormeggio delle navi allo scarico e carico delle merci.\nFondamentale per il suo sviluppo fu il bando granducale del 16 marzo 1565, che serviva a regolare il funzionamento della dogana marittima.\nLe imbarcazioni erano tenute a disporsi per file (o \"andane\") lungo il molo, in un ordine stabilito dalla specifica tipologia delle navi; il carico delle merci avveniva per mezzo di imbarcazioni pi\u00f9 piccole, i navicelli, i cui carichi erano severamente controllati dalle autorit\u00e0 al fine dell'esanzione dei diritti di stallaggio. Veniva considerata giurisdizione del porto tutta l'area marina che da sotto Montenero arrivava alla Meloria ed a nord fino alla foce dell'Arno e del Serchio.\nInoltre, proprio in questo periodo, lo scienziato pisano Galileo Galilei giunse nel porto di Livorno per effettuare alcuni esperimenti sul cannocchiale.\nFu dichiarato pi\u00f9 volte porto neutrale. Nel 1691 fu firmato un trattato con Francia, Paesi Bassi e Gran Bretagna, tra loro belligeranti, che impegnava ai contendenti di assicurare la neutralit\u00e0 del porto, evitando scontri nelle acque territoriali..\nIl regolamento di neutralit\u00e0 fu nuovamente sancito con un provvedimento del granduca dell'agosto 1718 e ribadito nel 1778, con disposizioni anche sulla navigazione ed il commercio in tempo di guerra: \"Non potr\u00e0 usarsi atto veruno di ostilit\u00e0 fra le Nazioni guerreggianti nel Porto, e Spiaggia di Livorno dentro il circondario formato cos\u00ec a Levante come a Ponente dal Littorale, e dalla Torre, scogliera e linea della Meloria; e ne' Mari adjacenti agli altri Porti, Scali, Torri, e Spiagge del Gran Ducato non potr\u00e0 usarsi atto veruno di ostilit\u00e0 nella distanza, che potrebbe circoscriversi da un tiro di cannone, e in conseguenza nello spazio suddetto sar\u00e0 proibita qualunque depredazione, inseguimento, chiamata a ubbidienza, visita e generalmente qualsivoglia Nazione goder quivi di una piena sicurezza in forza della protezione che loro accordiamo nelle acque adjacenti al nostro Granducato\"\".\nL'assetto portuale rimase sostanzialmente immutato sino alla met\u00e0 del XIX secolo (ad eccezione della costruzione di una piccola diga di et\u00e0 napoleonica nella porzione settentrionale dello specchio di mare), quando furono avviati i lavori di espansione verso nord; la crescita urbanistica della citt\u00e0, l'apertura della Ferrovia Leopolda tra Livorno e Firenze ed il sorgere delle prime attivit\u00e0 industriali, favorirono il concretizzarsi di importanti progetti.\nNel 1858 fu inaugurato lo scalo merci di Porto Vecchio e, nel medesimo periodo, l'ingegnere francese Vittorio Poirel, che gi\u00e0 aveva lavorato al porto di Algeri, realizz\u00f2 la Diga Curvilinea, conosciuta come \"Molo Novo\", nelle acque antistanti l'antico Porto Mediceo; altri lavori furono portati a termine negli anni che precedettero la fine del Granducato di Toscana e l'annessione al Regno d'Italia.\nTuttavia, la crisi dovuta all'abolizione del porto franco e la realizzazione della linea linea Pisa - Roma via Collesalvetti, che escludeva di fatto Livorno dalla direttrice principale delle comunicazioni ferroviarie tra nord e sud, causarono una flessione dei traffici portuali. L'economia cittadina fu caratterizzata da una riconversione industriale, con l'apertura del Cantiere navale Orlando e di altre attivit\u00e0 ad esso connesse; la presenza del cantiere port\u00f2 al riassetto dell'area del Lazzaretto di San Rocco, dove venne ampliata la darsena antistante (la Darsena Nuova).\nFrattanto, nel 1881 furono approvati i finanziamenti per la nuova Diga della Vegliaia e per il completamento del bacino di carenaggio; inoltre, poco dopo furono finanziati altri lavori, ma la cifra si rivel\u00f2 sufficiente solo per allargare una banchina del Porto Mediceo (l'Andana degli Anelli), che fu completata tra il 1894 ed il 1895.\nDal XX secolo ai giorni odierni.\nCi\u00f2 nonostante, un documento del 1906 rilevava le difficili condizioni nelle quali versava il porto di Livorno, ovvero: l'impossibilit\u00e0 di utilizzare come scalo lo specchio d'acqua delimitato dalla Diga Curvilinea, la riduzione del bacino interno al Porto Mediceo per l'allargamento dell'Andana degli Anelli, la scarsit\u00e0 dei fondali, le difficolt\u00e0 legate all'ingresso in porto a causa delle ridotte dimensioni della Diga della Vegliaia e la non trascurabile mancanza di mezzi meccanici per il movimento delle merci.\nPer sbloccare la situazione furono stanziati alcuni fondi e al contempo vennero analizzati diversi progetti per il potenziamento del porto labronico: il dibattito interno alle istituzioni port\u00f2 all'approvazione del progetto redatto dall'ingegner Cozza, che interessava le aree a nord dell'abitato.\nI lavori furono avviati il 3 luglio del 1910, lo stesso giorno nel quale fu inaugurata la stazione ferroviaria sulla nuova linea ferrovia Tirrenica.\nPochi anni dopo, nel 1919, fu avanzata una nuova proposta dall'ingegner Coen Cagli che ipotizzava la costruzione di un bacino interno posto a ridosso della crescente area industriale e della linea ferroviaria Livorno - Pisa, nei pressi del Canale dei Navicelli.\nA differenza del progetto Cozza, che disegnava una serie di moli allineati lungo la costa, l'ipotesi di un porto interno favoriva i collegamenti con le attivit\u00e0 industriali della zona, non aveva bisogno dell'ampliamento delle dighe verso nord ed inoltre non pregiudicava l'eventuale sviluppo lungo la costa del precedente piano.\nIl progetto Coen Cagli fu approvato nel 1923 e fu portato a termine nei successivi anni trenta, periodo nel quale entr\u00f2 in funzione anche il silo granario (1924).\nL'ampliamento del porto favor\u00ec, anche grazie ad alcuni incentivi promossi da una legge nazionale, lo sviluppo industriale della citt\u00e0, che interess\u00f2 ben presto tutto il territorio compreso tra la Stazione di Livorno San Marco ed il confine comunale, spingendosi fino a lambire l'abitato di Stagno, nel comune di Collesalvetti, nei pressi del quale fu costruita una vasta raffineria.\nCon lo scoppio della seconda guerra mondiale, il porto di Livorno fu oggetto di pesanti bombardamenti aerei, che distrussero la maggior parte delle strutture e danneggiarono diversi manufatti storici, come la Torre del Magnale e la Fortezza Vecchia; non secondaria fu poi l'opera dei guastatori tedeschi in ritirata, che causarono la perdita del monumentale Fanale. Gli eventi bellici travolsero anche l'elegante Palazzo della Sanit\u00e0 (prima met\u00e0 del XIX secolo), eretto su disegno di Giovanni Pacini, di fianco alla suddetta Fortezza Vecchia, per il controllo delle operazioni sanitarie; caratterizzato da un elegante porticato lungo il mare, era stato ampliato nel 1863 ed in seguito era divenuto sede dell'ufficio del capitano del porto.\nPer la ricostruzione e la ripresa dei traffici furono stanziati alcuni finanziamenti che permisero di far fronte alle prime emergenze: i lavori cominciarono nel 1946, ma non senza difficolt\u00e0, tanto che, due anni dopo, la mancanza di un'adeguata illuminazione rendeva ancora molto complesse le manovre di attracco durante la notte.\nNegli anni sessanta, dopo un periodo di crescita, lo scalo labronico risent\u00ec negativamente dell'insufficienza dei fondali, che solo in due punti raggiungevano i 12 metri.\nFu quindi redatto un nuovo piano regolatore ad opera dell'ingegner Vian, che fu presentato solo nel 1965, quando del precedente progetto di Coen Cagli erano stati realizzati solo il canale d'accesso, la Darsena numero 1 ed il Canale industriale; il piano proposto da Vian prevedeva la costruzione di nuove banchine e l'escavo dei fondali fino a 15 metri.\nIl progetto tuttavia sub\u00ec numerose critiche a causa dei costi elevati di realizzazione (circa 65 miliardi di Lire) e non fu attuato.\nCi\u00f2 nonostante, nel decennio successivo, fu redatto il progetto esecutivo della Darsena Toscana, un vasto bacino compreso tra il Canale Scolmatore e la bocca d'accesso al porto; i lavori della darsena, che coincisero con l'affermazione del trasporto delle merci su container, portarono alla formazione di ampie banchine con fondali di 12 metri.\nParallelamente, nel 1975, entr\u00f2 in funzione il nuovo bacino di carenaggio, la cui realizzazione era stata prevista sin dal 1962; la struttura, lunga 350 metri e larga 56, fu aperta nei pressi del ricostruito Fanale ed in breve divenne un punto di riferimento per le riparazioni navali a livello nazionale.\nLa sera del 10 aprile 1991, a poche miglia di distanza dal porto, si verific\u00f2 la tragedia del \"Moby Prince\", una delle pi\u00f9 gravi sciagure della storia italiana, della quale rimangono tuttora ignote le cause.\nAll'inizio del nuovo millennio si registra l'esecuzione del Molo Italia (inaugurato il 27 settembre 2008), riposto tra la Diga del Marzocco e l'Alto fondale; attualmente sono allo studio la trasformazione del Porto Mediceo in un grande approdo turistico e la costruzione della vasta piattaforma Europa per far fronte al crescente traffico di contenitori. In particolare, l'esecuzione della nuova piattaforma consentir\u00e0 di ottenere altri 3.000 metri di banchine con fondali di 18 metri e ben 2.000.000 di metri quadrati di piazzali. Nel territorio alle spalle del porto, a Guasticce, \u00e8 ormai operativo l'Interporto toscano \"Amerigo Vespucci\", direttamente collegato alla rete viaria e ferroviaria; nei pressi di Vicarello invece \u00e8 entrato in funzione l'autoparco \"Il Faldo\", dove vengono stoccate le autovetture scaricate nel porto.\nSituazione attuale.\nDopo qualche anno di crisi, il porto di Livorno \u00e8 attualmente uno dei pi\u00f9 importanti del Mar Mediterraneo: pu\u00f2 movimentare qualsiasi tipo di merce, da quella liquida a quella solida in rinfusa, alle automobili, ai prodotti congelati, alla frutta, agli impianti destinati alle imprese industriali, ma soprattutto movimenta migliaia di container in arrivo ed in partenza per tutto il mondo, grazie all'entrata in funzione del terminal Darsena Toscana.\nInoltre le navi gasiere a doppio scafo, che generalmente provengono dal Nord Africa, scaricano gas liquido in caverne artificiali situate a 100 metri sotto il livello del mare. Questo tipo di stoccaggio \u00e8 l'unico in Italia ed \u00e8 il secondo in Europa dopo quello di Lav\u00e9ra (Marsiglia).\nNon trascurabile \u00e8 il traffico passeggeri: al consueto movimento dei traghetti per le isole si somma la presenza di un costante traffico di navi da crociera, con circa 510 scali l'anno e pi\u00f9 di 700.000 croceristi in transito; ad esempio, il transatlantico \"Queen Mary 2\" ha fatto di Livorno una rotta abituale, mentre il 7 giugno 2008 vi ha attraccato, per la prima volta in un porto italiano, la \"Independence of the Seas\", gemella della \"Freedom of the Seas\", con oltre 4.000 passeggeri a bordo.\nNel 1995, per la prima volta in Italia, si \u00e8 insediata a Livorno l'Autorit\u00e0 portuale che ha il difficile compito di risolvere ove possibile e assieme ad altri operatori portuali, varie problematiche relative alle esigenze sia di organizzazione e programmazione lavori, sia a quelle riguardanti le strutture tecnologiche e di sicurezza.\nL'opera di rilancio del porto \u00e8 stata possibile grazie ai finanziamenti dello Stato che hanno permesso di realizzare circa 2\u00a0km di banchine e 400.000 metri quadrati di piazzali.\nNell'anno 2006, secondo i dati della stessa Autorit\u00e0 portuale, sono transitate da Livorno oltre 28 milioni di tonnellate di merci e circa 650.000 contenitori; in totale le navi attraccate al porto sono state oltre 7.500. I croceristi hanno superato le 600.000 presenze, mentre i passeggeri dei traghetti sono stati oltre 2.300.000.\nAl 2007 le merci sono passate a 32 milioni di tonnellate, con un incremento del 15% rispetto all'anno precedente; i contenitori hanno oltrepassato le 700.000 unit\u00e0 (+ 13,4%), mentre il traffico croceristico \u00e8 passato ad oltre 710.000 presenze. In leggero calo invece il flusso dei traghetti, con circa 2.282.000 passeggeri (- 1,1 %). Il traffico delle auto nuove dal porto di Livorno si \u00e8 attestato ad oltre 550.000 unit\u00e0.\nAl 2009 le merci complessive sono state pari ad oltre 26 milioni di tonnellate, in flessione rispetto all'anno precedente di circa 7 milioni di tonnellate; rispetto al 2008 in crescita il traffico passeggeri dei traghetti, mentre in lieve flessione sono stati i passeggeri delle navi da crociera.\nPer l'anno 2011 si \u00e8 registrato un aumento del traffico dei contenitori e dei passeggeri delle navi da crociera. In calo il numero dei passeggeri dei traghetti; diminuisce anche il movimento complessivo delle merci a causa soprattutto del notevole calo delle rinfuse liquide.\nIn ogni caso, i crocieristi in transito sono stati 982.928; dati che al 2011 collocano Livorno al quarto posto nella classifica dei porti italiani per numero di crocieristi e all'ottavo nella classifica dei porti del Mediterraneo.\nIl 25 marzo 2015 si \u00e8 concluso l'iter per l'approvazione del piano regolatore portuale, che sostituisce quello approvato nel 1953 e da allora pi\u00f9 volte aggiornato mediante varianti.\nIl 19 dicembre 2016, alla presenza del ministro Graziano Delrio, viene inaugurata la stazione ferroviaria di Livorno Darsena per il collegamento diretto tra il terminal Darsena Toscana e la linea Tirrenica settentrionale.\nCaratteristiche.\nIn totale, nel porto di Livorno vi sono 11\u00a0km lineari tra banchine e pontili con 100 punti d'attracco; la profondit\u00e0 va, potenzialmente, dai 25 piedi del Bacino Firenze ai 40 piedi della Banchina d'alto fondale. La sola Darsena Toscana conta di circa 1.700 metri di accosti sulla sponda ovest e 750 metri su quella est.\nVi sono inoltre tre bacini di carenaggio, due dei quali sono in cemento ed uno \u00e8 galleggiante.\nLe aree portuali si estendono per circa 800.000 metri quadrati entro i varchi doganali, ma se si considerano anche quelle confinanti, che sono comunque adibite ad ospitare grandi depositi, magazzini e piazzali per l'attivit\u00e0 portuale, l'estensione arriva a 2.500.000 metri quadrati.\nLo specchio di mare del porto di Livorno ha una dimensione di circa 1.600.000 metri quadrati e le grandi opere architettoniche che ne segnano il perimetro sono costituite, oltre la Darsena Toscana a nord, da tre dighe foranee: la Diga della Vegliaia, la Diga curvilinea che prosegue con la Diga rettilinea (o della Meloria) a ovest e la Diga del Marzocco a nord ovest.\nSono presenti oltre 60\u00a0km di linee ferroviarie collegate direttamente alla linea Livorno - Pisa. Il porto \u00e8 collegato inoltre ai principali nodi stradali della regione, mediante dei raccordi con la Superstrada Firenze - Pisa - Livorno, l'Autostrada A12 e la Variante Aurelia.\nAi pescatori \u00e8 stata riservata la Darsena Vecchia, la parte pi\u00f9 antica del porto voluto dai Medici; un'area, questa, adiacente alla maestosa fortezza medicea che per prima ha assistito alla nascita e all'espansione del porto di Livorno.\nI pescherecci o, come li chiama la gente di mare, le \"paranze\", sono colorati e festosi e al loro rientro dal pescato, richiamano sempre una folla di curiosi che spesso aiutano i marinai nelle operazioni di ormeggio.\nDestinazioni.\nLe destinazioni dei traghetti passeggeri sono:\nLe compagnie di crociere che vi transitano sono:"}
{"id": "845283", "revid": "767487", "url": "https://it.wikipedia.org/wiki?curid=845283", "title": "DNA polimerasi II", "text": "La DNA polimerasi II, (), \u00e8 un enzima che si trova nelle cellule procariote.\nFunzioni.\nLa DNA polimerasi II non risulta essenziale per la replicazione del DNA.\nLa sua azione \u00e8 indotta da danni al DNA. \nHa attivit\u00e0 polimerasica 3'-&gt;5'. La DNA polimerasi II \u00e8 capace di riempire i gap (buchi) di DNA, che hanno quindi una singola elica, senza bisogno di un primer a RNA; svolge quindi una funzione di \"gap filling\", ovvero riempie zone della molecola di DNA non complete. Queste zone non devono superare le 100 coppie di basi. Ha alta fedelt\u00e0 di scrittura, ovvero commette pochi errori, ma per questo ha bassa processivit\u00e0, e non pu\u00f2 quindi essere utilizzata nella normale sintesi.\nLa sintesi di questa polimerasi \u00e8 indotta durante la fase stazionaria di crescita della cellula. \u00c8 una fase in cui possono capitare errori di sintesi di DNA, fra cui piccoli gaps, buchi, che bloccano la DNA polimerasi III, la quale svolge la stragrande maggioranza della sintesi con la sua elevata processivit\u00e0. In queste circostanze la DNA polimerasi II risolve il problema ricominciando la sintesi nel buco. La DNA Polimerasi II differisce dalla DNA Polimerasi I in quanto non ha attivit\u00e0 esonucleasica 5'-&gt;3' (esclusiva della Polimerasi I).\nFattori necessari.\nL'attivit\u00e0 di questa DNA polimerasi \u00e8 stimolata dalle proteine SSB.\nGenetica.\nLa DNA polimerasi II \u00e8 codificata dal gene POL-B. \nScoperta della DNA polimerasi II.\nIl primo scopritore della DNA polimerasi fu Arthur Kornberg nel 1956.\nAttraverso studi compiuti sul batterio \"Escherichia coli\", Kornberg scopr\u00ec l'esistenza della DNA polimerasi I. \nStudi su una specie mutante di \"Escherichia coli\", che portava mutazioni nell'enzima DNA polimerasi II portarono a identificare le funzionalit\u00e0 dell'enzima: le \"Escherichia coli\" con mutazioni nella polimerasi II crescevano e si sviluppavano normalmente. Si dedusse dunque che questo enzima non era essenziale per la replicazione della cellula."}
{"id": "845286", "revid": "92723", "url": "https://it.wikipedia.org/wiki?curid=845286", "title": "Tarlac", "text": "Tarlac \u00e8 una citt\u00e0 componente delle Filippine, capoluogo della provincia omonima, nella Regione di Luzon Centrale.\nTarlac \u00e8 la citt\u00e0 natale di Corazon Aquino, undicesima presidente delle Filippine, in carica dal 1986 al 1992.\nTarlac \u00e8 formata da 76 baranggay:"}
{"id": "845291", "revid": "1305772", "url": "https://it.wikipedia.org/wiki?curid=845291", "title": "LAZ", "text": ""}
{"id": "845292", "revid": "1702319", "url": "https://it.wikipedia.org/wiki?curid=845292", "title": "Nassarawa", "text": "Nassarawa \u00e8 uno dei 36 stati della Nigeria, situato nel centro della Nigeria con capitale Lafia. L'agricoltura \u00e8 la fonte primaria di sostentamento per la popolazione, con vari tipi di grano raccolti durante l'anno. Il sottosuolo \u00e8 ricco di minerali, in special modo sale e bauxite.\nSuddivisioni.\nLo stato di Nassarawa \u00e8 suddiviso in tredici aree a governo locale (\"local government area\"):"}
{"id": "845293", "revid": "6997741", "url": "https://it.wikipedia.org/wiki?curid=845293", "title": "Spazi pubblici", "text": ""}
{"id": "845295", "revid": "103424", "url": "https://it.wikipedia.org/wiki?curid=845295", "title": "Rifugio Gnifetti", "text": ""}
{"id": "845301", "revid": "1515590", "url": "https://it.wikipedia.org/wiki?curid=845301", "title": "Linda (eroina)", "text": "Nella mitologia estone Linda \u00e8 una donna descritta come la sposa di Kalev e madre di Kalevipoeg nell'omonimo poema scritto da Friedrich Reinhold Kreutzwald verso la met\u00e0 del XIX secolo.\nStoria.\nFiglia di una vedova del paese di \"L\u00e4\u00e4ne\", nacque da un uovo che la madre aveva trovato al pascolo assieme ad un pulcino ed un corvo. \nLa mattina in cui nacque dall'uovo, il pulcino si trasform\u00f2 in sua sorella Salme, mentre il corvo divent\u00f2 una piccola serva per aiutare in casa.\nIl matrimonio con Kalev e la prima progenie.\nCresciuta, in et\u00e0 da marito ebbe diversi spasimanti e ne rifiut\u00f2 cinque (tra cui il figlio della Luna), fino all'arrivo del gigante Kalev che ne chiese la mano. \nLa madre gli rifiut\u00f2 il consenso ma Linda per\u00f2 scelse proprio lui e cos\u00ec la madre cambi\u00f2 idea di fronte alle richieste di lei.\nLinda mise alla luce diversi figli, che dal padre impararono ad essere coraggiosi, ma come da tradizione l'intera eredit\u00e0 spettava ad un solo figlio ed in et\u00e0 molto avanzata Kalev convoc\u00f2 la moglie per annunciarle una nuova maternit\u00e0 da cui avrebbe dato alla luce colui che avrebbe ereditato tutto.\nMorte di Kalev e costruzione del tumulo.\nNella speranza di salvare il marito prossimo alla morte, Linda mand\u00f2 una coccinella alla ricerca di aiuto ma questa, nonostante abbia volato fino al sole, la luna e la stella del mattino, non trov\u00f2 aiuto nemmeno da tre maghi che invece le confermarono che la morte \u00e8 invincibile e quando torn\u00f2 indietro, Kalev giaceva ormai esanime.\nLinda pianse il marito per sette giorni e sette notti, poi lo seppell\u00ec dieci piedi sotto terra ed infine inizi\u00f2 la costruzione di un tumulo sulla cui sommit\u00e0 decise di mettere un grande blocco di pietra, che per\u00f2 gli cadde durante il trasporto rotolando giu dal pendio per fermarsi vicino alla base del moneumento. \nQuel luogo \u00e8 oggi una collina su cui sorge Toompea, (la Citt\u00e0 Vecchia di Tallinn). \nLe lacrime del pianto inconsolabile della vedova si raccolsero dapprima in una pozza, poi in uno stagno ed infine divennero il lago Peipus, oggi individuato nel Lago \u00dclemiste presso Tallinn.\nNascita di Kalevipoeg.\nPoco tempo dopo Linda mise al mondo il figlio postumo di Kalev ed in suo onore gli diede nome Kalevipoeg ovvero \"Figlio di Kalev\". Il bambino crebbe rapidamente strappando vestiti e rompendo la culla per poi lanciare sassi enormi e sradicare alberi per costruirci delle slitte. Prese via via le sembianze del padre e Linda si consol\u00f2 della sua morte crescendolo e constatando che Kalevipoeg era forte e solido come una roccia di Taara e fresco come il fiore della prateria.\nLe pretese di Tuuslar.\nRimasta vedova con tre figli, fu assillata da molti pretendenti tra cui un mago potentissimo di nome Tuuslar ed in grado di controllare gli elementi del cielo e della terra e che, a differenza degli altri respinti, non accett\u00f2 il rifiuto ed una volta scacciato da lei medit\u00f2 vendetta. \nTuuslar la rap\u00ec mentre i figli erano lontani e cerc\u00f2 di portarla su una barca con cui intendeva raggiungere la Finlandia ma le urla di Linda furono sentite dagli dei tra i quali Ukko, che lo colp\u00ec con una folgore stordendolo e trasformando Linda in una roccia affilata e rivolta verso il mare.\nIl lascito di Linda.\nKalevipoeg una volta cresciuto chiam\u00f2 la citt\u00e0 fortificata \"Lindanise\" (il seno di Linda) oggi riconducibile al Castello di Toompea, una fortezza estone sita nella citt\u00e0 di Tallinn."}
{"id": "845302", "revid": "17351", "url": "https://it.wikipedia.org/wiki?curid=845302", "title": "SBC Helldiver", "text": ""}
{"id": "845303", "revid": "17351", "url": "https://it.wikipedia.org/wiki?curid=845303", "title": "Curtiss SBC", "text": ""}
{"id": "845304", "revid": "26891", "url": "https://it.wikipedia.org/wiki?curid=845304", "title": "Curtiss Helldiver", "text": ""}
{"id": "845306", "revid": "1718925", "url": "https://it.wikipedia.org/wiki?curid=845306", "title": "Battaglia di Piacenza (1746)", "text": "La battaglia di Piacenza del 16 giugno 1746 ebbe luogo nell'ambito della guerra di successione austriaca, vide le forze franco-spagnole di fronte a quelle austriache e si concluse con la vittoria di queste ultime.\nTerminata la seconda guerra della Slesia con la pace di Dresda fra il re Federico II di Prussia e Francesco I di Lorena, si rafforz\u00f2 l'impegno in Italia ove l'alleato dell'Austria, Carlo Emanuele III di Savoia, combatteva contro l'alleanza franco-spagnola. Le truppe di quest'ultima, schierate a nord del fiume Po nei pressi della citt\u00e0 di Piacenza, forti di circa 40.000 effettivi al comando dei generali Jean Thierry Dumont, conte di Gages e da Giovanni Battista Desmarets, marchese di Millebois, attaccarono le forze austro-piemontesi di entit\u00e0 poco minore comandate dal Principe Giuseppe Venceslao di Liechtenstein ma ne furono sconfitte e dovettero ritirarsi sulla riva destra del fiume.\nA seguito di questa battaglia, che annull\u00f2 i vantaggi ottenuti dai franco-spagnoli con la vittoria dell'anno precedente a Bassignana sul Tanaro, l'Austria riusc\u00ec gradualmente a costringere le truppe di Francia e Spagna a ritirarsi dall'Italia settentrionale e con questa campagna termin\u00f2 la guerra in Italia. Il successo in questa localit\u00e0 controbilanci\u00f2 le contemporanee vittorie francesi in Belgio, dove gli alleati austriaci furono sconfitti nel medesimo anno a Lauffeldt e l'anno successivo a Roucoux dai francesi. I ducati di Parma, Piacenza e Guastalla, conquistati a seguito di questa battaglia dall'imperatrice Maria Teresa d'Austria, furono restituiti in cambio delle terre olandesi rioccupate dalle truppe francesi."}
{"id": "845307", "revid": "599013", "url": "https://it.wikipedia.org/wiki?curid=845307", "title": "Sbc", "text": ""}
{"id": "845310", "revid": "729019", "url": "https://it.wikipedia.org/wiki?curid=845310", "title": "Niger (Nigeria)", "text": "Il Niger \u00e8 uno dei 36 stati della Nigeria, situato a ovest della Nigeria con capitale Minna. \u00c8 stato creato nel 1976 da una costola del vecchio North-Western State insieme allo Stato di Sokoto. \u00c8 lo Stato pi\u00f9 esteso di tutta la Nigeria con una estensione pari a 76.363 chilometri quadrati. Lo Stato ha una minoranza di musulmani. Prende il nome dal fiume Niger che attraversa la regione. Vi sono importanti centrali idroelettriche (Kainji, sul lago omonimo e Shiroro).\nSuddivisioni.\nLo stato di Niger \u00e8 suddiviso in venticinque aree a governo locale (\"local government areas\"):"}
{"id": "845312", "revid": "1043", "url": "https://it.wikipedia.org/wiki?curid=845312", "title": "Gloria Maria Milagrosa Fajardo", "text": ""}
{"id": "845314", "revid": "6923", "url": "https://it.wikipedia.org/wiki?curid=845314", "title": "Jalovec", "text": "Jalovec pu\u00f2 riferirsi a diversi toponimi:"}
{"id": "845315", "revid": "1543377", "url": "https://it.wikipedia.org/wiki?curid=845315", "title": "Deuce (Rory Gallagher)", "text": "Deuce \u00e8 il secondo album da solista del cantante e chitarrista irlandese Rory Gallagher, pubblicato nel 1971.\nIl disco.\nA differenza dell'album precedente, che secondo l'artista stesso presentava un sound pi\u00f9 compatto e regolare, \"Deuce\" fu un tentativo da parte di Rory Gallagher di catturare tutta l'energia di una performance dal vivo.\nI brani.\nL'album contiene nove brani originali.\n\"I'm Not Awake Yet\", quello iniziale, \u00e8 considerato uno dei migliori scritti da Rory Gallagher. La canzone \u00e8 apparsa in varie compilation, ma mai in un album dal vivo a causa del fatto che nella canzone sono presenti ben quattro sovraincisioni di chitarra.\n\"Used To Be\" \u00e8 una delle pi\u00f9 famose canzoni di Rory e appare a sua volta in numerose antologie. A differenza della precedente, \u00e8 stata spesso eseguita dal vivo.\n\"Don't Know Where I'm Going\" \u00e8 un brano acustico che permette di notare le particolarit\u00e0 stilistiche del modo di suonare del chitarrista.\n\"Maybe I Will\" \u00e8 uno tra i minori brani dell'album in quanto \u00e8 meno conosciuto rispetto agli altri, ma rivela l'importante influenza del \"merseybeat\" sullo stile chitarrista.\nIn \"Whole Lot of People\", nonostante la parte cantata non risulti come una delle migliori esibizioni dell'artista, sono notevoli il riff d'apertura e l'utilizzo dello slide nell'assolo di chitarra.\n\"In Your Town\" \u00e8 un pezzo molto amato dai fan, infatti divenne presto uno dei numeri preferiti ai concerti.\n\"Should've Learnt My Lesson\" \u00e8 un blues di stampo classico, alla maniera di Muddy Waters.\n\"There's a Light\", apparsa anche sull'antologia \"Sinner &amp; Saint\", \u00e8 una canzone malinconica, basata su giri jazz tradizionali.\n\"Out of My Mind\" \u00e8 un altro brano acustico, in cui si rivela l'influenza di Doc Watson, chitarrista folk degli anni sessanta. \u00c8 notevole qui l'utilizzo della tecnica del finger picking.\n\"Creste of a Wave\", la canzone che chiude il disco, secondo quanto molti critici sostengono, sarebbe l'apice della creativit\u00e0 raggiunto da Rory Gallagher.\nNella versione rimasterizzata del 1997 \u00e8 stata inserita la traccia bonus \"Persuasion\", di stampo hard rock."}
{"id": "845316", "revid": "1543377", "url": "https://it.wikipedia.org/wiki?curid=845316", "title": "Battaglia di Gergovia", "text": "La battaglia di Gergovia fu un episodio della Conquista della Gallia da parte della Repubblica romana: la battaglia si svolse nell'anno 52 a.C. tra l'esercito romano guidato da Gaio Giulio Cesare e l'esercito gallico di Vercingetorige, che inflisse una sconfitta ai Romani.\nContesto storico.\nGiulio Cesare arriv\u00f2 in Gallia nel 58 a.C., dopo il consolato dell'anno precedente. Era, infatti, consuetudine che i consoli, gli ufficiali pi\u00f9 elevati in grado di Roma, alla fine del loro mandato fossero nominati governatori in una delle province dal Senato romano. Grazie agli accordi del primo triumvirato (l'alleanza politica non ufficiale con Gneo Pompeo Magno e Marco Licinio Crasso), Cesare fu nominato governatore della Gallia cisalpina (la regione fra le Alpi, gli Appennini, l'Adriatico), dell'Illirico e della Gallia Narbonense.\nCesare, con la scusa di dover impedire che il popolo degli Elvezi attraversasse la Gallia e si stabilisse in una posizione scomoda per Roma, ad occidente dei suoi possedimenti della provincia narbonense, si intromise negli affari interni di queste popolazioni. Una ad una tutte le popolazioni della Gallia furono sconfitte dal proconsole romano, a cominciare dalla Gallia Belgica, spingendosi poi a sottomettere quelle della costa atlantica, fino all'Aquitania. Furono battute, inoltre, le popolazioni germaniche di Ariovisto nell'Alsazia, due volte fu passato il Reno (nel 55 e 53 a.C.); e primo tra i Romani, condusse due spedizioni contro i Britanni d'oltre La Manica nel 55 e 54 a.C.\nPreludio alla battaglia.\nLe agitazioni in Gallia non erano ancora finite con l'inverno del 53-52 a.C., bench\u00e9 Cesare fosse tornato per l'inverno a svolgere le normali pratiche amministrative nella Gallia cisalpina, ed a controllare pi\u00f9 da vicino quanto accadeva a Roma in sua assenza. Il primo segnale della coalizione gallica si manifest\u00f2 quando i Carnuti uccisero tutti i coloni romani nella citt\u00e0 di \"Cenabum\" (la moderna Orl\u00e9ans). Questo scoppio di violenza fu seguito dal massacro di altri cittadini romani, mercanti e coloni, nelle principali citt\u00e0 galliche. Venuto a conoscenza di tali eventi, Cesare radun\u00f2 rapidamente alcune coorti che aveva reclutato nel corso dell'inverno ad integrazione dell'esercito lasciato a svernare in Gallia ed attravers\u00f2 le Alpi, ancora coperte dalle nevi. Le operazioni che seguirono furono condotte con la solita e proverbiale rapidit\u00e0 propria del proconsole romano, fino al ricongiungimento con le truppe lasciate nel cuore della Gallia, ad Agendico.\nIl proconsole romano, dopo aver conseguito tutta una serie di successi militari con l'occupazione delle citt\u00e0 di \"Vellaunodunum\" (dei Senoni), di \"Cenabum\" (capitale dei Carnuti), di \"Noviodunum\" e soprattutto di \"Avaricum\" (capitale dei Biturigi), era deciso a portare a termine la campagna di quell'anno, con la sottomissione definitiva delle popolazioni dell'intera Gallia.\nDivise, pertanto, l'esercito in due parti: a Tito Labieno lasci\u00f2 4 legioni, inviandolo a nord per sopprimere la rivolta di Senoni e Parisi; mentre a s\u00e9 stesso riserv\u00f2 il compito pi\u00f9 difficile: quello di rincorrere Vercingetorige fino alla capitale del popolo degli Arverni, con le rimanenti 6 legioni e punt\u00f2 verso sud, seguendo il fiume Elaver, verso la capitale arverna di Gergovia (le cui rovine sorgono nei pressi di Clermont-Ferrand).\nGiuntagli la notizia dell'avanzata di Cesare, Vercingetorige, interrotti tutti i ponti di quel fiume, si mise in marcia lungo la sponda opposta.\nE cos\u00ec Vercingetorige fu costretto a precederlo fino a Gergovia a marce forzate, mentre Cesare raggiunse la capitale degli Arverni nella quinta giornata di viaggio. In quel giorno dovette sostenere un piccolo combattimento tra le cavallerie ed osserv\u00f2 la posizione della citt\u00e0, posta sopra un monte molto alto, di difficile accesso da tutte le parti. Il proconsole romano, per prima cosa, reput\u00f2 necessario procurarsi le necessarie provviste prima di darle l'assalto, e comunque di porre il proprio campo ai piedi della rocca. Vercingetorige, che lo aveva preceduto, si era gi\u00e0 installato sullo stesso monte presso la citt\u00e0, avendo inoltre occupato con le milizie di ogni altra nazione gallica, tutte le cime della catena intorno all'oppidum arverno.\nForze in campo.\nGaio Giulio Cesare si apprest\u00f2 ad assediare la capitale degli Arverni con sei legioni: si trattava della VI, VIII, IX, X, XIII e XIIII.\nVercingetorige deve essere stato in possesso di 60/80.000 armati come suggerirebbe il confronto tra due passi del De bello Gallico.\nLa battaglia.\nPrimi giorni d'assedio.\nNon passava giorno che Vercingetorige non provocasse i Romani con scontri di cavalleria, nel quale inseriva anche alcuni arcieri. Poco distante dal grande campo di Cesare, c'era una collina ben munita, ai piedi della rocca, ed occupata con un consistente presidio di Galli. Il generale romano ritenne che l'occupazione di questa posizione strategica avrebbe facilitato il successivo assalto alla cittadella gallica, oltre a privare il nemico dell'approvvigionamento di gran parte dell'acqua e della possibilit\u00e0 di foraggiare liberamente. E cos\u00ec una delle notti successive, Cesare uscito dal campo in silenzio, prima che potessero giungere i soccorsi dalla citt\u00e0, riusc\u00ec a cacciare il presidio gallico e vi pose a sua difesa due legioni. Fece infine scavare una doppia fossa, larga dodici piedi, che congiungeva il campo maggiore con il minore, in modo da costituire un camminamento protetto per i soldati che volessero spostarsi da un campo all'altro al sicuro, contro eventuali assalti del nemico.\nE mentre Cesare si trovava a Gergovia, il capo degli Edui, Convictolitave, al quale era stata poco prima assegnata dal proconsole romano la magistratura suprema, si ribell\u00f2 all'alleato romano, sobillato dagli Arverni, dopo aver fatto credere ai suoi sudditi che alcuni dei loro capi erano stati uccisi a tradimento dallo stesso Cesare. Convittolitave procedette, quindi, a trucidare alcuni cittadini romani dopo averli spogliati dei loro beni, inviando poco dopo un certo Litavicco, alla testa di 10\u00a0000 armati, ad unirsi alle forze galliche insorte di Vercingetorige. Eporedorige e Viridomaro, due dei pi\u00f9 prestigiosi capi edui, ora creduti morti, si trovavano a fianco di Cesare nel difficile assedio. Conosciuti i fatti, pregarono il generale romano di: \nCesare appresi i fatti, marci\u00f2 con quattro legioni verso la colonna degli Edui che era distante soli 25 miglia, dopo aver lasciato al campo base le restanti due legioni ed il legato Gaio Fabio. Giunti in vista dell'esercito eduo, il proconsole decise di inviare proprio Eporedorige e Viridomaro, che gli Edui credevano morti, per smascherare l'inganno di Litavicco. Quest'ultimo, prima di poter essere scoperto, si diede alla fuga e si rifugi\u00f2 a Gergovia. Cesare fu per\u00f2 costretto a perdonare l'intera nazione degli Edui, per evitare di aprire un nuovo fronte di guerra, e dovendo rientrare al campo base presso Gergovia sotto attacco nemico. Fu solo grazie al suo provvidenziale intervento che le due legioni rimaste a guardia dei bagagli, furono salvate dal costante assedio operato dalle truppe galliche di Vercingetorige fin dalla partenza di Cesare.\nL'assalto finale e la sconfitta di Cesare.\nCesare, recatosi ad ispezionare il campo minore, si accorse che la collina occupata dai Galli di fronte alla capitale degli Arverni, era del tutto libera dagli uomini, contrariamente a quanto aveva potuto constatare nei giorni precedenti. Considerando la recente rivolta tra il popolo degli Edui, la lontananza di quattro delle sue legioni (agli ordini di Tito Labieno) ed una situazione di stallo che andava ormai sbloccata, il proconsole romano si propose di occupare quel colle in modo da bloccare ogni via di vettovagliamento a Vercingetorige ed al suo esercito.\nDalla mezzanotte successiva fino all'alba, Cesare decise di inviare tra i colli vicini alcuni reparti di cavalleria unitamente ad un gran numero di bagagli e di muli, con lo scopo di fare un gran chiasso e simulare possibili azioni di attacco da pi\u00f9 parti, sapendo che da Gergovia non si poteva riconoscere che cosa realmente accadesse, per la grande distanza. Contemporaneamente invi\u00f2 una legione lungo il crinale occidentale ai piedi della citt\u00e0, in una posizione boscosa e quindi nascosta, mentre la cavalleria degli Edui era pronta ad attaccare sul fianco destro lungo un'altra salita.\nSembra che Cesare fosse soddisfatto di questo parziale successo. Egli infatti ordin\u00f2 il rientro delle truppe al campo base, mentre la legione X, con la quale si trovava, si era fermata per coprirne la ritirata. Qualcosa per\u00f2 non funzion\u00f2 e molti dei legionari continuarono la loro avanzata. \nLa reazione dei Galli, per il timore di essere massacrati come ad Avarico, fu immediata. Dopo essersi, infatti, precipitati fuori dalle porte della citt\u00e0, mentre le donne gettavano dalle mura indumenti ed argenti supplicando i Romani di risparmiarle insieme ai loro figli, riuscirono a respingere gli attacchi della legio VIII, che stava ormai impossessandosi delle mura esterne, lungo il lato occidentale della citt\u00e0. La ritirata dei Romani fu disastrosa. Cesare, che si trovava pi\u00f9 a valle, fu costretto ad intervenire con la legio X, dopo che la cavalleria degli Edui, intervenendo sul fianco destro, non riconosciuta dai Romani dell'VIII legione, aveva destato negli stessi timore di essere ingannati e circondati. Anche il legato Tito Sestio, che si trovava presso il campo minore, fu invitato ad uscire insieme alle coorti della legio XIII e legio VIII (quest'ultima comandata dal centurione Marco Petreio Cesariano), per frenare l'impeto dei Galli che inseguivano i Romani con troppa violenza. Al termine dello scontro, risulta dal racconto di Cesare, erano stati uccisi quasi 700 legionari e ben 46 centurioni.\nIl giorno seguente Cesare, convocato l'intero esercito in assemblea, rimprover\u00f2 la temerariet\u00e0, la cupidigia, la sfrenatezza ed indisciplina dei suoi legionari, che non si erano arrestati al segnale della ritirata e che non avevano potuto essere trattenuti neppure dai tribuni militari e dai legati. Egli spieg\u00f2, che aveva dovuto abbandonare una vittoria certa, avendo sorpreso il nemico senza comandante e senza cavalleria, per coprire una ritirata nella quale aveva perduto quasi due coorti di armati. Ricord\u00f2 loro che era compito del loro comandante, stabilire la tattica da adottare in battaglia ed il portare a termine l'operazione. Non era, pertanto, pi\u00f9 tollerata alcuna azione di indisciplina del genere per il futuro.\nTenuta questa assemblea, ed avendo infine rincuorato gli animi della sua armata, dispose che, affinch\u00e9 non si scoraggiassero ed attribuissero al valore del nemico ci\u00f2 che era dipeso dalla posizione sfavorevole, le legioni fossero schierate in ordine di battaglia ed in posizione adatta di fronte al campo romano. E cos\u00ec fece anche il giorno successivo, ma poich\u00e9 Vercingetorige era deciso a trattenere le sue truppe all'interno delle fortificazioni e non scendeva verso la pianura per accettare battaglia, certamente per il timore della superiore tattica bellica dell'esercito romano, Cesare mosse il campo in direzione del paese degli Edui, dove si stava profilando una nuova rivolta ai suoi danni. Anche in questa circostanza Vercingetorige non insegu\u00ec il proconsole romano, continuando a rimanere arroccato dentro Gergovia, cosa che peraltro dimostra la sua inferiorit\u00e0 militare.\nConseguenze.\nVercingetorige, pur avendo ottenuto un apparente, ma limitato successo, dovuto pi\u00f9 ad un momento di indisciplina dell'armata romana che ad una reale prova di forza dei Galli, non solo non accett\u00f2 lo scontro frontale ai piedi di Gergovia, ma evit\u00f2 di inseguire i Romani nei giorni successivi. Cesare, ferito nell'amor proprio per aver perso la sua invincibilit\u00e0, seppe reagire, malgrado in un primo momento la sconfitta avesse riacceso nei Galli la fiamma della rivolta, riuscendo non senza grandi fatiche ad attirare il capo della coalizione dei Galli in trappola. Vercingetorige, infatti, commise l'errore strategico imperdonabile, di rifugiarsi nella piazzaforte di Alesia (nel paese dei Mandubi). Qui, una volta raggiunto da Cesare, fu posto sotto assedio senza pi\u00f9 alcuna possibilit\u00e0 di scampo. Neppure l'esercito di soccorso inviato dall'intera Gallia, forte di ben 240.000 armati, fu in grado di spezzare l'assedio dei 50.000 Romani. Fu la fine del sogno di libert\u00e0 della Gallia. Il triste epilogo fu che Vercingetorige si consegn\u00f2 al proconsole romano e fu giustiziato a Roma sei anni pi\u00f9 tardi.\nArcheologia della battaglia.\nIl racconto di Cesare nel suo De bello Gallico \u00e8 stato analizzato dagli archeologi fin dalla met\u00e0 del XIX secolo. I primi scavi furono condotti da un certo Colonel Stoffel nel 1862, in una localit\u00e0 identificata con la montagna di Medogne, un plateau che si trova a circa sette chilometri a sud di Clermont-Ferrand. Ne seguirono di nuovi negli anni 1936-1939 a conferma di quanto individuato da Stoffel, al termine dei quali sono stati identificati sia il grande campo di Cesare, che copriva un'area di 36 ettari circa, a sud est dell'oppidum gallico, sia il doppio fossato (che impediva il passaggio dei Galli al vicino fiume Auzon) e sia il piccolo campo romano."}
{"id": "845317", "revid": "857138", "url": "https://it.wikipedia.org/wiki?curid=845317", "title": "Niger (disambigua)", "text": "Oltre che allo stato africano, con il termine Niger ci si pu\u00f2 riferire a:"}
{"id": "845318", "revid": "3082", "url": "https://it.wikipedia.org/wiki?curid=845318", "title": "Assedio di Gergovia", "text": ""}
{"id": "845319", "revid": "1781667", "url": "https://it.wikipedia.org/wiki?curid=845319", "title": "Jalovec (Tren\u010d\u00edn)", "text": "Jalovec (in ungherese \"Parlag\", in tedesco \"Jalowetz\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1430."}
{"id": "845325", "revid": "287204", "url": "https://it.wikipedia.org/wiki?curid=845325", "title": "Perch\u00e9 il sesso \u00e8 divertente?", "text": "Perch\u00e9 il sesso \u00e8 divertente? (\"Why Is Sex Fun?: The Evolution of Human Sexuality\") \u00e8 un saggio di Jared Diamond, originariamente pubblicato in lingua inglese nel 1997 e tradotto in italiano da Laura Montixi Comoglio per la Sansoni di Firenze nel 1998, con il titolo L'evoluzione della sessualit\u00e0 umana, quindi ristampato da BUR Rizzoli di Milano nel 2006 con il titolo definitivo.\nTrama.\nIl libro tratta - in parte riprendendo argomenti che possiamo ritrovare nel precedente \"Il terzo scimpanz\u00e9. Ascesa e caduta del primate Homo sapiens\" - lo sviluppo, in chiave di evoluzione, della sessualit\u00e0 umana. L'autore affronta alcuni aspetti peculiari della sessualit\u00e0 umana, ad esempio perch\u00e9 l'ovulazione non \u00e8 palese nelle femmine della nostra specie, a differenza di quanto avviene in quasi tutti gli animali. La tesi fondamentale dell'opera \u00e8 che i comportamenti sessuali siano direttamente influenzati da meccanismi competitivi, che si sono affinati evolutivamente allo scopo di migliorare la probabilit\u00e0 di trasmettere i propri geni."}
{"id": "845327", "revid": "110157", "url": "https://it.wikipedia.org/wiki?curid=845327", "title": "Kamenec pod Vt\u00e1\u010dnikom", "text": "Kamenec pod Vt\u00e1\u010dnikom (in tedesco \" Kammenetz bei der Vogelsberg\", in ungherese \"Kemenec\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nIl comune \u00e8 sorto nel 1955 per l'unione di due preesistenti municipalit\u00e0: Horn\u00fd e Doln\u00fd Kamenec. Ambedue i centri sono menzionati per la prima volta in un documento storico nel 1355 come feudo dei Cs\u00e1ky. Successivamente passarono a varie famiglie nobili: Kosztol\u00e1ny, Rajcs\u00e1ny, Majth\u00e9ny, Simony Brogyanyi/Brodzansk\u00fd e Papezs/Pape\u017eov. Nel 1663 subirono le devastazioni dei Turchi."}
{"id": "845334", "revid": "110157", "url": "https://it.wikipedia.org/wiki?curid=845334", "title": "Kanianka", "text": "Kanianka (in tedesco \"Genkingen\" , in ungherese \"K\u00e1nyahegy\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1479 quale feudo della Signoria di Bojnice e luogo di insediamento di minatori tedeschi. Successivamente pass\u00f2 ai Noffry, preposti di Bojnice. "}
{"id": "845336", "revid": "89688", "url": "https://it.wikipedia.org/wiki?curid=845336", "title": "Love in the Time of Science", "text": "Love in the Time of Science \u00e8 il quarto album della cantautrice islandese Emil\u00edana Torrini, pubblicato nel 1999.\nIl disco.\nSi tratta del primo disco pubblicato nel mercato internazionale, diffuso nel novembre 1999 nel Regno Unito e nell'ottobre 2000 anche negli Stati Uniti d'America.\nL'album \u00e8 stato prodotto da Roland Orzabal e Alan Griffiths dei Tears For Fears, che sono anche autori di due tracce. Registrazione e mixaggio sono stati eseguiti nel 1999 presso gli studi di Orzabal, i Neptune's Kitchen nel Regno Unito (con registrazioni addizionali effettuate in Islanda e Spagna). Hanno partecipato alla realizzazione del disco anche Eg White, Siggi Baldursson e Mark Abis.\nIl titolo dell'album prende spunto dal romanzo del 1985 di Gabriel Garc\u00eda M\u00e1rquez intitolato \"L'amore ai tempi del colera\"."}
{"id": "845338", "revid": "1781667", "url": "https://it.wikipedia.org/wiki?curid=845338", "title": "K\u013ea\u010dno", "text": "K\u013ea\u010dno (in tedesco \"Geidel\", in ungherese \"Nyitraf\u0151\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1413 con il nome di \"Gejdel\" quando venne fondato da coloni tedeschi. All'epoca la giustizia veniva amministrata secondo il diritto germanico. Successivamente pass\u00f2 alla Signoria di Bojnice e poi ai conti P\u00e1lffy. Nel XVII secolo sub\u00ec le razzie dei banditi \"Kuruci\", gruppi di sbandati e disertori, in fuga dalle guerre che devastarono la regione in quegli anni."}
{"id": "845339", "revid": "767487", "url": "https://it.wikipedia.org/wiki?curid=845339", "title": "Kocurany", "text": "Kocurany (in tedesco \"Kotzuran\", in ungherese \" Koc\u00far\u00e1ny\" o \"Koc\u00far \") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nStoria.\nFu menzionato per la prima volta in un documento storico nel 1113 come feudo della rocca di Nitra. Successivamente appartenne ai Div\u00e9ky/Diviack\u00fd e ai Simonyi. "}
{"id": "845340", "revid": "1781667", "url": "https://it.wikipedia.org/wiki?curid=845340", "title": "Kostoln\u00e1 Ves", "text": "Kostoln\u00e1 Ves (in tedesco \"Kirchdorf\", in ungherese \"Kisegyh\u00e1zas\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1332 come importante pieve. Appartenne ai Div\u00e9ky/Diviack\u00fd, ai Boss\u00e1ny e ai Rudnay. Nel XIV secolo ospit\u00f2 alcuni coloni tedeschi. "}
{"id": "845345", "revid": "107098", "url": "https://it.wikipedia.org/wiki?curid=845345", "title": "Fra' Ambrogio da Calepio", "text": ""}
{"id": "845346", "revid": "12582", "url": "https://it.wikipedia.org/wiki?curid=845346", "title": "Rabarbaro", "text": ""}
{"id": "845348", "revid": "22475", "url": "https://it.wikipedia.org/wiki?curid=845348", "title": "Commissione delle Nazioni Unite per lo sviluppo sociale", "text": "La Commissione delle Nazioni Unite per lo sviluppo sociale (anche \"UNCSD, United Nations Commission for Social Development\") \u00e8 una commissione del Consiglio economico e sociale delle Nazioni Unite.\nGli obiettivi della commissione, composta da 46 stati scelti a rotazione dall'ECOSOC, sono quelli di sviluppare lo sviluppo sociale per garantire migliori aspettative di vita alle popolazioni disagiate al fine di garantire a tutti gli esseri umani pari possibilit\u00e0 di sviluppo, supervisionare alle decisioni prese dall'ECOSOC, coordinare l'azione della comunit\u00e0 internazionali rintracciando le zone del mondo in cui \u00e8 pi\u00f9 urgente l'aiuto economico e aiutare i paesi poveri nei propri programmi di sviluppo economico.\nAl 2018 il presidente della commissione \u00e8 Nikul\u00e1s Hannigan."}
{"id": "845352", "revid": "228587", "url": "https://it.wikipedia.org/wiki?curid=845352", "title": "Ogun (stato)", "text": "Ogun \u00e8 uno dei 36 stati della Nigeria, situato nella parte a sud-ovest del paese, con capitale Abeokuta.\nQuesto Stato ha una universit\u00e0 federale, la \"Federal University of Agriculture\" ad Abeokuta e due universit\u00e0 governative, la Olabisi Onabanjo University, ad Ago Iwoye (in precedenza conosciuta con il nome di \"Ogun State University\") e la \"Tai Solarin University of Education\" (TASUED), ad Ijebu Ode. A queste si aggiungono altre 5 universit\u00e0 private che fanno di Ogun lo stato nigeriano con il maggior numero di centri universitari.\nOltre alla capitale Abeokuta, che \u00e8 la citt\u00e0 pi\u00f9 grande, vi sono anche Ijebu Ode, Sagamu, Ijebu Igbo, e Otta. Abeokuta \u00e8 la citt\u00e0 che ha dato i natali al presidente nigeriano Olusegun Obasanjo.\nSociet\u00e0.\nEtnie e minoranze straniere.\nLa maggior parte della popolazione \u00e8 di etnia Yoruba, presente con i sottogruppi Awori, Egba, Yewa, Ijebu, e Remo.\nSuddivisioni.\nLo stato di Ogun \u00e8 suddiviso in venti aree a governo locale (\"local government areas\"):"}
{"id": "845355", "revid": "599013", "url": "https://it.wikipedia.org/wiki?curid=845355", "title": "Ogun", "text": ""}
{"id": "845356", "revid": "80598", "url": "https://it.wikipedia.org/wiki?curid=845356", "title": "La nostra relazione", "text": ""}
{"id": "845360", "revid": "125379795", "url": "https://it.wikipedia.org/wiki?curid=845360", "title": "Nuoto ai Giochi della XXIV Olimpiade", "text": "Il nuoto alle Olimpiadi estive del 1988 di Seul fu rappresentato da 31 eventi, 15 femminili e 16 maschili."}
{"id": "845362", "revid": "1632387", "url": "https://it.wikipedia.org/wiki?curid=845362", "title": "British Steel (album)", "text": "British Steel \u00e8 un album heavy metal della band Judas Priest, pubblicato il 14 aprile 1980. L'album venne ristampato nel 2001 con l'aggiunta di due tracce bonus. \u00c8 uno dei lavori pi\u00f9 popolari e apprezzati della band, assieme a \"Sad Wings of Destiny\", \"Stained Class\", \"Screaming for Vengeance\" e \"Painkiller\". I singoli tratti da quest'album sono \"Breaking the Law\", \"United\" e \"Living After Midnight\". Il titolo dell'album significa \"Acciaio britannico\".\nDescrizione.\nL'album fu registrato al Tittenhurst Park, che era la dimora di Ringo Starr dei Beatles. Non esistendo il campionamento all'epoca della registrazione, il gruppo registr\u00f2 il suono di bottiglie di latte che si frantumavano che inserirono in \"Breaking the Law\", e fecero lo stesso per i vari suoni in \"Metal Gods\".\nLa traccia bonus \"Red, White &amp; Blue\" era stata scritta durante i primi anni della carriera dei Judas Priest. Fu registrata ai Compass Point Studios di Nassau nel luglio 1985. \nLa seconda traccia bonus, una versione live di \"Grinder\", fu registrata durante l'U.S. British Steel tour nel 1980.\nIl chitarrista degli Anthrax, Scott Ian, dichiar\u00f2 in un'intervista tratta dal documentario \"Heavy Metal: Louder than Life\" che \"British Steel\" \u00e8 probabilmente l'album che determina che cosa sia l'heavy metal perch\u00e9, secondo lui, questo album \u00e8 quello che per primo si distaccava da \"gli ultimi frammenti di blues\" che erano fin allora stati tipici del genere; disse anche \"Persino il titolo... come potrebbe essere pi\u00f9 metal di cos\u00ec?\"\nNel videoclip della canzone \"Cowboys From Hell\" dei Pantera il chitarrista Dimebag Darrel indossa una maglietta con il logo dell'album.\nL'album \u00e8 stato ristampato nel maggio del 2010 per celebrare il traguardo del trentesimo anniversario dall'uscita originale, in edizione triplo CD con due dischi bonus contenenti il concerto tenuto dal gruppo all'Hard Rock Hotel di Hollywood il 17 agosto 2009.\nNel giugno del 2017 la rivista \"Rolling Stone\" ha collocato l'album alla terza posizione dei 100 migliori album metal di tutti i tempi."}
{"id": "845363", "revid": "1494169", "url": "https://it.wikipedia.org/wiki?curid=845363", "title": "Campionato europeo di Formula 2 1979", "text": "La stagione 1979 del Campionato europeo di Formula 2 fu corsa su 12 gare. La serie venne vinta dal pilota elvetico Marc Surer su March 792-BMW. \nRisultati e classifiche.\nClassifica Piloti.\nContano i 10 migliori risultati."}
{"id": "845368", "revid": "123442478", "url": "https://it.wikipedia.org/wiki?curid=845368", "title": "Judrio", "text": "Lo Judrio o Iudrio (\"Judri\" in friulano, \"Idrija\" in sloveno) \u00e8 un torrente facente parte del bacino idrografico dell'Isonzo che nasce nel massiccio del Colovrat (in sloveno \"Kolovrat\") al confine tra Italia e Slovenia.\nGeografia.\nIl torrente ha origine ad ovest di Volzana (Slovenia) e per met\u00e0 del suo corso fa da confine tra i due stati; la parte bassa invece segna la demarcazione tra la provincia di Udine e quella di Gorizia.\nDopo aver attraversato i comuni di Drenchia e Stregna, scorre nei pressi di Prepotto e Dolegna del Collio, fa da separazione tra i comuni di Cormons e San Giovanni al Natisone, delimita il confine occidentale del Collio e, dopo 55\u00a0km, si getta nel fiume Torre nei pressi del comune di Romans d'Isonzo.\nL'alta valle \u00e8 selvaggia e incontaminata e pu\u00f2 essere attraversata utilizzando il sentiero naturalistico Ponte Clinaz-Clabuzzaro. Dal 1866 al 1918 la parte alta dello Judrio segnava il confine tra Italia e Austria Ungheria, dal 1927 al 1947 tracciava il confine tra provincia di Udine e provincia di Gorizia, dal 1947 al 1991 l'alta valle era confine tra Italia e Jugoslavia, poi tra Italia e Slovenia.\nStoria.\nIl torrente Judrio \u00e8 stato il teatro della prima azione bellica italiana nel corso della Prima guerra mondiale. L'episodio si verific\u00f2 sul ponte di Brazzano in localit\u00e0 Visinale nei pressi di Cormons. La notte tra il 23 e il 24 maggio 1915, i due finanzieri Pietro Dell'Acqua e Costantino Carta erano incaricati di sorvegliare il luogo. Alle ore 22.40 circa si accorsero che alcune ombre minacciose si avvicinavano alla sponda sinistra del ponte trasportando ingenti carichi. Ai finanzieri fu subito chiaro che i guastatori austriaci erano intenzionati a distruggere il ponte e quindi decisero di aprire il fuoco. La mattina dopo sul ponte furono trovati attrezzi da mina e carichi di dinamite. L'anno successivo i due finanzieri ricevettero la medaglia di bronzo al valore militare ciascuno con la seguente motivazione:\nOrigine del nome.\nLo Judrio venne nominato in documenti dell'anno 1225 \"sub vado Judrii\", dell'anno 1247 \"super ripam Judri\", e del 1456 \"lu gludri\".L'origine del nome \u00e8 sconosciuta, probabilmente di epoca prelatina, e ricorda la parola greca \" \u1f52\u03b4\u03bf\u03c1\" (acqua) con la quale ci pu\u00f2 essere un legame tramite una variante latinizzata.\nAmbiente.\nFauna ittica.\nLe specie ittiche presenti nelle acque, tutte della classe actinopterygii, variano in modo notevole se esaminate nel percorso montano o in quello in pianura:\nComune di Stregna:\nComune di Prepotto:\nComune di Dolegna del Collio:\nLa pesca nel fiume \u00e8 soggetta a particolari restrizioni e divieti stabiliti dalla Regione Friuli-Venezia Giulia \nCollegamenti esterni.\nI luoghi dimenticati della Grande Guerra\nVal Judrio - Idrska Dolina"}
{"id": "845372", "revid": "1745361", "url": "https://it.wikipedia.org/wiki?curid=845372", "title": "Jiaozi", "text": "Nella cucina cinese, i jiaozi (, in giapponese , \"gy\u014dza\", in coreano ) sono un tipo di fagottini (in italiano comunemente chiamati ravioli di carne o ravioli al vapore) molto popolare in Cina, Giappone e Corea. Ripieni di carne e/o verdura, sono avvolti con una sottile pasta sigillata con la pressione delle dita. Non devono essere confusi con i wonton: i jiaozi hanno una pasta pi\u00f9 spessa e ondulata, schiacciata alle estremit\u00e0, e sono generalmente consumati dopo l'immersione in salsa di soia e aceto di soia (o salsa chili piccante); i wonton sono pi\u00f9 sottili e sferici, di solito serviti in brodo.\nVersione cinese.\nEsistono quattro tipi a seconda della tecnica di cottura:\nDi solito si usa per il ripieno carne tritata di maiale, bovino, agnello, pollo, pesce o gamberi, spesso mescolati con verdure come cavolo, scalogno, cipollotti o erba cipollina cinese. I ravioli sono accompagnati da salsa di soia con aggiunta di aceto, aglio, zenzero, aceto di riso, salsa piccante o olio di sesamo.\nI ravioli sono uno dei principali cibi consumati al Capodanno cinese. La forma assomiglia a un Tael d'oro (moneta cinese) e simboleggia un augurio di buona fortuna per l'anno nuovo. Per tradizione, le famiglie e gli amici si riuniscono per preparare i ravioli insieme. Nelle campagne si sacrifica il bestiame migliore e si conserva la carne per i ravioli approfittando del clima freddo. Sono anche popolari un tipo di ravioli dolce.\nNella cucina cantonese, i dim sum differiscono dai jiaozi per essere pi\u00f9 piccoli e avvolti in una pasta molto sottile e semitrasparente. Di solito sono cotti al vapore. Sono ripieni di gamberi, pollo, tofu, misto di verdure o altro. Il tipo pi\u00f9 comune \u00e8 ripieno di gamberi, talvolta chiamato \"Haa Gaau\" (Cantonese: \u8766\u9903). Al contrario dei jiaozi, di facile preparazione casalinga, gli Haa Gaau richiedono una complessa elaborazione e raramente vengono fatti in casa. Ristoranti specializzati in dim sum spesso offrono ricette e preparazioni originali. Gli chefs usano gli ingredienti in modo creativo o traggono ispirazione da altre cucine lettizionali come quella di Chiuchow, Hakka, di Shanghai. I cuochi pi\u00f9 audaci propongono fusioni fra cucine diverse o di altre culture come quella giapponese (teriyaki) o del sud-est asiatico (satay, curry). I ristoranti di lusso fanno uso di ingredienti costosi o esotici come l'aragosta, lo squalo o i nidi di rondine.\nI jiaozi hanno questo nome per la forma a corno. In cinese, \"corno\" si dice \"ji\u01ceo\" (\u89d2) e \"jiaozi\" fu in origine scritto con il carattere di \"corno\", in seguito sostituito con il carattere specifico \u997a, che ha il radicale di \"cibo\" a sinistra e la componente fonetica \"ji\u0101o\" a destra.\nSecondo le storie popolari, i jiaozi furono inventati da Zhang Zhongjing, uno dei pi\u00f9 grandi maestri medici cinesi della storia. Furono in origine chiamati \"\u5a07\u8033\"(pinyin: jiao er) perch\u00e9 usati per trattare il congelamento alle orecchie.\nVersione giapponese.\nI sono la versione giapponese dei \"jiaozi\". Il termine viene scritto soprattutto con i \"kanji\" \u9903\u5b50, mentre la pronuncia deriva dal dialetto del cinese della provincia dello Shandong, dove viene pronunciato \"giaozi\" e scritto coi caratteri semplificati \u997a\u5b50, come nel resto del Paese.\nLa maggior differenza rispetto ai jiaozi cinesi \u00e8 il forte sapore di aglio e il delicato sapore degli altri condimenti come sale o soia. Sono sempre serviti con salsa di soia in cui intingerli, alla quale viene aggiunto aceto di riso ed eventualmente \"r\u0101yu\" (\u30e9\u30fc\u6cb9, \u8fa3\u6cb9, conosciuto come \u8fa3\u6cb9 in Cina: olio di sesamo con peperoncino piccante). La ricetta pi\u00f9 comune prevede un ripieno misto di carne tritata di maiale, aglio, cavolo, zenzero, \"nira\" (erba cipollina cinese), \"sak\u00e8\", salsa di soia, sale, pepe e olio di sesamo, il tutto avvolto in pasta sottile. La \"nira\" pu\u00f2 essere sostituita da cipolla o porro.\nI \"gy\u014dza\" si trovano confezionati al supermercato in Giappone sia surgelati che non, e si trovano anche altre versioni, soprattutto con frutti di mare al posto del maiale. Nei supermercati si trovano anche quadratini di pasta fresca confezionati gi\u00e0 pronti per la farcitura. Di solito sono serviti brasati come antipasto in quasi tutti i ristoranti di \"ramen\" e ristoranti cinesi del Giappone. Sono spesso venduti in bancarelle quando vi sono feste popolari, fiere o altre occasioni simili.\nIl metodo di preparazione pi\u00f9 comune \u00e8 quello brasato detto , nel quale i ravioli sono prima fritti dal lato piatto per creare una superficie croccante. Si aggiunge quindi acqua e si copre con un coperchio finch\u00e9 la parte superiore non si cuoce al vapore. Altri metodi sono la e la . Ognuna di queste versioni viene venduta in confezioni diverse nei supermercati; la maggior parte dei \"gyoza\" in vendita sono quelli destinati alla brasatura, che tendono a disfarsi se bolliti. Migliori se consumati caldi, i ravioli brasati sono a volte presenti nel bent\u014d (cestino del pranzo giapponese).\nVersione coreana.\nNella cucina coreana, i mandu () derivano il proprio nome dal cinese \"mantou\" (), ma assomigliano ai jiaozi. Sono ripieni di maiale, bovino, cavolo, noodles o kimchi. Sono spesso fritti per formare una sottile superficie croccante. Popolare \u00e8 anche la cottura al vapore, per la quale sono preparati in diverse forme: a \"corno\", a bordi arricciati, a corno con i lati arrotondati, ecc. Di solito sono immersi nella salsa di soia con aceto e salsa piccante.\nGuotie.\nI Guotie () sono \"jiaozi\" brasati, conosciuti anche come \"potstickers\" in Nord America. Tipici del Nord della Cina e appetitosi, assomigliano ai gyoza giapponesi e si trovano spesso dai venditori ambulanti o nelle bancarelle. Sono serviti come antipasto nella cucina cinese, giapponese e coreana. Accompagnano talvolta un menu di dim sum. Il ripieno pu\u00f2 contenere maiale, pollo, bovino, cavolo, spinaci, cipolle verdi, zenzero, vino di riso cinese, vino per cucinare, olio di sesamo.\nSono saltati nell'olio fino alla doratura e poi cotti al vapore. Se cotti correttamente, non si incollano. Un metodo alternativo \u00e8 la cottura a vapore nel wok, seguita da frittura da un lato finch\u00e9 non diventa croccante.\nI \"guotie\" sarebbero stati consumati gi\u00e0 ai tempi della dinastia Song (960-1280)."}
{"id": "845376", "revid": "92920", "url": "https://it.wikipedia.org/wiki?curid=845376", "title": "Steve Miller", "text": "Nato a Milwaukee, nel Wisconsin inizi\u00f2 la sua carriera suonando nei locali il blues e il blues rock. Successivamente la musica di Miller mut\u00f2 in melodie pi\u00f9 dolci, orientate verso il pop, cosa che gli permise di ottenere un maggiore successo a livello mondiale grazie a una serie di singoli e album che pubblic\u00f2 a cavallo tra la met\u00e0 degli anni settanta e la prima met\u00e0 degli anni ottanta.\nBiografia.\nSteve Miller nacque da George \"Sonny\" Miller, un patologo, e Bertha, una cantante Jazz. Nel 1950, la famiglia si trasfer\u00ec a Dallas, Texas. Ricevette le sue prime lezioni di chitarra a soli cinque anni dal leggendario Les Paul, pioniere della chitarra elettrica e a sua volta cantautore. Infatti Les Paul e Mary Ford, sua moglie, erano ospiti usuali in casa Miller. Ancora oggi quando Miller compone, utilizza alcune delle tecniche tramandategli dal vecchio Les Paul.\nMentre frequentava la St. Mark's School of Texas, Miller form\u00f2 \u201cthe Marksmen\u201d, la sua prima band, assieme al compagno di classe Royce Scaggs, meglio conosciuto come Boz. Diplomatosi alla Woodrow Wilson High School a Dallas nel 1961, Miller inizi\u00f2 a frequentare la University of Wisconsin-Madison, dove form\u00f2 gli \"Ardells\", cui successivamente si un\u00ec anche Scaggs. Ben Sidran divenne invece il tastierista. Miller aveva soltanto sedici anni quando inizi\u00f2 a frequentare il college, mostrando un grande interesse per la letteratura. Les Paul incoraggi\u00f2 il giovane Steve a comporre canzoni coltivando il proprio talento.\nPrima di formare la Steve Miller Band, Miller suon\u00f2 con Barry Goldberg in un gruppo chiamato \u201cThe Goldberg-Miller Blues Band\u201d. Formata nel 1965, la band venne lasciata da Miller l'anno seguente dopo solo un singolo. Infine nel 1967, Miller form\u00f2 la Steve Miller Band, inizialmente chiamata \"The Steve Miller Blues Band\". Nel 1968 usc\u00ec \"Children of the Future\", il primo album, che diede inizio a una serie di dischi del genere \u201cpsychedelic blues\u201d (blues psichedelico), che al tempo impazzava nei locali beat e non solo di San Francisco. Al primo disco seguirono \"Sailor\", \"Brave New World\", \"Your Saving Grace\" e \"Number 5\". Questi album, bench\u00e9 di ottima fattura, non ottennero il successo sperato.\nUna svolta nella carriera della band fu il celebre album \"The Joker\", uscito nel 1973. Composto in uno stile meno orientato verso l'hard-rock e un po' meno \u2018enigmatico\u2019 e pi\u00f9 semplicistico, l'album ottenne un enorme successo, grazie soprattutto all'omonimo hit, che rimase per lungo tempo in cima alle classifiche americane dei singoli pi\u00f9 venduti. Seguirono \"Fly Like an Eagle\" nel 1976 e \"Book of Dreams\" nel 1977. Questi album segnarono l'inizio della carriera commerciale di Miller ed entrambi raggiunsero le vette delle classifiche americane. Sebbene alcuni critici criticassero Miller, reo di aver smarrito e dimenticato le proprie radici di cantante blues \u201cda locale\u201d, i fan apprezzarono decisamente le ben ritmate melodie e i testi semplici, ma ricchi di poesia delle canzoni di Steve tanto che nel 1977 inizi\u00f2 un tour della band per gli stadi assieme agli Eagles.\nSull'onda del successo ottenuto, Miller si concesse un periodo di pausa dai concerti e dalle registrazioni, pausa interrotta nel 1981 con l'album \"Circle of Love\", un album ambizioso composto in uno stile totalmente nuovo, che tuttavia ottenne pochissimo successo e moltissime critiche. Cos\u00ec nel 1982 torn\u00f2 all'amato genere pop, dando vita con la band al nuovo album \"Abracadabra\". Questo fu l'ultimo grande successo commerciale della band di Miller.\nSeguirono una serie di collezioni, album \"live\" e alcuni infruttuosi tentativi di ricerca di un nuovo, irraggiungibile sound. Dal 1993 Miller si \u00e8 pi\u00f9 o meno ritirato dalla scena, anche se non mancano alcune sue recenti sporadiche apparizioni in show televisivi o in collaborazione con autori, come per esempio con Paul McCartney. Prima dell'inizio del 2007 aveva dichiarato che un nuovo album, chiamato \"The Truth About The Lies\", era in via di realizzazione.\nNella seconda met\u00e0 del 2010 fond\u00f2 insieme al tastierista David Hodges gli Arrows to Athens, una band rock and roll il cui primo album, \"Kings &amp; Thieves\", \u00e8 stato pubblicato nel febbraio del 2011."}
{"id": "845377", "revid": "96858", "url": "https://it.wikipedia.org/wiki?curid=845377", "title": "Hate crew deathroll", "text": ""}
{"id": "845381", "revid": "96858", "url": "https://it.wikipedia.org/wiki?curid=845381", "title": "Are you dead yet?", "text": ""}
{"id": "845385", "revid": "1776051", "url": "https://it.wikipedia.org/wiki?curid=845385", "title": "Soljani", "text": "Soljani \u00e8 un insediamento della Croazia appartenente al comune di Vrbanja, nella regione di Vukovar e della Sirmia, Nel 2011 contava 1.241 abitanti. \u00c8 localizzata a 18\u00a0km ad est di Br\u010dko (Bosnia ed Erzegovina), 28\u00a0km a sud-est di \u017dupanja."}
{"id": "845388", "revid": "767487", "url": "https://it.wikipedia.org/wiki?curid=845388", "title": "Devics", "text": "Devics \u00e8 una band dream pop di Los Angeles, California formato da Sara Lov e Dustin O'Halloran. La loro musica \u00e8 dolce e malinconica, con un cantato intenso ed arrangiamenti raffinati."}
{"id": "845400", "revid": "767487", "url": "https://it.wikipedia.org/wiki?curid=845400", "title": "Don Dokken", "text": "Con la sua voce melodica ha influenzato diversi cantanti heavy metal statunitensi. Oltre all'attivit\u00e0 di cantante, si \u00e8 dedicato anche alla produzione di alcune band emergenti: produsse infatti materiale dei Great White, dei Black 'N Blue, e XYZ. Si dedic\u00f2 inoltre alla composizione di alcuni brani per gruppi come Shy.\nBiografia.\nLa prima fase dei Dokken.\nFin da giovane Dokken comincia ad interessarsi alla musica. Nei tardi anni settanta, milita in una band chiamata Airborn, ed ha l'opportunit\u00e0 di firmare per un'etichetta tedesca. Nel 1979 riesce a pubblicare un singolo intitolato \"Hard Rock Woman\" e si avvale della collaborazione del bassista Jeff Tappen e del batterista Greg Pecka. Nello stesso anno Dokken vede in azione la band Xciter, nella quale militavano George Lynch e Mick Brown, e viene a sapere della loro intenzione di incidere del materiale originale dopo la tanta gavetta fatta suonando cover. Don ha la conferma che i tre avrebbero suonato insieme, quando, proprio grazie ad un brano degli Xciter, \"Paris Is Burning\" riescono a procurarsi un contratto discografico con l'etichetta Carrere Records (gi\u00e0 famosa per aver prodotto i primi album dei Saxon). Don Dokken ricontatta il bassista Juan Croucier, con cui aveva gi\u00e0 collaborato in passato, e insieme registrano il loro album di debutto \"Breakin' the Chains\" che per\u00f2 viene distribuito solo in Europa.\nDurante il periodo in Germania, i Dokken fanno amicizia con la band tedesca Scorpions e Don ha occasione di partecipare alle registrazioni del loro album \"Blackout\" quando il loro cantante Klaus Meine viene operato alle corde vocali nel 1981. Dopo il ricovero, Meine si riprende rapidamente e completa le registrazioni ma di Don Dokken rimangono diversi cori e parti vocali di sottofondo, oltre ai pubblici ringraziamenti nei crediti dell'album. Tale amicizia si rivela tuttavia fruttuosa quando i Dokken incidono l'album, potendo sfruttare gli studio noleggiati dagli Scorpions.\nNel 1983 l'Elektra Records intuisce il valore della band e rileva i diritti della Carrere: il debutto viene registrato nuovamente anche per il mercato statunitense con la lista tracce leggermente modificata e un paio di titoli cambiati, ma non raggiunge le vendite ottenute in Europa. Tutto cambia nel 1984, l'anno di uscita del loro secondo disco \"Tooth and Nail\", dove fa la sua comparsa il bassista Jeff Pilson (in sostituzione a Juan Croucier). L'album conquista la critica ed i sostenitori dell'heavy metal: la voce melodica di Don, assieme alla chitarra di Lynch guidano a questo punto i Dokken verso la strada del successo, fino a diventare una delle band pi\u00f9 popolari degli anni ottanta.\nL'incantesimo, tuttavia, si rompe dopo soli due anni a causa dei contrasti sempre pi\u00f9 frequenti fra Don Dokken e George Lynch: le loro personalit\u00e0 sono incompatibili e l'album \"Back for the Attack\" del 1987 viene registrato senza che mai i quattro membri della band siano contemporaneamente presenti nello studio. L'album si rivela il maggior successo commerciale dei Dokken, ma tuttavia viene seguito da un tesissimo tour mondiale che fa breccia solo nei fan giapponesi (l\u00ec verr\u00e0 infatti registrato l'album dal vivo \"Beast from the East\") e a quel punto diventa evidente che l'avventura dei Dokken \u00e8 giunta al termine.\nLa carriera solista.\nAll'apice del successo dei Dokken, il cantante compare come ospite anche nel progetto di beneficenza denominato Hear 'n Aid e nell'album \"Come Out and Play\" dei Twisted Sister. Herman Rarebell, allora batterista degli Scorpions, si ricorda di lui e lo fa cantare in tre brani del suo album solista \"Herman Ze German and Friends\". Infine nel 1988, quando gi\u00e0 l'avventura dei Dokken \u00e8 prossima alla fine, Don Dokken registra una serie di demo-tape in collaborazione con Glenn Hughes, parte dei quali finiranno sull'album \"Up from the Ashes\". Dopo lo scioglimento, Don Dokken vuole continuare il progetto a suo nome e assembla una nuova formazione. Tuttavia i vecchi membri si oppongono a questa manovra vincendo la causa e cos\u00ec Don si trova impossibilitato a chiamare il nuovo progetto con il suo cognome.\nLa nuova formazione si riduce allora a progetto solista di Don Dokken e vede schierati i chitarristi John Norum (ex-Europe) e Billy White (ex-Watchtower), il bassista Peter Baltes (ex-Accept) ed il batterista Mikkey Dee (ex-King Diamond e futuro Mot\u00f6rhead). Questa \u00e8 la superformazione che incide l'album \"Up from the Ashes\" nel 1990, dallo stile molto simile a quello dei Dokken. Il tour dura un anno e produce numerosi bootleg ma la collaborazione non prosegue oltre. Nei fine anni '80 Don Dokken \u00e8 anche occasionalmente produttore, collaborando con gli XYZ e producendo il loro debutto omonimo \"XYZ\" nel 1989.\nNonostante l'impegno della riunione dei Dokken, il cantante non perde occasione nel 1994 di prestare la sua voce all'album tributo dei Deep Purple (dove esegue \"Fireball\" in coppia col chitarrista Reb Beach) e successivamente al progetto solista dell'ex Loudness Munetake Higuchi (appare nel brano \"Tell me True\" eseguito in coppia con Billy Sheehan). Bisogna attendere infine il 1999 per ascoltare Don Dokken solista nell'album tributo di Alice Cooper (in cui esegue \"I'm Eighteen\" coadiuvato da John Norum) e l'anno successivo nel brano \"Crescent Moon\", registrato in coppia col chitarrista Paul Gilbert per l'album \"Mikazuki in Rock\".\nLa reunion dei Dokken.\nNel tardo 1993, Don inizia a riallacciare i rapporti con Mick Brown, che aveva da poco chiuso l'esperienza con i Lynch Mob, band fondata da George Lynch successivamente allo scioglimento dei Dokken. Assieme al bassista Jeff Pilson, iniziano a comporre nuovo materiale per un eventuale riunione dei Dokken. Finalmente nel 1994, il materiale realizzato giunge a George Lynch, che ne rimane colpito. Lynch decide cos\u00ec di raggiungere il trio e riprende forma la storica formazione dei Dokken. George Lynch resiste per due album e Jeff Pilson uno solo in pi\u00f9 ma, attraverso alcuni cambi di formazione che coinvolgono Reb Beach, John Norum e Alex De Rosso, la band continua a resistere negli anni.\nNel 2008 i Dokken danno alle stampe il loro undicesimo album dal titolo emblematico: \"Lightning Strikes Again\", come il nome di un loro vecchio brano. Alla chitarra \u00e8 accompagnato da Jon Levin (ex-Doro), alla batteria dal fido Mick Brown e al basso da Barry Sparks. Il disco viene positivamente accolto dalla critica specializzata come non accadeva da diverso tempo al gruppo\nIl 12 febbraio 2008 Don \u00e8 apparso come ospite speciale durante un concerto dei Queensr\u00ffche. Nel frattempo il cantante annuncia la prossima pubblicazione del secondo album solista dal titolo di \"Solitary\", che vedr\u00e0 la luce il 21 ottobre 2008."}
{"id": "845423", "revid": "289247", "url": "https://it.wikipedia.org/wiki?curid=845423", "title": "Thomas Beckett", "text": ""}
{"id": "845431", "revid": "1305772", "url": "https://it.wikipedia.org/wiki?curid=845431", "title": "Episodi di Dr. House - Medical Division (prima stagione)", "text": "La prima stagione della serie televisiva Dr. House - Medical Division \u00e8 stata trasmessa negli Stati Uniti dal 16 novembre 2004 al 24 maggio 2005 sul canale Fox.\nIn Italia, la prima stagione \u00e8 andata in onda in prima visione assoluta dal 1\u00ba luglio 2005 al 21 settembre 2005 su Italia 1.\nUna prova per non morire.\nTrama.\nIl dottor Gregory House, specializzato in nefrologia e infettivologia, \u00e8 un brillante medico ed \u00e8 a capo di una \u00e9quipe di specialisti formata da: Allison Cameron (immunologa), Eric Foreman (neurologo), Robert Chase (rianimazione, terapia intensiva, anestesia).\nNei primi minuti di lezione, Rebecca, una maestra di asilo ventinovenne, incomincia a balbettare (disturbo afasico legato ai centri del linguaggio) e riesce soltanto a scrivere \"Call the nurse\" (\"chiamate l'infermiera\") prima di piombare a terra in preda a una crisi convulsiva. All'ospedale Princeton Plainsboro Teaching Hospital, James Wilson (oncologo amico di House), indicando Rebecca come propria cugina, convince il diagnosta a trovare una soluzione al caso, che era stato inizialmente classificato come tumore cerebrale; i tre marcatori pi\u00f9 frequenti per\u00f2 sono puliti e la ragazza non ha risposto alle cure per un mese. Alla fine House resta incuriosito, prende in consegna il caso e ordina una risonanza magnetica per la paziente. \nLa dottoressa Lisa Cuddy, direttrice sanitaria, impedisce all'inizio la risonanza, onde obbligare House ad assolvere le sue ore in clinica; House, scocciato, accetta e si trova davanti due casi curiosi. Il primo \u00e8 un uomo di carnagione arancione, causata da eccesso di carote e integratori vitaminici. House prospetta all'uomo che la moglie lo tradisce, perch\u00e9, per quanto sia plausibile che lui non si fosse accorto di essere arancione, una moglie che non si accorge che il marito ha cambiato colore allora non deve guardarlo mai. Il secondo \u00e8 un uomo che ripete a memoria un sintomo letto su Internet: House capisce che \u00e8 un ipocondriaco e lo liquida con un flacone di placebo.\nLa paziente nel frattempo ha un attacco claustrofobico che impedisce la conclusione dell'esame; le si chiude la gola e Chase e Cameron devono tirarla fuori dalla macchina per una tracheotomia d'urgenza. House pensa che sia vasculite (infiammazione dei vasi sanguigni) e decide di curarla con steroidi. Ci\u00f2 sembra funzionare, visto che Rebecca riprende a mangiare e subisce un miglioramento generale; ma in seguito perde la vista e ha un altro attacco davanti a Wilson, durante il quale va in arresto cardiaco. Dopo l'attacco, la ragazza mostra segni di ulteriore deterioramento cerebrale, a intermittenza.\nForeman e Cameron fanno irruzione nella casa della donna e discutono sui motivi per cui sono stati assunti da House. Foreman \u00e8 stato assunto perch\u00e9 ha precedenti penali (furto in appartamento e di auto); Cameron scoprir\u00e0 in seguito di esser stata assunta per il suo notevole aspetto fisico. House li chiama a rapporto: Foreman menziona il fatto che in frigo ha trovato del prosciutto e, quindi, la ragazza non \u00e8 ebrea e non pu\u00f2 essere cugina di Wilson. Mentre loro discutono, House intuisce la soluzione: la paziente ha una \"Taenia solium\", un verme che si contrae attraverso il consumo di carne suina cotta male; sviluppata lentamente nel suo organismo, le sue uova si sono messe in circolo nel sangue arrivando fino al cervello.\nRebecca, per\u00f2, si rifiuta di farsi curare senza una prova e House tenta, parlando per la prima volta con la paziente, di spiegarle la possibilit\u00e0 di salvarsi. Si scopre il motivo del claudicare di House, un infarto alla gamba aggravato da una diagnosi sbagliata: inoltre sbatte in faccia alla paziente la crudelt\u00e0 e l'atrocit\u00e0 della morte (non \u00e8 possibile \"morire con dignit\u00e0\"), non riuscendo per\u00f2 a convincerla. House sta per gettare la spugna quando Chase pensa di usare i vecchi raggi X, senza contrasto; House ricorda un'associazione importante, cio\u00e8 che se Rebecca ha una \"Taenia solium\" nella gamba sicuramente ne avr\u00e0 una anche nel cervello; la radiografia conferma l'ipotesi. La cura consiste in due semplici compresse di albendazolo assunte per un mese a stomaco pieno.\nCameron in seguito mette sotto torchio House per capire se lei viene stimata o meno; il diagnosta intuisce che il motivo che ha spinto la giovane dottoressa a studiare medicina dev'essere di natura familiare e abbastanza serio.\nAlla fine, Chase e Cameron lasciano passare tutti i bambini della classe della maestra per farle una sorpresa, mentre Wilson confessa di aver mentito (la paziente non \u00e8 sua cugina) perch\u00e9 House prendesse in consegna il caso. Il paziente che era diventato arancione (si scopre essere uno dei finanziatori dell'ospedale), ora tornato a un colorito normale, parla con la Cuddy dell'insinuazione di House a proposito dell'infedelt\u00e0 della moglie. Le rivela di averla seguita a causa delle affermazioni del diagnosta, subito dopo viene inquadrata la sua mano. Non porta pi\u00f9 la fede nuziale: House aveva ragione.\nProblemi di adozione.\nTrama.\nDan, un giocatore sedicenne di lacrosse ha all'improvviso la vista sdoppiata, e per questo subisce uno scontro sul campo di gioco. Cameron falsifica la firma di House per fargli prendere in consegna il caso, che lui liquida subito come una commozione cerebrale. Tuttavia si accorge che il ragazzo ha uno spasmo mioclonico da sveglio, che indica che qualcosa non va nel cervello; decide quindi di curarlo.\nHouse ordina un tracciato del sonno e intanto lancia una scommessa da 50 dollari a Foreman sul fatto che il padre del ragazzo non sia il vero padre: il neurologo accetta e rilancia a 100 dollari. Il tracciato del sonno evidenzia il panico notturno (in realt\u00e0 \u00e8 terrore notturno): il ragazzo ha un incubo dove House lo immobilizza al letto e con un tronchesino chirurgico gli amputa un alluce.\nTutti gli altri esami sono nella norma tranne la risonanza magnetica: House individua il corpo calloso del cervello assottigliato e ordina un cisternogramma radio-nucleare, pensando a una stenosi. La risonanza mostra anche un blocco; uno shunt viene inserito per alleviare la pressione intracranica.\nIntanto il dottore misantropo deve adempiere ai suoi doveri in clinica: viene in visita una madre che non fa vaccinare la figlia per non gonfiare i profitti delle case farmaceutiche. House, senza scomporsi, le illustra il variegato mercato delle bare per bambini spiegandole che, se esistono queste vaccinazioni, \u00e8 perch\u00e9 gli anticorpi del latte materno sono efficaci solo per i primi 6 mesi di vita del bimbo. La bambina ha un banale raffreddore.\nHouse elabora per Dan la diagnosi della sclerosi a placche; il ragazzo per\u00f2, durante la notte, scappa sul tetto dell'ospedale credendo di essere su un campo di lacrosse. Questa allucinazione rivela che non \u00e8 sclerosi a placche, ma indica che potrebbe essere un'infezione come la neurosifilide.\nIl secondo caso di clinica riguarda un uomo con una escoriazione infetta, che ha percorso diversi chilometri per giungere da House ignorando ben 2 ospedali, insospettito, pensa che sia un piantagrane in cerca di risarcimento dall'assicurazione sanitaria, e infatti verr\u00e0 citato subito per avergli causato \"notevole sofferenza mentale\". House gli dice che ha la gonorrea ma non restituisce la citazione: lo sfida in tribunale.\nCuddy punta anche lei sul padre unendosi al giro delle scommesse: se vince lei House andr\u00e0 al simposio in giacca e cravatta, altrimenti avr\u00e0 una settimana di ferie.\nMentre House pranza con Wilson i genitori di Dan lo rimproverano di non seguire abbastanza il figlio: House dimostra di essere a conoscenza dei fatti medici pi\u00f9 rilevanti, dopodich\u00e9 li invita a stare col figlio e, una volta che se ne sono andati, raccoglie il loro DNA dai bicchieri che hanno lasciato.\nDurante la somministrazione lombare della penicillina, il ragazzo sente le voci. House ordina allora un elettrocardiogramma e un esame al microfono esofageo destro e sinistro. Nel frattempo dall'analisi del DNA si scopre che il ragazzo \u00e8 stato adottato; l'anamnesi dei genitori era incompleta, poich\u00e9 non specificava gli anticorpi della madre naturale.\nCos\u00ec, prima di essere vaccinato a 6 mesi, Dan aveva contratto il virus del morbillo, che era mutato, rimanendo quiescente per 16 anni fino a scatenare una panencefalite subacuta sclerosante (in America 20 casi negli ultimi 30 anni).\nIl ragazzo \u00e8 al primo stadio, curabile con interferone endoventricolare: per confermare la diagnosi viene effettuata una biopsia della retina infilando un ago nell'occhio del ragazzo.\nA fine episodio il ragazzo confessa di sapere gi\u00e0 di essere stato adottato: ha una fossetta sul mento che il padre non ha (dominante autosomica che stabilisce la parentela).\nUna sfida per House.\nTrama.\nDopo aver fatto l'amore uno studente universitario (Brandon) perde i sensi e viene portato all'ospedale dalla sua ragazza.\nConvinto ancora una volta da Wilson (il pronto soccorso non riesce a controllare la pressione del ragazzo con i farmaci) House incomincia con una cura a tappeto (se non riescono a controllare la pressione il paziente rischia di morire a breve): antibiotici ad ampio spettro, cortisolemia ed elettrocardiogramma.\nLa fidanzata si precipita da Chase a raccontargli d'aver fatto l'amore con il suo ragazzo prima dell'attacco, pensando di essere stata lei la causa. Chase ridicolizza la causa insieme a Foreman nella sala diagnosi ma viene messo in scacco da Cameron.\nPrimo caso clinico:\nuna donna si reca in clinica per fare tutti gli esami possibili prima che scada l'assicurazione sanitaria (sta per essere licenziata); House intuisce questo subito ma le ordina comunque una TAC \"total body\".\nMentre Cameron continua a punzecchiare Chase sul \"sesso assassino\" Foreman comunica una notizia nefasta: gli antibiotici funzionano fin troppo, il paziente ora ha un edema polmonare e un blocco renale.\nMentre Foreman pensa al Rasoio di Occam House prescrive le cure per sinusite e ipertiroidismo; mentre il team continua a eseguire i test per varie infezioni batteriologiche arrivano i genitori del ragazzo.\nDurante questa sessione di test Chase e Foreman parlano del \"sex appeal\" di Cameron: il ragazzo ha una nefropatia tubulointerstiziale acuta e un drastico calo dei globuli bianchi, inoltre continua a tossire.\nViene messo in una camera sterile, \u00e8 senza difese immunitarie; mentre Foreman preleva del midollo spinale Chase va in farmacia con madre e fidanzata per verificare le compresse fornite dal farmacista.\nHouse infatti pensa che il farmacista abbia confuso le compresse per la tosse (gialle, rotonde, ma con una lettera, fatto che si scoprir\u00e0 a fine episodio) con quelle per la gotta (identiche ma senza lettera): il farmaco per tale malattia contiene colchicina che scatena tutti i sintomi del ragazzo.\nMentre madre e fidanzata si scontrano sulla visione della vita (pessimista/ottimista) Chase non conclude nulla (a causa del cattivo ricordo della madre che non aveva notato la lettera).\nHouse su consiglio di Wilson prescrive una laparotomia ma prima eseguono un'angiografia per raccogliere informazioni: il cuore va in fibrillazione e rianimano il paziente con una scarica del defibrillatore.\nSecondo caso clinico:\nun ragazzo stile punk (piercing, tatuaggi) va da House in clinica ma non si siede per mezz'ora e non specifica i sintomi: House pensa che il ragazzo abbia infilato qualcosa nell'ano e il paziente confessa d'aver inserito un lettore mp3.\nCameron, viste le condizioni del ragazzo, consiglia di raddoppiare la dose di G-CSF mentre House pensa alla droga: entra nella camera sterile senza protezioni (ha capito che non \u00e8 quella la causa) e chiede se il ragazzo ha fatto uso di ecstasy.\nL'ecstasy viene tagliata con la colchicina (ma House sa che, avendola assunta solo due volte, \u00e8 impossibile che siano rimaste tracce nell'organismo: continua a pensare allo sbaglio farmaceutico) e incomincia a curarlo con immunoglobuline e Tylenol per i capelli che gli ha strappato per confermare la sua diagnosi.\nLa colchicina ha causato tanti danni in quanto impedisce la riproduzione cellulare e altera il battito del miocardio; la cura funziona questa volta e House a fine puntata si sdraia dietro al bancone della farmacia dell'ospedale per cercare con calma le due compresse; ancora una volta ha colpito nel segno, le compresse della tosse hanno una lettera che quelle della gotta non hanno (come dir\u00e0 anche il ragazzo quando ricomincer\u00e0 a prendere le compresse giuste della tosse, notando la presenza di questo dettaglio).\nL'epidemia.\nTrama.\nHouse scopre che un bambino di neonatologia si \u00e8 ammalato, con una diagnosi di occlusione intestinale. Altri 3 casi presentano una sintomatologia simile (diffusione anche a piani diversi dell'ospedale) e comincia la caccia a una presunta epidemia. La dottoressa Cuddy, all'inizio diffidente, vedendo che i problemi si stanno moltiplicando tra i neonati, mette in quarantena il reparto e si aggiunge al team diagnostico. House dichiara guerra al batterio: somministrazione combinata di vancomicina e aztreonam, risonanza magnetica per individuare ascessi e infezioni occulte.\nCaso clinico:\nUna ragazza avverte strani sintomi e House le fa un'ecografia: risulta incinta, solo che la ragazza non sa di chi (se del suo ex o di suo marito), cos\u00ec il dottore ordina anche un test di paternit\u00e0 (che confermer\u00e0 che il padre \u00e8 il marito).\nLa cura combinata per i neonati infetti scatena per\u00f2 gi\u00e0 degli effetti collaterali: i reni stanno collassando.\nVia quindi a nuove diagnosi differenziali.\nForeman pensa alla MRSA (una specie di stafilococco aureo molto resistente), un'infezione molto comune negli ospedali, mentre Cameron pensa allo pseudomonas: due malattie che per la terapia per\u00f2 escludono uno dei due farmaci gi\u00e0 somministrati.\nFare una scelta vuol dire decretare la morte dell'altro neonato; non avendo scelta decidono comunque di somministrare a uno la vancomicina (per la MRSA) e all'altro l'aztreonam (per lo pseudomonas).\nIl legale diffida House dal fare una sperimentazione su dei neonati ma Cuddy, disperata, ripone ciecamente la sua fiducia nel diagnosta e gli d\u00e0 carta bianca. Il neonato con l'aztreonam muore, per cui House raddoppia la dose di vancomicina a tutti gli altri neonati contagiati.\nCuddy intanto fa disinfettare il reparto agli studenti del primo anno di Medicina e taglia una cravatta a un ragazzo, definendola un \"ricettacolo ambulante\" e sfogandosi con Wilson.\nCameron intanto deve comunicare il decesso alla famiglia ma si blocca e lo fa Wilson al posto suo.\nLa vancomicina comunque rallenta soltanto la malattia: incomincia il peggioramento, Chase pensa al VRSA e House fa l'autopsia al neonato deceduto.\nCos\u00ec facendo il diagnosta scopre un infiltrato linfocitico sulle pareti del miocardio ma Cameron dubita perch\u00e9 non emergeva linfocitosi dalle analisi del sangue, da questo House capisce che si tratta di un virus.\nTestano vari virus sui neonati infetti e su un altro sano (come gruppo di controllo) ma i risultati sono identici: risultano tutti positivi all'echovirus 11, al CMV e al parvovirus B19.\nHouse si corregge da solo: sono tutti neonati, quindi gli unici anticorpi che hanno sono quelli forniti dalle madri.\nForeman completa la deduzione: si testa il sangue delle madri per scoprire quali anticorpi hanno e si somministrano quelli mancanti ai neonati.\nSi scopre che la causa \u00e8 un banale cio\u00e8 l'echovirus 11 un enterovirus: in un adulto pu\u00f2 causare diarrea e esantema ma in un neonato pu\u00f2 esser letale in quanto attacca il cuore.\nForeman si fa inviare una cura sperimentale dalla Pennsylvania che da una risposta immediata e riporta i pargoli su valori normali.\nIntanto House indaga su Cameron chiedendo a Foreman ma non ottiene le risposte volute. In seguito prova a scardinare i segreti della dottoressa, dicendole che se una ha cos\u00ec tante difficolt\u00e0 nei confronti della morte \u00e8 probabile che abbia fin troppa dimestichezza con la stessa oppure nessuna. House esclude quest'ultima possibilit\u00e0 e le chiede se ha perso un bambino. Cameron gli d\u00e0 del bastardo e se ne va. La risposta di Cameron lascia House perplesso, ma probabilmente convinto della veridicit\u00e0 del suo sospetto.\nHouse, non va a casa (vuole trovare l'agente scatenante) e si limita a restare seduto osservando i vari comportamenti, individuando la vera causa d'infezione: un'anziana signora che, asciugandosi il naso con le mani, trasmetteva i germi sui peluche che finivano nelle varie stanze dei bambini (ecco spiegato il coinvolgimento di tanti individui anche a distanza e su diversi piani).\nSul filo dell'errore.\nTrama.\nLa settimana di Natale House filosofeggia con Wilson sui gironi danteschi: Cuddy lo obbliga a visitare una suora con delle presunte stigmate, piaghe e arrossamenti.\nHouse prescrive della difenidramina (un antistaminico) che la suora assume col t\u00e8: incomincia un grave attacco d'asma e il diagnosta le inietta la dose base di epinefrina (0,1 cc).\nIl cuore della suora galoppa senza sosta entrando in fibrillazione: House deve rianimarla con il defibrillatore. Cuddy vuole mandare House in consiglio disciplinare perch\u00e9 pensa che abbia sbagliato la dose di epinefrina.\nIl team con House elabora una prima diagnosi, fatale: sindrome di Strauss (solo il 33% dei casi supera l'anno), curabile con il prednisone 40 mg 3 volte al d\u00ec.\nCaso clinico:\nUn Babbo Natale \u00e8 disteso sul lettino: House, solo fiutando l'aria, intuisce un'infiammazione intestinale, che cura con un pacchetto di sigarette (1 sigaretta 2 volte al giorno): verr\u00e0 ripreso da Wilson e Cuddy.\nDurante la risonanza magnetica della suora si accende un vivo dibattito tra Cameron e Foreman sull'esistenza o meno di Dio; Chase, che non vuole entrare in argomento, nota che la suora ha qualcosa che non funziona.\nDi l\u00ec a poco la religiosa incomincia ad avvertire odori inesistenti e ha visioni religiose, il tutto seguito da violente convulsioni: infiammazione del lobo temporale, ativan e intubazione d'emergenza (non respira pi\u00f9).\nLe analisi confermano la positivit\u00e0 all'encefalite erpetica. Incomincia lo scaricabarile: mentre Cuddy incolpa House per la cura a base di prednisone lui manda la religiosa in camera iperbarica.\nIntanto il diagnosta si guarda la sua soap opera preferita (General Hospital) su una Televisione portatile; nel mentre arriva suora infermiera Eucharist che sparla della sorella, raccontando al dottore di una possibile ipocondriaca.\nHouse la sistema subito: con due sole domande le fa commettere quattro dei sette vizi capitali (superbia, ira, invidia e gola, accetta una barretta di cioccolato), inoltre si spinge (prevede il diagnosta) anche verso il quinto, il pi\u00f9 grave per una religiosa: la lussuria.\nCuddy, visti gli errori precedenti, revoca il caso a House: dopo avere avuto uno scambio di battute con Chase, il dottore claudicante si avvia verso il monastero dove parla con la Madre Superiora: qui, con fatica, ha la conferma che Suor Augustine non ha sempre condotto una vita immacolata.\nHouse, durante l'arresto cardiaco aveva gi\u00e0 notato una puzzola tatuata sul braccio (che sicuramente il monastero non le ha fatto).\nLa Madre Superiora svuota il sacco: a 12 anni Augustine esce dal monastero, finisce subito nella droga, a 15 anni resta incinta nonostante avesse provato tutti i sistemi contraccettivi possibili (e questo influir\u00e0 successivamente), a 16 anni viene accolta nel monastero attuale.\nMentre la Madre Superiora racconta House si beve il famoso t\u00e8 che Augustine aveva bevuto anche in clinica: t\u00e8 di scrofularia che, se abbinato anche a solo 0,1\u00a0cm\u00b3 di epinefrina, provoca arresto cardiaco.\nDopo avere sbattuto il fatto in faccia a Cuddy (dimostrando che non aveva sbagliato siringa) riprende il caso e sostiene l'ipotesi iniziale di Cameron: reazione allergica a lungo termine, quindi camera sterile e i vari allergeni somministrati uno alla volta per capire quello scatenante.\nHouse rimane interdetto: la suora ha una crisi nella nuova camera sterile. Chase, mentre consola la suora, confessa d'aver frequentato il seminario e le recita il suo canto preferito (1 lettera di Pietro I, VII). Dopo un breve consulto con Wilson, decide di setacciare il corpo della paziente da capo a piedi con una TAC \"total body\". Si rivela l'esame chiarificatore: si vede una croce di rame (IUD) infilata nell'endometrio e rimasta nel corpo della suora da circa 20 anni (era un contraccettivo in voga nei primi anni ottanta). La prolungata esposizione \u00e8 stata ravvivata dalla donazione di pentolame di rame ricevuta poco tempo fa: ha scatenato l'allergia latente portandola fino all'arresto cardiaco. La soluzione \u00e8 semplice: un intervento chirurgico per rimuoverlo e la suora starebbe di nuovo bene. La religiosa intanto confessa il suo canto preferito a Chase (il ritorno del figliol prodigo).\nUna volta resa stabile la paziente, rimane lo spazio per una carrellata sul Natale dei vari componenti dello staff.\nCuddy lo passa in ospedale come anche Foreman (che si traveste da Babbo Natale per portare i doni ai bambini ricoverati) e Chase (visita la cappella ospedaliera durante la Santa Messa); Wilson non vuole tornare a casa dalla moglie e passa la festivit\u00e0 mangiando cibo take away cinese a casa di House. Cameron vede ricambiato il regalo natalizio che aveva fatto a House e, con un sorriso sul volto, lo scuote per capire cos'\u00e8. Tutta la scena viene accompagnata da una suonata al piano fatta da House (si vedr\u00e0 nella scena finale a chiusura episodio).\nIl metodo socratico.\nTrama.\nLucy, madre trentottenne, \u00e8 in attesa con il figlio Lucas (quindicenne che per\u00f2 si spaccia per maggiorenne) per ricevere il sussidio di disoccupazione. La donna, in preda a scatti, tic e frasi ripetitive, \u00e8 stata etichettata come schizofrenica: il figlio, mentre l'assistente si allontana, le d\u00e0 un po' di vodka per farla stare meglio ma non funziona.\nUno zoom virtuale ci mostra una trombosi venosa profonda: da qui parte un embolo diretto ai polmoni che la soffoca, facendola stramazzare a terra di colpo.\nAl Princeton General Hospital House non crede alla tesi alcolista del medico che parla con il figlio e si assume la responsabilit\u00e0 del caso; non contento, si fionda per un colloquio con la paziente, lasciando sbigottiti Wilson, Chase e Foreman.\nDopo una chiacchierata con la donna House si pronuncia: analisi del sangue con particolare attenzione a quelli che misurano la velocit\u00e0 di coagulazione del sangue e sospensione immediata degli psicofarmaci, il geniale diagnosta la vuole pi\u00f9 lucida possibile.\nLa paziente non \u00e8 molto collaborativa: pensa che Foreman le voglia rubare il sangue e gli sputa in faccia.\nIl neurologo, pur infrangendo l'ordine di House di non dare psicofarmaci, la stende con l'Haldol, al fine di poter effettuare il prelievo.\nPrimo caso clinico.\nUna madre apprensiva non vuole che la figlia aumenti di peso, quindi le vieta lo zucchero nel modo pi\u00f9 assoluto: la porta alla clinica gratuita per farla spaventare da un medico. House, che intuisce il giochetto, incomincia a elencare i danni pi\u00f9 gravi causati dall'iperglicemia quali infarto, ictus e piede d'atleta, lasciando perplessa anche la madre; diagnosi per la torta di compleanno: \"le compri una torta gelato\".\nIl figlio intercetta House nel corridoio e lo avvisa che Foreman ha dato l'Haldol a sua madre, ma quel farmaco la trasforma, la cambia.\nHouse \u00e8 dubbioso ma quando scopre dell'emorragia causata dal farmaco (le fa vomitare sangue a fiotti) riprende il neurologo severamente; la sua bravata potrebbe compromettere un'elaborazione corretta della diagnosi.\nNonostante l'incidente partono le diagnosi differenziali: le pi\u00f9 accreditate sono l'alcol etilico per Chase e la carenza di vitamina K per il claudicante dottore; prima di lanciarsi in ulteriori cure, per\u00f2, House ordina un sopralluogo a casa della donna (oltre a un'ecografia al fegato).\nObiettivi della perquisizione compresse di ampicillina e alimentazione scorretta: Foreman e Chase trovano le compresse del farmaco (il tubetto per\u00f2 \u00e8 pieno, non le ha mai prese) e un freezer pieno di hamburger per microonde.\nHouse non \u00e8 convinto dell'et\u00e0 del ragazzo e, tramite una lastra di un altro paziente, lo convince a tradirsi.\nL'ecografia al fegato rivela una massa cistica (un cancro) di 5,8 cm inoperabile: House per\u00f2 non si arrende e riduce la massa tumorale da 5,8 a 4,6\u00a0cm con un'iniezione di 20 cc di etanolo.\nIl chirurgo, cos\u00ec, non avrebbe avuto possibilit\u00e0 di rifiutare il caso, anche se, appena apre la donna, se ne accorge: opera comunque ma fa una bella sfuriata a Cameron per la bravata del geniale diagnosta.\nCameron si ricorda del compleanno di House e gli fa gli auguri; anche Cuddy si era ricordata ma cestina il biglietto quando scopre che la cosa non \u00e8 gradita.\nSecondo caso clinico.\nUn uomo viene da House con un banale singhiozzo e come unico rimedio finora si \u00e8 sempre schiaffeggiato; il medico non lo contraddice e lo lascia fare, ammirandolo incredulo.\nIntanto Lucy chiama gli assistenti sociali che portano via Lucas e questa scintilla accende House: preoccuparsi per un'altra persona va ben oltre le normali decisioni schizofreniche e raduna il suo team, elaborando poi la diagnosi decisiva.\nMalattia di Wilson: il corpo accumula rame e questo causa danni al fegato (la cirrosi epatica che Chase aveva erroneamente attribuito all'alcolismo), cataratta riconoscibile dagli anelli di Kayser-Fleischer (House ha collegato questo sintomo al quadro clinico da un appuntamento saltato con un oculista).\nNonostante le proteste di Foreman (pensa che House cerchi la via pi\u00f9 semplice) guardando gli occhi della paziente compaiono degli anelli dorati (o anelli di Kayser-Fleischer), sintomatici dell'accumulo di rame nel corpo; la diagnosi \u00e8 confermata, via alla cura.\nPer fortuna \u00e8 una condizione curabile: chelanti endovena e una dieta regolata possono farla guarire del tutto, anche se gi\u00e0 a fine episodio non ha pi\u00f9 spasmi involontari, porta gli occhiali, \u00e8 perfettamente cosciente e legge un libro, che fa da colonna portante per tutto l'episodio: \"The wild swans at coole ( \"I cigni selvatici a Coole )\nIl figlio tiene il rancore con House per la storia dell'assistenza sociale: House, per non fare ricadere la colpa su Lucy, la scarica direttamente sulla direttrice dell'ospedale (Cuddy).\nChiude l'episodio un'ironica battuta di Wilson rivolta a House: \"Il tuo compleanno non capita in questi giorni?\"\nFedelt\u00e0.\nTrama.\nDue amici fanno jogging pomeridiano il sabato. Uno dei due torna a casa, dove sua moglie \u00e8 a letto da ben 3 giorni; appena il marito cerca dolcemente di svegliarla si becca un violento schiaffo.\nLa donna, non cosciente, viene portata dal consorte al Princeton Plainsboro Teaching Hospital.\nDorme 18 ore al giorno ed \u00e8 estremamente irritabile: l'unico indizio che risulta dal pronto soccorso \u00e8 la VES elevata e una diagnosi di depressione clinica (House per\u00f2 osserva che, se fosse corretta l'ipotesi, la paziente non dovrebbe avere la febbre).\nCameron convince House ad accettare il caso, e il diagnosta ordina a tappeto nuove analisi del sangue, risonanza magnetica con tagli di 2 mm del mesencefalo e screen tossicologici per intossicazione alimentare.\nCaso clinico:\nUna donna di poco pi\u00f9 di trent'anni avverte un senso d'oppressione; House pensa a un'anemia, ma quando la ragazza si spoglia nota il seno rifatto chirurgicamente (la stessa donna confessa che \u00e8 un regalo per i 40 anni del marito).\nDopo avere ordinato una serie di esami apparentemente inutili (elettrocardiogramma, analisi del sangue e screen tossicologici), House scopre una pressione arteriosa molto bassa.\nSoluzione: il marito mescola il suo farmaco antipertensivo nella colazione della moglie per evitare di dover avere rapporti sessuali con lei.\nLa paziente principale ha improvvise convulsioni (che vengono sedate con l'ativan): al risveglio non riesce a riprodurre dei banali cerchi e triangoli intersecati.\nL'origine neurologica \u00e8 lampante, ma si pensa a una sindrome paraneoplastica: la madre \u00e8 morta di cancro al seno, per cui viene eseguita la mammografia e una nuova risonanza magnetica, ma compaiono solo calcificazioni benigne.\nHouse ordina immunoglobuline endovenose mentre Wilson vorrebbe fare varie PET per cercare il tumore.\nIl geniale diagnosta brucia tutti sul tempo e pensa alla Tripanosomiasi africana, altrimenti comune come \"malattia del sonno\".\nTutti gli danno contro, in quanto sia lei sia il marito negano di essere stati fuori dagli Stati Uniti.\nIl discorso alla paziente riguardo al marito e al sesso, per\u00f2, gli ricorda una cosa vitale: ci\u00f2 che si trasmette col sangue passa anche tramite i fluidi corporei (il che farebbe pensare a un tradimento).\nForeman continua a negare la validit\u00e0 della malattia del sonno e, d'accordo con il team, decide di curarla per la tularemia (o febbre del coniglio) tramite cloranfenicolo 25 mg per 4 volte al giorno.\nQuesta cura la manda direttamente in coma. House mette davanti al marito la morte della compagna entro 24 ore in caso di diagnosi errata e lui acconsente alla cura per la malattia del sonno, vivendo con il dubbio del tradimento (se migliorer\u00e0) e augurandosi che peggiori, segno di fedelt\u00e0.\nChase somministra le prime dosi di melarsoprol alla donna per la malattia del sonno, un farmaco che di per s\u00e9 causa la morte in circa il 10% dei casi in cui viene utilizzato e viene fornito in siringhe di vetro perch\u00e9 fonde la plastica.\nCameron insulta il marito per il suo ragionamento (morte = fedelt\u00e0) e piange lacrime calde in laboratorio: confessa a House d'essersi sposata molto giovane con un ragazzo gi\u00e0 malato di cancro alla tiroide con metastasi al cervello (il matrimonio \u00e8 durato solo 6 mesi).\nHouse prova un minimo di empatia, ma deve subito correre con la dottoressa dalla paziente: la cura la sta facendo peggiorare, la febbre \u00e8 galoppante.\n\u00c8 solo un momento passeggero per fortuna, in quanto la donna si risveglia e spiega al marito l'accaduto: lui se ne va subito, senza dire una parola. Cameron gli dice che \u00e8 evidente che la moglie lo ami davvero e che non deve andarsene, ma il marito risponde che se lo amasse davvero non lo avrebbe tradito e se ne va.\nHouse parla con la donna (vuole sapere il nome dell'amante), che \u00e8 disperata perch\u00e9 il marito l'ha lasciata e cerca di parlarne con House, il quale si limita a dirle che ognuno deve prendersi la responsabilit\u00e0 delle proprie azioni, conseguenze comprese. House insiste per farsi dire il nome dell'amante, al fine di potere prestare anche a lui le cure necessarie: si scopre che \u00e8 il miglior amico (sposato anche lui e con figli) del marito, gi\u00e0 visto a inizio episodio durante il jogging.\nMadre controllo.\nTrama.\nDurante un compito in classe di algebra, uno studente stramazza al suolo in preda a vertigini e nausea.\nForeman lo segnala a House, sottolineando la bradicardia marcata e i test tossicologici puliti.\nHouse, in attesa che la perquisizione a casa del ragazzo fatta da Foreman e Cameron dia qualche indizio, raddoppia la dose d'atropina.\nIntanto, la madre del ragazzo stressa Chase all'inverosimile, dichiarando addirittura di avere fatto il test sulle droghe al figlio di nascosto (negli Stati Uniti vengono venduti liberamente nelle farmacie).\nMentre la donna si dilunga, il figlio Matt continua a soffrire: una crisi convulsiva viene calmata con del diazepam.\nForeman e Cameron trovano delle conserve di pomodoro con il coperchio gonfio (segnale di contaminazione batterica): House ne assaggia un po' (gi\u00e0 sicuro che non siano loro la causa).\nIl ragazzo, in misura cautelare, viene lavato da cima a fondo dalle infermiere per rimuovere ogni residuo tossico.\nCaso clinico:\nHouse ha il suo bel da fare in clinica con un'anziana donna che manifesta un elevato desiderio sessuale nonostante l'et\u00e0: dichiara apertamente di desiderare il noto attore Ashton Kutcher, rendendosi ridicola e tenera. Flirta anche con il geniale diagnosta, che le prescrive esami di routine: la diagnosi \u00e8 sifilide.\nLe somministra quindi delle compresse per eliminare le spirochete che danneggiano il cervello dell'attempata signora, ma lei le rifiuta per paura di perdere il desiderio: House la rassicura dicendo che quello, poich\u00e9 dovuto a un danno cerebrale irreversibile, rester\u00e0 comunque e farebbe bene a curarsi, in modo da potere flirtare ancora a lungo con lui.\nIntanto, si scopre che l'agente tossico che sta uccidendo il giovane \u00e8 un organofosfato, il problema \u00e8 capire quale. Il team prova la pralidossima, ma scatena una bradicardia e si rende necessario utilizzare uno stimolatore cardiaco. Foreman vorrebbe curarlo con le idrolasi, che per\u00f2 sono specifiche per ogni agente singolo. Cameron trova del disulfotone a casa del ragazzo e vorrebbero curarlo con l'idrolasi adeguata, ma la madre si rifiuta (\u00e8 convinta che il figlio non l'abbia usato).\nMentre la questione \u00e8 in atto, arriva un secondo ragazzo asiatico, pari sintomi ma nulla apparentemente in comune.\nCameron e Chase indagano sullo scuolabus, e House vorrebbe utilizzare l'idrolasi per l'etilparation (\u00e8 stato spruzzato su dei campi adiacenti alla strada che percorre il veicolo) ma la madre \u00e8 irremovibile: vuole aspettare infatti la risposta del CDC.\nCameron, rivelando una grinta finora nascosta, convince la donna e incomincia la cura: i due ragazzi hanno un attacco in contemporanea, bloccato con del diazepam 10 mg.\nIl fegato \u00e8 intossicato mentre polmoni e cuore sono deboli: urge trovare la risposta definitiva.\nCameron e Foreman perquisiscono entrambe le case e trovano il detersivo in comune (TKO giallo) ma House, dopo avere sentito che i due ragazzi avevano vestiti nuovi mai lavati, s'insospettisce.\nCorre nel magazzino con Chase e fruga negli indumenti dei ragazzi: analizzando in laboratorio i jeans invecchiati ad hoc dei ragazzi si scopre che l'agente inquinante era il fosdrin.\nIl venditore di questi jeans (solo 5 $ al paio) trasportava l'insetticida con lo stesso camion: ovviamente gli indumenti venivano caricati nello stesso mezzo senza tanti complimenti (e soprattutto senza venir mai lavati), contagiandosi e diventando delle vere e proprie bombe a orologeria. Ovviamente \"Madre Controllo\" si oppone alle cure. Chase imita il CDC al telefono (dice che non possono fornire una risposta solo su dei fax): la madre, trovandosi di fronte House che, con gi\u00e0 la cura a portata di mano, si gode beato la sua soap \"General Hospital\", concede di nuovo fiducia al team del diagnosta.\nEntrambi i ragazzi si riprendono ed escono dall'ospedale dalla porta principale (da quella posteriore escono i cadaveri).\nRianimazione vietata.\nTrama.\nJohn Henry Giles, noto musicista jazz paralizzato, ha una crisi respiratoria durante una jam session presso uno studio di registrazione.\nCuddy assegna il caso a Foreman che, come obiettivo primario, dovrebbe curare la polmonite: prescrive quindi antibiotici ad ampio spettro e controllo della funzionalit\u00e0 tiroidea.\nHouse, infischiandosene della polmonite, continua a pensare alla causa della paralisi ed esclude la SLA; Chase suggerisce una neuropatia motoria multifocale (da verificare con una risonanza magnetica).\nIl jazzista, intanto, a causa di scarse spiegazioni da parte di Foreman, firma l'ordine di non rianimazione (o DNR, \"do not resuscitate\": in italiano viene tradotto con \"da non rianimare\").\nHouse prescrive le immunoglobuline per la paralisi, ma queste mandano di nuovo l'uomo in arresto respiratorio e nessuno lo pu\u00f2 soccorrere, in quanto ha firmato un DNR; House pensa a salvargli la vita e lo intuba, guadagnandosi una diffida che lo obbliga ad una distanza di 20 metri dal paziente.\nMentre Giles \u00e8 attaccato a un ventilatore polmonare, Cameron suggerisce la malattia di Wegener come causa paralizzante; House richiede un esame istologico per verificare l'ipotesi (verranno incominciate le cure con il citoxan in via cautelare prima dei risultati) e il paziente viene spostato in terapia intensiva, tenendo cos\u00ec House lontano dal lavoro della clinica.\nMartin Hamilton, il precedente medico che aveva diagnosticato la SLA, arriva in volo per staccare la spina al suo assistito; House deve rispondere davanti al giudice delle sue azioni e, giocando con le statistiche (per cui ognuno di noi ha avuto o ha parenti con problemi cardiaci), lascia perplesso il giudice che si guarda le dita timoroso dopo che il diagnosta gli fa notare che l'aspetto delle sue mani pu\u00f2 indicare cardiopatia.\nFortunatamente non \u00e8 la malattia di Wegener: staccato il ventilatore polmonare, il paziente respira da solo.\nHouse richiede un doppler per evidenziare coaguli, causa di eventuali ictus; intanto parla con il paziente che, a denunce ritirate, acconsente alle cure di House (al fine di trovare la chiave del puzzle).\nDopo un'analisi dei parallelismi tra il paziente e House, quest'ultimo non smette di lottare: lo porta a fare una risonanza magnetica.\nMentre Foreman cena con il suo ex collega Hamilton, che gli offre un posto da socio con privilegi principeschi, si scopre che la paralisi del braccio \u00e8 causata da un coagulo cerebrale e non dalla SLA.\nLe cure possibili sono due: o l'eparina, (con possibili danni ai polmoni gi\u00e0 compromessi), o un'embolectomia tramite un catetere: l'operazione stupisce tutti, in quanto, oltre alla mobilit\u00e0 del braccio, l'uomo recupera anche la sensibilit\u00e0 della gamba fino al polpaccio.\nHouse decide di sospendere tutti i farmaci (lasciando solo la cura dell'ex collega di Foreman) per determinare quello che ha fatto realmente la differenza: torna la paralisi agli arti inferiori (la cura di Hamilton \u00e8 quindi inutile).\nIl diagnosta ritorna a somministrare gli steroidi e ordina una nuova risonanza magnetica per vedere cos'\u00e8 cambiato.\n\u00c8 la prova del nove: viene evidenziata una formazione arterio-venosa intradurale che preme sul midollo spinale (era stata coperta da tessuti cicatriziali dovuti a un'infiammazione, eliminata poi dagli steroidi usati per la polmonite).\nUna paralisi per via di un banale ematoma: tolta la causa chirurgicamente, vediamo il jazzista che esce dall'ascensore con il bastone, zoppicando proprio come House.\nEstremamente grato al tormentato diagnosta per averlo riportato a una vita normale, il jazzista gli regala la sua tromba, a una condizione: la pu\u00f2 vendere o regalare, ma non deve mai suonarla.\nStorie di vite diverse.\nTrama.\nVittoria, trentenne senzatetto, entra in un rave party alla ricerca di un certo James, ma l'ingresso \u00e8 a pagamento. Il buttafuori la compatisce e la fa entrare gratis; all'interno, una ragazza la bacia passandole varie pasticche (sicuramente droga) con la lingua. Lei le sputa ma viene poi colpita da un'altra ragazza che la offende perch\u00e9 stava baciando la sua fidanzata.\nAll'improvviso arriva una retata della polizia; nel trambusto generale, la donna rovina a terra senza dar segni di vita e viene portata d'emergenza al Princeton Plainsboro Teaching Hospital.\nIl caso viene presentato a House da Wilson, che mostra un vivo interesse per la donna, mentre Foreman crede che menta per avere un posto dove dormire e un pasto caldo; dopo i primi screzi se accettare il caso o no, House - per semplice ripicca verso il neurologo - la prende subito in cura e partono le diagnosi differenziali.\nNon essendoci nessuna lesione cancerosa, si sospetta un'overdose, altro sintomo l'ipoglicemia; viene ordinata una flebo di fisiologica per ristabilire l'equilibrio elettrolitico e una risonanza magnetica, ma quando Foreman tenta di fare il suo lavoro viene morso alla mano dalla paziente.\nLa donna ha una forte amnesia (in seguito si capir\u00e0 essere dovuta a un trauma cranico), per cui anamnesi inesistente: House decide di ricostruirla guardando i suoi effetti personali, che Foreman recupera da uno scatolone dove Vittoria viveva assieme ad altri senzatetto, nonch\u00e9 le sue precedenti cartelle cliniche.\nQui emerge un nuovo indizio: un coloratissimo e dettagliato fumetto di una supereroina chiamato Calendraika, pieno di dettagli e riferimenti sul luogo dove la donna viveva prima e sulla sua vita precedente.\nAlla paziente viene rimosso un chiodo chirurgico inserito nel braccio dopo un probabile incidente, e Foreman le somministra ferro destrano per curare l'anemia, ma la paziente ha una reazione allergica a questo medicamento e Chase ordina subito la somministrazione di epinefrina; alle cure per il congelamento e per la depressione si aggiungono due appuntamenti vicini da un oncologo (Wilson pensa a un cancro delle ovaie).\nViene ordinata un'ecografia per la sindrome paraneoplastica (suggerita dagli spasmi); intanto Cuddy, visto che House finge un raffreddore per non dover adempiere alle sue ore di clinica, gli affida due studentesse per mostrar loro come sviluppare diagnosi efficaci in poco tempo.\nViene scoperta una massa solida nella donna, molto probabilmente un cancro all'ovaio (intanto la paziente confessa d'essersi procurata un'overdose d'insulina); le viene somministrato l'isoniazide, rifampicina e streptomicina, ovvero l'unica cura possibile per un tubercoloma.\nI medici concludono tristemente che l'unica cura possibile per un cancro all'ovaio a quello stadio sarebbe solo una bara di pino.\nLa donna intanto peggiora, con febbre a 41\u00ba e ipersensibilit\u00e0 alla luce; Chase pensa al tubercoloma, mentre Foreman al tumore, con nuovi esami del sangue, coltura delle urine e radiografia toracica.\nIn una frenetica corsa contro il tempo, vengono somministrate nuove cure per una possibile sindrome serotoninergica: bromocriptina per antagonizzare gli effetti dell'antidepressivo (viene sospeso il Prozac), viene fatto anche un bagno di ghiaccio per abbassare la temperatura e fare arrivare la donna viva ai risultati degli esami (nuovo sintomo: idrofobia). House le somministra il ceftriaxone per la meningite, ma la donna scappa (nonostante 10\u00a0mg di haldol in corpo: un potente sedativo): viene stesa da un poliziotto con il taser, un piccolo apparecchio che rilascia scosse elettriche (anche fino a 600 volt) che provocano stordimento immediato (House lo scopre corrompendo il poliziotto, in quanto lui continuava ad affermare che l'aveva trovata cos\u00ec, senza averla nemmeno sfiorata).\nCaso studentesse: Una ragazza, dopo essersi slogata un polso, non si ricorda niente e, in base alla persona che la visita, inventa sul momento l'origine del trauma riempiendo i buchi con oggetti che vede intorno a s\u00e9 (un cavallo disegnato, il disegno di una spiaggia, un'aquiletta come spilla).\nLa paziente \u00e8 portata quindi a mentire per natura: sindrome di Korsakoff, causata da insufficienza di vitamina B1.\nHouse fa impazzire le studentesse facendole cercare ogni malattia presente sul dizionario medico a partire dalla C, mentre la sindrome incomincia con la K, e spiega loro di trattare tutti i pazienti come se avessero la Korsakoff, in quanto, secondo i suoi assiomi, \"tutti mentono\".\nPer rallentare il cuore della senzatetto, i medici somministrano dell'adenosina 1\u00a0mg, in quanto il cuore era in TPSV e aveva superato i 150 battiti al minuto; il ritmo torna normale in poco pi\u00f9 di due secondi.\nLa gamba della paziente \u00e8 insensibile, cos\u00ec come il polso di Foreman (dov'era stato morso dalla donna); tutti i sintomi conducono a una rarissima patologia negli esseri umani, la rabbia. Foreman segue la profilassi e guarisce a breve, per la paziente \u00e8 ormai troppo tardi: \u00e8 questione di un giorno, massimo due.\nWilson, seguendo Foreman, si dirige a casa della paziente seguendo i fumetti di Calendraika e, tramite vecchi documenti/foto e altro ancora, i due scoprono il reale passato della donna: sposata con Paul Furia (nome che lei ripete ossessivamente), avevano un figlio, James; sono morti entrambi in un incidente automobilistico in cui lei era al volante. Lei si ruppe solo un braccio, mentre per loro due non ci fu nulla da fare; pazza di dolore, Vittoria ebbe un crollo psicotico, abbandonando tutto e continuando a cercarli in giro per la citt\u00e0. Mosso a piet\u00e0, Foreman decide di fingersi Paul e la perdona, dicendole che non \u00e8 colpa sua; cos\u00ec facendo la donna pu\u00f2 morire in pace.\nHouse per\u00f2 non si d\u00e0 per vinto e segue Wilson fuori dall'ospedale: vuole capire il perch\u00e9 di tutto questo interesse per i senzatetto.\nSi scoprir\u00e0 che Wilson ha un fratello che vive per strada e che non sa nemmeno se sia vivo o morto, non vedendolo da anni.\nDisintossicarsi.\nTrama.\nDue giovani innamorati stanno andando a zonzo con l'automobile del padre del ragazzo, ma il sedicenne Keith incomincia a tossire sangue; cos\u00ec, la sua ragazza (che sta guidando) si distrae e, dopo aver evitato un tir, fa schiantare la costosa automobile contro un autobus. In ospedale, House \u00e8 dal farmacista in cerca del Vicodin, che non gli viene dato in quanto \u00e8 stato erroneamente inviato al centro ricerche. House perde un po' il controllo, cos\u00ec interviene la Cuddy, che dice al diagnosta di attendere un'ora per avere il suo antidolorifico.\nKeith viene dunque ricoverato e affidato al team di House (che inizialmente pensa sia normale avere emorragie interne dopo un incidente, ma si ricrede dopo aver sentito che il ragazzo ha l'anemia emolitica, quindi accetta il caso); Cameron procede analizzando la sua anamnesi, scoprendo che il ragazzo - nelle ultime tre settimane - \u00e8 stato pi\u00f9 volte costretto ad andare in ospedale a causa di emorragie interne, che sono quindi precedenti all'incidente. Ritornato dal farmacista, House ottiene il Vicodin, che assume velocemente per recuperare le ore di astinenza, motivo per cui la Cuddy, preoccupata per la sua dipendenza dall'oppiaceo, gli propone una sfida: una settimana senza pillole in cambio di un mese di esenzione dalla clinica. Ci\u00f2 causa non pochi problemi ai suoi colleghi e ai pazienti, visto che senza antidolorifico House \u00e8 ancora pi\u00f9 intrattabile del solito. La sua dipendenza \u00e8 talmente forte che per distogliere il dolore alla gamba (per cui prende il Vicodin) si frattura la mano con un pezzo di ferro.\nSi arriva alla diagnosi dell'epatite E, visti i viaggi in Cina del ragazzo, ma Foreman crede che sia lupus eritematoso sistemico. House, per accomodare le cose, fa incominciare un trattamento con il Solumedrol, un farmaco immunosoppressore leggero, cos\u00ec da trattare il Lupus; in caso di peggioramenti, sarebbe confermata la diagnosi di epatite E per la risposta immunitaria. Ma le condizioni generali del paziente si aggravano, e n\u00e9 la diagnosi di epatite E n\u00e9 quella di lupus si riveleranno esatte. Dopo una forte emorragia interna e il danneggiamento del fegato, si rende necessario un trapianto, ma House lo disapprova. Grazie ad un'allucinazione del ragazzo, il geniale diagnosta trova la giusta diagnosi: la gatta di Keith, che il padre credeva fosse morta di vecchiaia, \u00e8 in realt\u00e0 deceduta per avvelenamento da naftalina portata da termiti. L'autopsia condotta sulla gatta da House fa trovare al medico una grossa termite che produceva naftalina. Interrotto l'intervento, House viene aggredito dal padre del ragazzo, ma dopo il consenso dell'\u00e9quipe medica l'uomo si convince ad ascoltare il diagnosta. Come si prevedeva, nel muro della camera del ragazzo vengono trovate centinaia di termiti. House aveva ragione e il ragazzo si riprende.\nPassata una settimana, si rivede House in forma (dopo sette giorni da tossico in crisi d'astinenza dal Vicodin) parlare con Wilson e ammettere di essere sotto la dipendenza del farmaco. Tuttavia, egli non ha alcuna intenzione di sospenderlo, perch\u00e9 la sua vita va bene cos\u00ec.\nUna vita per un'altra vita.\nTrama.\nDurante le riprese di uno spot di sensibilizzazione ai pericoli della droga, Hank Wiggen, un noto giocatore di baseball che in precedenza ha fatto uso di sostanze stupefacenti e di cui House \u00e8 un grande tifoso, si rompe un braccio e viene ricoverato in ospedale.\nWilson diagnostica una sorta di osteoporosi, ma a causa della giovane et\u00e0 dell'uomo, passa il caso ad House, che accetta immediatamente di occuparsene. La prima diagnosi \u00e8 legata all'uso di steroidi, ma tutti i test risultano negativi; House, non convinto, interroga l'uomo e scopre che gli \u00e8 stato fatto prendere qualcosa, ma non si sa cosa. Le condizioni dell'uomo si aggravano ulteriormente, i reni cedono e si rende necessario un trapianto. La moglie si offre, ma si scopre che \u00e8 incinta, e un trapianto comporterebbe un aborto: la donna accetta pur di salvare il marito, che incomincia anche ad accusare allucinazioni. House scopre che il giocatore, per salvare il bambino, tenta di avvelenarsi con delle compresse. Il diagnosta viene accidentalmente bagnato da urine e si accorge che la moglie del paziente non ne sente l'odore: capisce cos\u00ec che la donna non ha un olfatto funzionante a causa di un avvelenamento da cadmio, che sia lei sia il fidanzato hanno assunto utilizzando della marijuana coltivata in un campo contaminato. La donna \u00e8 uscita dalla dipendenza dopo aver perso l'olfatto, mentre il giocatore ha continuato a drogarsi mantenendo il segreto; House mente, scrivendo sul referto che il paziente ha la malattia di Addison, per evitargli l'espulsione dalla Major League.\nHouse cerca qualcuno con cui andare ad uno spettacolo di Monster Truck e, non trovando nessun altro (Wilson aveva organizzato un incontro con Stacy, l'ex compagna di House) invita la dottoressa Cameron, con cui passa una piacevole serata.\nDannato.\nTrama.\nIl dodicenne Gabriel Rilek partecipa ad una seduta spiritica in una vecchia casa dove, per uno scherzo degli amici, uno spirito gli dice che morir\u00e0. Durante la settimana seguente, il ragazzo ha una febbre che non accenna a diminuire, quindi la madre decide di portarlo all'ospedale, ma il ragazzo sviene; egli \u00e8 molto preoccupato perch\u00e9 crede che la predizione possa avverarsi. House \u00e8 titubante nell'accettare il caso, ma alla fine si convince, anche perch\u00e9 Cuddy fa delle pressioni su di lui, in quanto i genitori del ragazzo sono finanziatori dell'ospedale. Il ragazzo ha un rash sul braccio e la prima diagnosi \u00e8 di polmonite. Chase prende a cuore il ragazzo, che come lui ha problemi coi genitori. Parlando da solo con Gabriel mentre gli esegue una biopsia al braccio, si fa rivelare di essere stato in quella casa: Chase va a prendere un campione della muffa su cui il ragazzo \u00e8 caduto e che forse gli \u00e8 penetrata dove si \u00e8 tagliato.\nContemporaneamente arriva il padre di Chase, Rowan, reumatologo di fama mondiale, odiato dal figlio perch\u00e9 lasci\u00f2 la moglie che divenne un'alcolizzata e mor\u00ec quando Chase aveva quindici anni. House vede un puntino blu sul collo di Rowan, cosa che gli fa pensare a un tumore ai polmoni: il sig. Chase conferma, aggiungendo che ha solo qualche mese di vita, cosa che colpisce House.\nDai campioni risulta che Gabriel \u00e8 affetto da antrace, ma la diagnosi viene messa in dubbio a vantaggio di una sarcoidosi che, secondo il reumatologo (il padre di Chase), ha colpito polmoni e ghiandole. La testardaggine di Chase e le parole del padre di Gabriel porteranno sulla giusta strada: il padre di Gabriel aveva la stessa malattia del figlio, la lebbra, contratta durante un segreto viaggio in India, cosa che viene intuita da House.\nAlla fine dell'episodio, Robert e Rowan si salutano affettuosamente e il padre afferma che torner\u00e0 a trovarlo fra un anno, nascondendogli di avere un tumore.\nSotterfugi.\nTrama.\nDurante una riunione di lavoro, Carly - una manager trentenne - perde l'uso delle gambe e viene portata al Princeton Plainsboro Teaching Hospital, dove si appura che la paziente ha paralisi al quadricipite destro. Chase sbaglia a fare una radiografia, in quanto ha radiografato la gamba sinistra invece della destra.\nNel frattempo, una donazione di cento milioni di dollari fa diventare Edward Vogler direttore del consiglio di amministrazione della clinica: egli vuole rendere l'ospedale un'impresa vantaggiosa per i suoi affari, nonch\u00e9 un importante centro di ricerche per malattie come l'Alzheimer (di cui soffre suo padre) e tumori, e per potere fare questo vuole tagliare i fondi all'unit\u00e0 di diagnostica diretta da House. Vogler, inoltre, vuole che House usi il camice da medico.\nHouse visita in ambulatorio un ragazzo il cui padre \u00e8 muto da quando \u00e8 stato operato al ginocchio: convinto che menta, cerca di spaventarlo per farlo urlare, senza per\u00f2 ottenere niente. Interroga cos\u00ec il chirurgo che lo ha operato, e scopre che ha ottenuto un indennizzo di un milione di dollari; il diagnosta capisce che egli pu\u00f2 parlare, ma non lo rivela alla Cuddy.\nCarly necessita di una colonscopia, che per\u00f2 rifiuta: Wilson le propone una colonscopia virtuale, che corrisponde alle esigenze della paziente ma \u00e8 molto costosa. Non le viene diagnosticato nulla e tutti gli esami danno esito negativo, cos\u00ec Foreman le comunica che verr\u00e0 dimessa, ma in quel momento la donna incomincia a gridare per il dolore: House, ricontrollando i sintomi, intuisce che un farmaco che la ragazza assumeva per provocarsi il vomito (essendo bulimica) ha distrutto i tessuti nervosi di gambe e cuore e l'unico modo per trovare un cuore \u00e8 mentire alla commissione trapianti, nascondendo inoltre l'autolesionismo della giovane donna e rischiando il posto di lavoro. House corre il rischio e ottiene l'organo.\nCameron chiede a House se lei gli piaccia ma lui risponde di no. In seguito Vogler visita House, che gli comunica di essere illicenziabile senza l'unanimit\u00e0 del consiglio di amministrazione, cosa che non pu\u00f2 capitare perch\u00e9 Wilson e la Cuddy non lo licenzierebbero mai. Vogler gli risponde di esserne al corrente, ma di non aver bisogno di nessun permesso per licenziare Wilson o la Cuddy.\nUn mafioso in corsia.\nTrama.\nJoey Arnello, un mafioso che avrebbe dovuto testimoniare a un processo in tribunale, ha un improvviso svenimento e quando viene portato al Princeton-Plainsboro Teaching Hospital \u00e8 gi\u00e0 in coma profondo. Ad House arriva una richiesta del tribunale per curarlo. House conferma la diagnosi di coma, smentendo le dicerie dei federali (ovvero che stesse fingendo), ma nel bel mezzo di una diagnosi improvvisamente il paziente si sveglia dal coma. Il fratello, molto legato a lui, minaccia House e vuole che venga curato al massimo delle capacit\u00e0 del diagnosta.\nVogler dimette Joey, contro il parere di House. Dopo poche ore, il paziente ritorna all'ospedale in pessime condizioni e gli viene diagnosticata un'epatite C. Tuttavia, il fratello del paziente non \u00e8 propriamente d'accordo (in quanto l'epatite c implicherebbe l'omosessualit\u00e0 di Joey), tanto che prende a schiaffi Chase, ma House continua la terapia. Quindi viene diagnosticato un avvelenamento da chai hu, contenuto nelle caramelle per non fumare. Ma anche dopo aver filtrato il sangue, la situazione non cambia e il mafioso ritorna in coma.\nNel frattempo, il diagnosta \u00e8 occupato in ambulatorio da un bambino che infila degli oggetti nel naso. House deve far ammettere al fratello del paziente che probabilmente Joey \u00e8 omosessuale, in modo da sospendere tutte le cure, date le ipotesi di malattie veneree; House decide che non dir\u00e0 a nessuno della malattia di Joey e, in cambio, i mafiosi gli regalano una costosissima Corvette del '65. Quando il mafioso si risveglia dal coma, decide di entrare nel programma protezione testimoni, per vivere una vita normale. Cameron intanto, con grande stupore dei suoi colleghi, confessa di essersi presa una cotta per House, che per\u00f2 ammette apertamente di non ricambiarla. Alla fine dell'episodio, House dice a Wilson che Vogler ha preteso dalla Cuddy che il diagnosta licenzi Cameron, Chase o Foreman dato che giudica il reparto di diagnostica uno spreco di soldi.\nIl male dentro.\nTrama.\nJessica Sims, una bambina di dieci anni obesa, durante l'ora di educazione fisica ha un infarto e viene dunque portata al Princeton; la bambina si sente molto sola per via del suo stato fisico, nonostante le consolazioni della madre, perch\u00e9 i compagni la prendono in giro e non riesce a dimagrire nonostante numerose diete. Il caso viene affidato ad House che, sotto pressione di Vogler, lo utilizzer\u00e0 come prova per scegliere chi dovr\u00e0 licenziare tra i suoi assistenti. La diagnosi viene subito imputata all'obesit\u00e0, e si scopre che Chase non ama le persone grasse. Incominciano quindi vari esami, tra cui la curva ipoglicemica, che porta la bambina in uno stato di psicosi. Poco dopo House, fingendo di lavorare in laboratorio, dice alla madre che non \u00e8 assolutamente a causa dell'esame, ma \u00e8 stata lei stessa ad andare in uno stato di psicosi acuta. Tutto ci\u00f2 per via di un embolo. Il team incomincia quindi una cura per prevenire un'altra embolia. Ma con questa cura si presentano delle piaghe (necrosi dell'epitelio) e la colpa viene data a Cameron che, secondo House, ha somministrato i farmaci errati. Dopo varie ipotesi House, Chase e Foreman scoprono un tumore dopo una risonanza magnetica: House nota che sia la madre sia il padre sono alti, mentre Jessica \u00e8 di bassa statura, cosa che gli fa pensare alla malattia di Cushing, la quale spiegherebbe anche l'incapacit\u00e0 della paziente di perdere peso. Infatti, dopo l'asportazione della massa tumorale, la bambina comincia a dimagrire e a crescere in altezza.\nHouse sceglie Chase come persona da licenziare, ma Vogler si oppone, perch\u00e9 Chase gli ha fornito informazioni per salvarsi il posto, tradendo cos\u00ec House.\nUn candidato a rischio.\nTrama.\nDurante un discorso per una campagna elettorale, Gary Wright, un senatore di colore candidato alle elezioni, si sente improvvisamente male e viene portato in ospedale.\nIntanto, Vogler trama per licenziare House e gli propone di sponsorizzare un farmaco prodotto da una sua societ\u00e0 per non licenziare nessuno dei suoi assistenti; il diagnosta tentenna, perch\u00e9 odia tenere discorsi in pubblico tanto quanto piegarsi alla volont\u00e0 del milionario. Il senatore mostra i sintomi dell'AIDS, ma si rifiuta categoricamente di accettare la diagnosi, che provocherebbe il suo fallimento politico (infatti pensa che ai neri non venga data una seconda chance), e obbliga i medici ad effettuare ulteriori esami, ma anche questi risultano positivi. Cos\u00ec House va da lui per somministrargli delle compresse: dalle parole del senatore, per\u00f2, capisce che la diagnosi non \u00e8 esatta e continua a studiare un'altra possibilit\u00e0.\nHouse in ambulatorio affronta il caso di una donna che amoreggia con l'ex, che abita al piano superiore, senza saperlo: si tratta di un particolare disturbo del sonno chiamato sexomnia. Tra l'altro la donna \u00e8 rimasta incinta e House le fa notare che se vivono insieme dopo un anno dalla separazione e lei nel sonno corre da lui per fare sesso \u00e8 probabile che in realt\u00e0 i due si amino ancora. \nNel frattempo il senatore continua a peggiorare, perdendo l'uso della parte destra del corpo e incominciando a balbettare. Alla conferenza, House si rifiuta di pubblicizzare il farmaco, mettendo in imbarazzo Vogler e dicendo che il nuovo farmaco \u00e8, essenzialmente, una truffa. Il paziente \u00e8 sul punto di morire e la respirazione \u00e8 assente. House riesce a far confessare il senatore che da piccolo ha sofferto di epilessia, riconducendo in tal modo i sintomi ad un farmaco che aveva assunto trenta anni prima.\nAlla fine Cameron decide di dare le dimissioni, dicendo che, in questo modo, House non sar\u00e0 costretto a fare una scelta e lei non dovr\u00e0 affrontare ci\u00f2 che prova per lui.\nIl minore dei mali.\nTrama.\nDopo le dimissioni di Cameron, Chase, Foreman e House tentano di risolvere un caso misterioso riguardante una donna incinta che ha disfunzioni al cervello e ai reni. Contemporaneamente, Vogler cerca di convincere il Consiglio di amministrazione a licenziare il dottor House. Quando Wilson decide di difendere l'amico, Vogler ottiene anche la sua estromissione dal Consiglio. Cos\u00ec Wilson, per non macchiare ulteriormente la propria reputazione, sceglie di dimettersi dall'ospedale. Dopo che la mozione per licenziare House viene inizialmente respinta, il Consiglio deve aspettare un giorno lavorativo prima di ripresentare la questione ed effettuare una seconda votazione, come stabilito dal regolamento del Consiglio stesso. \nNel corso del misterioso caso medico, la futura madre, Naomi, deve affrontare un complicato dilemma: se partorire il suo bambino precocemente e ricevere il trattamento per il suo carcinoma polmonare a piccole cellule, oppure cercare di dare al feto una maggiore probabilit\u00e0 di sopravvivenza portandolo alla sua ventinovesima settimana, ma rischiando cos\u00ec di aggravare enormemente lo stato neoplastico. Naomi, sebbene inizialmente orientata verso l'ultima scelta, viene convinta da House ad avere subito il bambino tramite taglio cesareo, ma Vogler interferisce annullando l'intervento.\nUn embolo polmonare di Naomi costringe il marito ad affrontare il suo stesso dilemma: deve scegliere se cercare di salvare la moglie o il suo bambino. Egli sceglie la moglie. Tuttavia, l'intervento per rimuovere l'embolo non va come previsto: Naomi ha un'emorragia addominale e non resta nulla che la squadra possa fare per salvarla. Il marito esita ad autorizzare il cesareo, ma House lo convince che la moglie avrebbe voluto che il bambino nascesse. Il parto \u00e8 rischioso ma va a buon fine: mentre Naomi muore si sentono i primi pianti del neonato.\nNella clinica, una giovane coppia vegana viene arrestata per negligenza: ha infatti alimentato in maniera sbagliata il figlio neonato; nonostante il trattamento medico deciso da House, Cuddy decide di scavalcarlo e chiamare i servizi sociali. Dopo aver rilevato che i genitori avevano ottenuto consigli nutrizionali da un professionista qualificato, House ordina una TAC che rivela un'ipoplasia del timo (Sindrome di DiGeorge). Il dottore informa Cuddy appena prima della seconda riunione del Consiglio di amministrazione. Il tal modo il vero valore di House appare chiaro a Cuddy, cos\u00ec come il prezzo che si sarebbe dovuto pagare se Vogler avesse continuato a girare per l'ospedale come se fosse un suo feudo.\nNella riunione successiva, Cuddy vota \"no\" alla medesima mozione; ci\u00f2 porta Vogler a richiedere anche il suo immediato licenziamento. Dopo aver fatto un appassionato discorso al resto del Consiglio, Cuddy abbandona la riunione. Pi\u00f9 tardi si scopre che il Consiglio, piuttosto che votare per il licenziamento di House e Cuddy si mette contro Vogler votandone l'estromissione dalla presidenza del Consiglio. Ci\u00f2 causa la partenza di Vogler con i suoi cento milioni di dollari, che porter\u00e0 a effetti negativi per l'ospedale, accennati nell'episodio successivo, quando non ci saranno abbastanza infermiere per gestire un'epidemia di meningite.\nVerit\u00e0 nascoste.\nTrama.\nUn'epidemia di meningite colpisce una folla di persone andate ad assistere ad una gara di nuoto, gettando cos\u00ec l'ospedale nel caos.\nNel frattempo, House va a casa di Cameron per convincerla a tornare, ma ella rifiuta. Dunque il diagnosta procede insieme agli altri medici a curare i possibili contagiati, ma trova una ragazzina di 12 anni (Mary Carrol, una campionessa di tuffo) che mostra strani sintomi, simili alla meningite ma con qualche variazione (quando muove la testa le fa male nel verso opposto a quello della comune meningite): House raduna tutti i suoi collaboratori e passa alle cure. Per via dell'affollamento, il team diagnostico non riesce a sottoporre la ragazzina a vari esami ed \u00e8 costretto ad adagiarla su un lettino improvvisato nel corridoio, dove viene eseguita, con rischio di paralisi, una puntura lombare. House, per vendicarsi del fatto che ha aiutato Vogler, fa fare un'interminabile ricerca a Chase nell'enciclopedia della medicina online. Gli strumenti sono pochi e la ragazza \u00e8 grave, essendo colpita da ripetuti attacchi epilettici. Con i pochi strumenti a disposizione, il team drena l'emorragia cerebrale e Foreman deve eseguire una biopsia in obitorio.\nIntanto House convoca dei candidati per sostituire Cameron, ma li scarta tutti, uno per volta, quasi subito.\nHouse nota che nessun ragazzo \u00e8 andato a trovare Mary e ipotizza che sia incinta, teoria poi confermata, ma non comunica la cosa ai genitori. \nHouse, infine, cerca di convincere Cameron a tornare. La giovane dottoressa ha una condizione: il diagnosta deve uscire insieme a lei per una cena se vuole che lei torni a far parte della squadra. Alla fine House accetta, e Cameron \u00e8 riassunta.\nI mille volti dell'amore.\nTrama.\nHouse, ricevuto l'appuntamento da Cameron, viene consigliato dai suoi collaboratori su varie scelte da intraprendere, ma \u00e8 molto insicuro, in quanto non cena con una donna da molti anni. \nIn ambulatorio il diagnosta viene urtato da un ragazzo che gli sporca la camicia, e si infuria con lui; quando House (sotto pressione di Wilson) si va a scusare con il ragazzo per la reazione, questo ha un ictus, che l'oncologo attribuisce allo spavento provocatogli da House; si scopre che il giovane ha una fidanzata dominatrice (il ragazzo \u00e8 un masochista, gode se gli si punge la pelle con degli aghi, come succede quando Cameron fa un esame o quando viene \"strangolato\" dalla fidanzata), che viene cacciata. Le teorie saranno molte e ripetute, tra le prime delle quali un problema di circolazione. Non essendo il ragazzo cosciente, \u00e8 compito dei genitori autorizzare l'operazione. Tuttavia, questi in un primo momento non firmano il modulo di consenso (hanno ripudiato il figlio perch\u00e9 masochista). House li convince minacciando di far sapere a tutti che il loro rifiuto causer\u00e0 la morte del figlio. Durante un'ispezione a casa, si scopre che il ragazzo usa pastiglie per profumarsi l'alito e House intuisce che la strada non \u00e8 giusta, arrivando alla vera causa del problema: la protesi alla mandibola che ha causato un'infezione.\nHouse va a cena con Cameron, ma non sa come comportarsi (per esempio si complimenta per le scarpe dell'altra quando \u00e8 seduto a tavola e non le pu\u00f2 vedere) e non riesce a parlare in modo banale del pi\u00f9 e del meno, non potendo invece fare a meno di analizzare la psicologia della dottoressa anche in modo piuttosto duro; Cameron \u00e8 comunque soddisfatta e crede che la storia potr\u00e0 avere un futuro, al contrario di ci\u00f2 che pensa House.\nIl caso House.\nTrama.\nHouse viene reclutato da Cuddy per tenere una lezione di diagnosi a un gruppo di studenti dell'ospedale perch\u00e9 il docente \u00e8 malato per l'ennesima volta, nonostante le lamentele del diagnosta, convinto dall'esenzione di due ore di turno in ambulatorio. La lezione verr\u00e0 spiegata con l'ausilio di tre persone con tre diagnosi diverse.\nUscendo dall'ambulatorio, House incontra Stacy, la sua ex compagna, che vuole che lui prenda in cura il suo attuale marito, riportante patologie inspiegabili. House non accetta, visto che non \u00e8 convinto di volerlo far vivere.\nAndando avanti con la lezione, House introduce uomo al posto del terzo paziente, un presunto tossicodipendente, che gli studenti pensano essere andato in ospedale solo per una dose di antidolorifico. Alla fine un paziente dovr\u00e0 subire l'amputazione della gamba ma torna comunque ad una vita normale: il primo (un contadino) per un batterio trasmesso dal proprio cane con un morso (che in un primo tempo l'uomo aveva detto essere stato di un serpente), il secondo (una pallavolista) per un tumore alle ossa rischia l'amputazione ma guarisce e torna a giocare; il terzo non dovr\u00e0 subire l'amputazione, ma non guarisce completamente e si scoprir\u00e0 che \u00e8 House stesso.\nViene narrata la storia della gamba di House, di come il diagnosta rifiut\u00f2 l'amputazione e di come Stacy, per salvarlo dal dolore, appoggi\u00f2 la sua idea del coma farmacologico. Approfittando di tale stato di incoscienza di House, Stacy accett\u00f2 la proposta di Cuddy di effettuare un intervento di rimozione di parte della muscolatura della gamba: un intervento considerato una \"via di mezzo\", che House non avrebbe approvato. La scelta salv\u00f2 la vita ad House, ma lo rese storpio.\nTornando alla lezione, House si congeda senza fornire un epilogo alla storia. Uscito dall'aula, fissa un appuntamento con Stacy, per visitare suo marito.\nUn uomo solo.\nTrama.\nHouse \u00e8 alle prese con il marito di Stacy, Mark Warner, professore di scuola superiore, che \u00e8 stato portato al ristorante dalla moglie per farlo incontrare con il diagnosta, dato che ha disdetto le visite ambulatoriali gi\u00e0 prenotate col diagnosta; l'uomo non vuole farsi ricoverare e House \u00e8 costretto ad addormentarlo per poterlo portare al Princeton-Plainsboro Teaching Hospital. Stacy \u00e8 convinta che il marito sia malato, visto che nell'ultimo periodo prima del ricovero aveva sbalzi d'umore, forti dolori addominali, e aveva perfino abbandonato l'attivit\u00e0 ciclistica per lo yoga.\nNel frattempo House cerca di riconquistare l'ex compagna, ma questa gli \u00e8 abbastanza ostica.\nSi procede quindi con un intervento esplorativo per riscontrare eventuali anomalie; House, riguardando il video dell'operazione, rinviene un tremore all'intestino (sintomo neurologico). Vengono escluse sia l'assunzione di droghe, sia varie malattie che colpiscono il sistema nervoso centrale, tra le quali l'epilessia, l'encefalite e la malattia di Alzheimer. Tuttavia sia i neuroni cerebrali che gli assoni periferici continuano a morire, e alla fine Mark rimane paralizzato, e House ipotizza la sindrome di Guillain-Barr\u00e9, una neuropatia periferica autoimmune, ma si rivela un'altra ipotesi sbagliata.\nHouse esegue intanto una PET, tramite la quale capir\u00e0 se Mark mente o meno, e gli pone varie domande; Mark, provocato da House, parla della propria luna di miele a Parigi: pi\u00f9 tardi, da un dialogo con Stacy si arriver\u00e0 alla diagnosi finale, poich\u00e9 House scopre che non sono mai stati a Parigi, ma il paziente credeva cos\u00ec. Unito ai sintomi, tra cui la fotofobia (motivo dell'abbandono del ciclismo, poich\u00e9 Mark era infastidito dalla luce solare), si capisce che l'uomo \u00e8 affetto da porfiria acuta intermittente, malattia della quale si conosce l'esistenza certa in una persona analizzando l'urina prelevata durante un attacco (simile a un attacco epilettico o a un ictus); siccome le crisi possono capitare anche a distanza di mesi, House decide di procurargliene una con un'iniezione di diverse possibile cause esterne inducenti che gliela scatener\u00e0, con molti rischi. Mark si rifiuta ma il diagnosta non se ne cura e conferma la propria diagnosi iniettandogliela con la forza con il sostegno di Stacy (la quale dice al marito che si fida completamente di House in campo medico), mentre il team cerca di opporsi: Mark ha uno spasmo alla schiena e l'urina prelevata diventa rossa quando House la espone alla luce nel laboratorio; all'uomo verr\u00e0 poi somministrata dell'ematina assieme a glucosio, e si riprende, pur essendo ancora semiparalizzato alle gambe. Cameron capisce che House \u00e8 innamorato ancora di Stacy, e il medico scopre poi che anche lei lo \u00e8, ma vuole restare fedele a Mark; il giorno dopo Stacy viene assunta temporaneamente come esperta legale dalla Cuddy, previa (come da Stacy richiesto) consenso di House, visto il lungo periodo in cui Mark dovr\u00e0 stare in riabilitazione neurologica al Plainsboro. Alla fine dell'episodio House, nel suo appartamento, suona e infine assume il Vicodin lanciandolo in aria."}
{"id": "845441", "revid": "767487", "url": "https://it.wikipedia.org/wiki?curid=845441", "title": "Classe El'brus", "text": "Le unit\u00e0 appartenenti alla classe El'brus (progetto 537 secondo la classificazione russa) sono grandi navi attrezzate per l'individuazione dei sommergibili affondati e per il recupero degli equipaggi. Solo due unit\u00e0 furono ultimate, ed una terza venne demolita incompleta. La classificazione russa probabilmente \u00e8 SS (\"Spasitel'noye Sudno\": nave da salvataggio).\nTecnica.\nLe unit\u00e0 della classe El'brus sono estremamente grandi e complesse, progettate specificatamente per il salvataggio ed il recupero degli equipaggi dei sottomarini affondati. Per lungo periodo, le navi di questa classe sono state le pi\u00f9 grandi del mondo, per la loro categoria. La loro capacit\u00e0 di impiego \u00e8 notevole, visto che sono munite di scafo rompighiaccio: in questo modo possono offrire assistenza anche a sommergibili in difficolt\u00e0 nelle regioni artiche.\nLa capacit\u00e0 di recupero degli equipaggi \u00e8 garantita dalla possibilit\u00e0 di imbarcare alcuni sottomarini di salvataggio classe Posik-4.\nInoltre, \u00e8 anche attrezzata per svolgere un ruolo antincendio.\nIl servizio.\nLa classe, originariamente, doveva comprendere tre unit\u00e0, ma solo due (\"El'brus\" ed \"Alagez\") vennero completate. La terza (\"Ayudag\") venne demolita in seguito al crollo dell'Unione Sovietica quando era ancora in costruzione.\nPer quanto riguarda le due unit\u00e0 entrate in servizio, probabilmente sono state utilizzate soprattutto per il supporto ai sottomarini quando questi erano fermi in porto. Questo spiegherebbe la lunghissima vita operativa della \"El'brus\", la quale, pur non avendo pi\u00f9 preso il mare dal 1984, \u00e8 stata demolita tra il 1997 ed il 1998.\nPer quanto riguarda la \"Alagez\" (entrata in servizio nel 1988), questa \u00e8 ancora oggi operativa con la Flotta del Pacifico. Tuttavia, il destino di questa nave \u00e8 dubbio, perch\u00e9 \u00e8 stata seriamente danneggiata da un incendio nel 2004 mentre era in revisione."}
{"id": "845475", "revid": "36426", "url": "https://it.wikipedia.org/wiki?curid=845475", "title": "Chiesa dei Cavalieri di Santo Stefano", "text": ""}
{"id": "845486", "revid": "181699", "url": "https://it.wikipedia.org/wiki?curid=845486", "title": "Formula 2 giapponese 1982", "text": "La stagione 1982 della Formula 2 giapponese fu corsa su 6 gare, disputatesi tutte sul suolo giapponese. Il campionato venne vinto dal pilota nipponico Satoru Nakajima su March 812-Honda e March 822-Honda.\nRisultati e classifiche.\nClassifica piloti.\nI punti sono assegnati secondo lo schema seguente:\nContano i migliori 4 risultati. \nSuzuka Championship.\nValgono solo le gare disputate sul Circuito di Suzuka. Non vi sono scarti."}
{"id": "845508", "revid": "156341", "url": "https://it.wikipedia.org/wiki?curid=845508", "title": "Divisione Nazionale 1945-1946 (pallacanestro femminile)", "text": "Il campionato di Divisione Nazionale di pallacanestro femminile 1945-1946 \u00e8 stato il quindicesimo organizzato in Italia, il primo del secondo dopoguerra.\nPer motivi contingenti le squadre partecipanti sono state divise in due organismi che furono definiti \"Delegazione Alta Italia\" che gest\u00ec il nord Italia fino all'Emilia-Romagna e la \"Delegazione Centro-Sud\" che gest\u00ec tutte le regioni centro-meridionali.\nLe qualificazioni, organizzate in modo autonomo da ogni \"Delegazione\", hanno avuto carattere regionale e le vincenti di ogni girone ha dato una sola squadra per girone ammessa alle due semifinali in campo neutro che la F.I.P. ha definito \"concentramenti\".\nQualificazioni Delegazione Alta Italia.\nPiemonte.\nIl G.S. FIAT di Torino \u00e8 ammesso alle semifinali Nord.\nLombardia.\nAlla fase eliminatoria si sono iscritte:\nClassifica finale.\nVerdetti\nVeneto.\nLa Reyer Venezia di Venezia \u00e8 ammessa alle semifinali Nord.\nFriuli Venezia Giulia.\nL'Internazionale di Trieste \u00e8 ammessa alle semifinali Nord.\nTrentino.\nLa Rari Nantes Trento di Trento \u00e8 ammessa alle semifinali Nord.\nLiguria.\nIl Genoa F.B.C. di Genova \u00e8 ammesso alle semifinali Nord.\nEmilia.\nLa Cestistica Bolognese di Bologna \u00e8 ammessa alle semifinali Nord.\nSemifinale A.\nLa semifinale A \u00e8 stata disputata sul campo neutro di Vicenza venerd\u00ec 14 e sabato 15 giugno 1946.\nClassifica finale.\nVerdetti\nSemifinale B.\nLa semifinale B \u00e8 stata disputata sul campo neutro dell'E.N.A.L. Sales di Alessandria venerd\u00ec 14 e sabato 15 giugno 1946.\nFinali Nord.\nLe finali si sono disputate il 29 e 30 giugno 1946 a Vicenza.\nClassifica finale.\nVerdetti\nQualificazioni Delegazione Centro Sud.\nLa \"Delegazione Centro-Sud\" non \u00e8 riuscita a proporre all'Alta Italia una finalista per il titolo nazionale 1945-46 da disputarsi in contemporanea con le finali maschili il 27 e 28 luglio 1946.\nVerdetti.\nLasciato passare agosto, alla prima riunione del Consiglio Direttivo della F.I.P. in data 22 settembre 1946 in questa seduta si prese atto della mancata assegnazione del titolo.\nLa finale non \u00e8 stata pi\u00f9 disputata e il titolo rimase non assegnato. \nResta solo assegnato alla Reyer Venezia il titolo di Campione Delegazione Alta-Italia.\nBibliografia.\nGiornali"}
{"id": "845517", "revid": "287204", "url": "https://it.wikipedia.org/wiki?curid=845517", "title": "Contea di Madison", "text": "Contea di Madison o Madison County \u00e8 la denominazione delle seguenti contee degli Stati Uniti:"}
{"id": "845519", "revid": "110157", "url": "https://it.wikipedia.org/wiki?curid=845519", "title": "Kord\u00edky", "text": "Kord\u00edky (in tedesco \" Kremeln\", in ungherese \"Kord\u00e9h\u00e1za\"), \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nCitato per la prima volta nel XV secolo, divenne comune solo nel 1808, con il distacco dal comune di Tajov."}
{"id": "845532", "revid": "29863", "url": "https://it.wikipedia.org/wiki?curid=845532", "title": "Madison County", "text": ""}
{"id": "845538", "revid": "196390", "url": "https://it.wikipedia.org/wiki?curid=845538", "title": "Contratto di societ\u00e0", "text": ""}
{"id": "845544", "revid": "110157", "url": "https://it.wikipedia.org/wiki?curid=845544", "title": "Kr\u00e1liky", "text": "Kr\u00e1liky (in tedesco \"Elsdorf\", in ungherese \"Kir\u00e1lyka\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1696."}
{"id": "845550", "revid": "292162", "url": "https://it.wikipedia.org/wiki?curid=845550", "title": "Ekklesiasterion di Morgantina", "text": "L ' Ekklesiasterion di Morgantina \u00e8 un complesso simile ad un teatro greco e si pensa avesse una funzione simile al comitium romano.\nSebbene la datazione sia incerta si pensa che venne realizzato alla fine del IV secolo a.C. da Timoleonte.\n\u00c8 un complesso di tre gradinate, tra le cui funzioni vi era anche quella di collegare l'agor\u00e0 bassa a quella alta; fungeva da sede dell'assemblea.\nIl podio dalla quale parlavano gli oratori (il \"bema\") era sistemato di fronte al Pritaneo. Questa disposizione indica che Morgantina era una \"polis\" libera.\nNell'anno 317 a.C. Agatocle, esule da Siracusa, us\u00f2 questo luogo per radunare un esercito di 1.500 soldati morgantini per riconquistare il potere in patria."}
{"id": "845556", "revid": "3115", "url": "https://it.wikipedia.org/wiki?curid=845556", "title": "Kynce\u013eov\u00e1", "text": "Kynce\u013eov\u00e1 (in tedesco \"K\u00fcnzelsdorf\", in ungherese \"G\u00f6nc\u00f6lfalva\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nFondato nel XIII secolo da coloni sassoni (\"Kunczldorf\"), appartenne alla citt\u00e0 di Bansk\u00e1 Bystrica. Dal 1496 al 1526 pass\u00f2 ai potenti feudatari Thurz\u00f3, per poi tornare a Bansk\u00e1 Bystrica. "}
{"id": "845570", "revid": "1543377", "url": "https://it.wikipedia.org/wiki?curid=845570", "title": "Lu\u010dat\u00edn", "text": "Lu\u010dat\u00edn (in tedesco \"Lutschetein\", in ungherese \"Lucsat\u0151\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nFondato nel XIII secolo, conobbe un notevole sviluppo economico nel XVI secolo, quando vi vennero impiantate numerose fucine e vetrerie."}
{"id": "845572", "revid": "181699", "url": "https://it.wikipedia.org/wiki?curid=845572", "title": "Formula 2 giapponese 1983", "text": "La stagione 1983 della Formula 2 giapponese fu corsa su 8 gare, disputatesi tutte sul suolo giapponese. La serie venne vinta dal pilota britannico Geoff Lees che utilizz\u00f2 sia una Spirit 201-Honda che una March 832-Honda. \nRisultati e classifiche.\nClassifica piloti.\nI punti sono assegnati secondo lo schema seguente:\nContano i 6 migliori risultati. \nSuzuka Championship.\nContano solo i risultati colti sul Circuito di Suzuka. Non vi sono scarti."}
{"id": "845576", "revid": "73936", "url": "https://it.wikipedia.org/wiki?curid=845576", "title": "Electron beam induced current", "text": ""}
{"id": "845577", "revid": "287204", "url": "https://it.wikipedia.org/wiki?curid=845577", "title": "Contea di Madison (Alabama)", "text": "La contea di Madison, in inglese Madison County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 276.700 abitanti. Il capoluogo di contea \u00e8 Huntsville. Il nome le \u00e8 stato dato in onore a James Madison, quarto presidente degli Stati Uniti d'America. La contea di Madison copre parte della ex contea di Decatur.\nGeografia fisica.\nLa contea si trova nella parte settentrionale dell'Alabama e confina a nord con lo Stato del Tennessee. Lo United States Census Bureau certifica che l'estensione della contea \u00e8 di 2.105 km\u00b2, di cui 2.085 km\u00b2 composti da terra e i rimanenti 20 km\u00b2 coperti da specchi d'acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Madison venne costituita il 13 dicembre 1808."}
{"id": "845578", "revid": "6999278", "url": "https://it.wikipedia.org/wiki?curid=845578", "title": "Ladislao Postumo di Boemia e Ungheria", "text": ""}
{"id": "845595", "revid": "767487", "url": "https://it.wikipedia.org/wiki?curid=845595", "title": "Villa Roncioni", "text": "La Villa Roncioni si trova a Pugnano, frazione del comune di San Giuliano Terme (PI). Pugnano \u00e8 sito lungo la strada statale 12 dell'Abetone e del Brennero fra Ripafratta e Molina di Quosa.\nStoria e descrizione.\nNel 1468 Guelfo Roncioni firm\u00f2 l'atto di acquisto della propriet\u00e0 dove circa cent'anni dopo fu descritto un \"caseggiamento\" a uso di cascina-fattoria, di dimensioni pi\u00f9 piccole rispetto alla villa attuale, ma con alcune caratteristiche che si sono preservate fino ai giorni nostri come la scalinata.\nFu solo nel Settecento che questo luogo di produzione agricola e di occasionale residenza durante le battute di caccia venne trasformato in una vera e propria villa, sotto la guida dell'architetto Francesco Roncioni.\nFurono allora trasferite altrove le cantine e i magazzini, mentre si aggiungeva un'ala e veniva ridisegnata la facciata. I lavori all'interno iniziarono nel 1747 e si protrassero fino ai primi dell'Ottocento. Tra gli architetti impegnati vi lavorarono Antonio Niccolini e Pasquale Cioffo, mentre la decorazione pittorica fu supervisionata da Giovanni Battista Tempesti e Giuseppe Bacchini, i quali impostarono false prospettive, grottesche e scene mitologiche in pieno stile rococ\u00f2.\nUn piccolo gioiello legato alle attivit\u00e0 protoindustriali \u00e8 il padiglione della \"bigattiera\", in stile neogotico, fatto costruire nel 1822 da Francesco Roncioni su suggerimento del membro dell'Accademia dei Georgofili Raffaele Lambruschini per ospitare un allevamento di bachi da seta e le filande seriche (l'edificio, simile un'abbazia inglese, \u00e8 opera dell'architetto Alessandro Gherardesca).\nVerso la met\u00e0 dell'Ottocento fu realizzato il grande parco all'inglese che circonda la villa, unendo anche la propriet\u00e0 della confinante Villa del Vollia. Facevano parte delle strutture romantiche disseminate nel parco la cappella familiare, costruita riutilizzando materiali di spoglio di vecchie arche sepolcrali, un castello (rimasto incompiuto), una cascata, un lago e una grotta artificiale (con volta a botte ricoperta di pietre dure, madreperla e conchiglie).\nDal 3 dicembre 2011 Villa Roncioni \u00e8 la sede della Fondazione Cerratelli, che raccoglie l'eredit\u00e0 della famosa Casa d'arte fiorentina, costituita da circa venticinquemila costumi e ventimila fra locandine di film, foto di scena, manifesti e bozzetti."}
{"id": "845602", "revid": "640277", "url": "https://it.wikipedia.org/wiki?curid=845602", "title": "Io ti accontento", "text": "Io ti accontento \u00e8 un singolo di Vasco Rossi del 2002 quinto estratto dall'album Stupido hotel e prodotto dalla EMI.\nI cori cantati nella canzone appartengono al rapper Black Diamond e Monyka \"Mo\"Johnigan."}
{"id": "845603", "revid": "287204", "url": "https://it.wikipedia.org/wiki?curid=845603", "title": "\u013dubietov\u00e1", "text": "\u013dubietov\u00e1 (in tedesco \"Libethen unter der Hohenstein\", in ungherese \" Libetb\u00e1nya\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\n\u013dubietov\u00e1 \u00e8 un piccolo centro a vocazione industriale, legato alla lavorazione dei metalli, ma rinomato anche per la produzione di ottime ceramiche.\nStoria.\nIl villaggio viene citato per la prima volta nel 1291, come localit\u00e0 rimasta deserta dopo le invasioni dei Tartari. Venne ripopolato in parte con minatori tedeschi che sfruttarono le miniere di oro, argento e rame. Le fiorenti attivit\u00e0 estrattive garantirono un notevole benessere a \u013dubietov\u00e1, tant'\u00e8 che il re Ludovico il Grande d'Ungheria concesse al villaggio nel 1379 il privilegio di libera citt\u00e0 reale.\nIl villaggio conserva un bel municipio e la casa di Maria Teresa d'Asburgo, dove la futura imperatrice d'Austria pernott\u00f2 un giorno, prima della sua incoronazione."}
{"id": "845613", "revid": "287204", "url": "https://it.wikipedia.org/wiki?curid=845613", "title": "Vilaine", "text": "La Vilaine (Bretone: \"Gwilen\") \u00e8 un fiume della Bretagna, nel nord ovest della Francia. Nasce nel dipartimento di Mayenne della regione dei Paesi della Loira e sfocia nell'Oceano Atlantico tra i comuni di Muzillac e P\u00e9nestin (Tr\u00e9higuier), nel dipartimento di Morbihan in Bretagna dopo un percorso di 225\u00a0km. Il fiume \u00e8 collegato al Rance (fiume che nasce in Bretagna e dopo 102\u00a0km sfocia nella Manica, tra Dinard e Saint-Malo) attraverso il canale \"Ille-Rance Canal\" nella localit\u00e0 di \u00c9vran.\nTre dighe sono state costruite nei dintorni di Vitr\u00e9 (Ille-et-Vilaine) per evitare le inondazioni e per avere a disposizione acqua potabile e specchi d'acqua per lo svago, rispettivamente:\nIl fiume ha una portata d'acqua tra i 2 ed i 1500 m\u00b3/s.\nLa Vilaine fa parte del sistema di canali della Bretagna. Il tratto fra Rennes e L'oceano Atlantico \u00e8 navigabile per piccole imbarcazioni. Subito dopo Rennes, all'altezza del comune di Evran, si ha il collegamento col canale \"Ille-Rance Canal\", che a Redon \u00e8 attraversato dal canale che collega Nantes a Brest (quest'ultimo canale \u00e8 interrotto da circa 80 anni ed \u00e8 navigabile solo in un breve tratto).\nDipartimenti e comuni attraversati.\nLa Vilaine attraversa cinquantasette comuni e quattro dipartimenti:"}
