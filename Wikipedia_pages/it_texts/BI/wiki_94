{"id": "8931120", "revid": "599013", "url": "https://it.wikipedia.org/wiki?curid=8931120", "title": "Giuseppe Amante", "text": "Biografia.\nGiuseppe Amante nacque da Vincenzo, esponente di una facoltosa famiglia di origine calabrese, e da Eleonora Berardi. Nel 1808 spos\u00f2 Gaetana Curci, che gli dette numerosa figliolanza. Laureato in Medicina a Napoli, esercit\u00f2 poco la professione di medico a causa dei molteplici incarichi ed impegni che assunse nel corso di tutta la sua lunga vita, ad iniziare dall\u2019appoggio fornito nel 1806 alle truppe napoleoniche piombate sul Regno e alla lotta contro le \u2018truppe a massa\u2019 di Fra\u2019 Diavolo. Pur schierato con i liberali, e carbonaro \u2018prima del luglio 1820\u2019 riusc\u00ec a riconquistarsi anche la fiducia dei regnanti di Napoli, se non solo non sub\u00ec conseguenze da questa sua militanza, non solo rimase sindaco nel periodo dei disordini e della concessione e poi revoca della costituzione, ma pot\u00e9 ricoprire ancora la carica dal 1838 al 1841, e poi ancora dal 1844 al 1847, prima dell\u2019ultimo incarico ottenuto nel cruciale anno 1860. L\u2019Amante era impegnato con la famiglia e i seguaci a favorire l\u2019unificazione nazionale, infine ad appoggiare la conquista piemontese. Una importante spinta in tal senso dovette di certo giungere con il prestigio e l\u2019operosit\u00e0 del figlio Errico, inviato dal 20 marzo del 1853 in domicilio coatto a Fondi quale cospiratore, dopo un periodo di detenzione trascorso a Napoli. Per questo, ormai quasi ottuagenario, nel novembre 1860, presentatosi al generale Ettore de Sonnaz arrivato a Fondi con le truppe piemontesi, quale campione dei liberali unitari e autore di un ampolloso encomio per re Vittorio Emanuele II, che per il De Santis venne reso noto \"dopo la resa di Gaeta, fu dai Piemontesi confermato nella carica di sindaco di Fondi, raggiungendo il singolare primato di essere dal novembre del 1860 sindaco borbonico e confermato primo sindaco \u2018italiano\u2019 di Fondi.\"\nGiuseppe Amante fu protagonista della contesa risorgimentale Amante-Sotis: \u201cin una fase particolarmente delicata della conclusione del Risorgimento a Fondi, che vide accendersi la lotta fra due esponenti apicali della \"casta\" ivi dominante, appunto Giuseppe Amante e Giovanni Sotis. In quel periodo \u2018si evidenzia il dominio assoluto, che dur\u00f2 per circa mezzo secolo, di una vera e propria \"casta risorgimentale\", fortemente cementata con diversi fili parentali, ma che dopo l\u2019Unit\u00e0, di fronte al lauto banchetto che si appront\u00f2 dei beni demaniali e dei beni dell\u2019asse ecclesiastico, variamente si framment\u00f2 in \"fazioni\" distinte\u201d\nA Fondi \u201cil potere locale da qualche tempo era conteso in essenza da due fazioni del notabilato locale, quella facente capo alla famiglia Sotis e quella degli Amante. Anche se i primi erano sicuri fautori della politica liberale e del regime costituzionale, con il capostipite Biagio Sotis addirittura sorvegliato dalla polizia borbonica in quanto animatore di una vendita carbonara negli anni \u201920, per\u00f2 i secondi si presentavano come i pi\u00f9 veri propugnatori dell\u2019evoluzione democratica, soprattutto - dopo il 1848 - fautori del processo di unificazione in atto e del superamento del regime borbonico. Proprio dai processi conseguiti ai disordini del maggio 1848 sub\u00ec ripetute condanne e un lungo domicilio coatto a Fondi Errico Amante, figlio di Giuseppe, uno dei protagonisti delle vicende\u201d.\nLa \u2018contesa Amante-Sotis\u2019, si inseriva in un clima di torbide e violente sopraffazioni cos\u00ec descritte dal capitano dell\u2019esercito piemontese, il conte Alessandro Bianco di Saint-Jorioz, operante nella regione gaetana alla frontiera con lo Stato Pontificio: \u00ab\"Gli uomini saliti al potere\" \u2013 scrive nel \u2018Proemio\u2019 \u2013 \"e a cui fu affidato l'onore grandioso di far capire l'Idea Nazionale, si chiarirono tutti minori degli eventi e piuttosto cupidi di private utilit\u00e0 ... Codesta generazione di uomini si di\u00e9 a credere stoltamente che il trionfo della rivoluzione si riducesse al trionfo di una parte politica prevalente; la quale, fatta padrona del campo, avrebbesi recato nelle mani i monopolii degli uffici pubblici, siccome premio della vittoria\"\u00bb. Insomma l\u2019intera classe dirigente risorgimentale locale non era all\u2019 altezza dei compiti: sciagurata, rapace, corrotta, essa port\u00f2 solo disordini a molta parte del Sud, compromettendo per anni l\u2019Unit\u00e0, secondo la denuncia del Bianco. Aiuta a meglio comprendere il \u2018rovente clima\u2019 politico del tempo il commento di Angelo De Santis \u00ab\"Col dissolversi dello Stato delle Due Sicilie fiamme reazionarie divamparono; contrastanti correnti tra legittimisti e liberali o sedicenti liberali devoti alla causa della unit\u00e0, mire e interessi privati, invidie antiche e nuovi rancori, facili istigazioni..., atti di malandrinaggio causati dalla indigenza e dalla ignoranza, da ingiustizie e soprusi sommovevano il paese\"\u00bb e Charles Dickens: \u00ab\"Prendi nota di Fondi, in nome di tutto quello che \u00e8 miserabile e sordido ... L\u2019infelice storia del luogo, con tutti gli assedi e le ruberie ad opera del Barbarossa e degli altri, potrebbe essere stata vissuta l\u2019anno passato\" ...\u00bb."}
{"id": "8931133", "revid": "762947", "url": "https://it.wikipedia.org/wiki?curid=8931133", "title": "13 Anniversaries", "text": ""}
{"id": "8931144", "revid": "62748", "url": "https://it.wikipedia.org/wiki?curid=8931144", "title": "Morte di Cleopatra (arte)", "text": "La morte di Cleopatra \u00e8 un soggetto classico della pittura e, in misura minore, della scultura e della musica.\nDescrizione.\nQuesto soggetto rappresenta gli ultimi istanti di vita di Cleopatra Tea Filopatore, ultima regina d\u2019Egitto, la quale si suicid\u00f2 ad Alessandria d\u2019Egitto nel 30 a.C.n., dopo la sconfitta subita dalla flotta egizia ad Azio. Infatti, Cleopatra non voleva cadere nelle mani dei Romani e decise di suicidarsi tramite del veleno (nella variante pi\u00f9 diffusa la regina si fa mordere da un aspide). Il tema, gi\u00e0 presente in epoca classica, venne ripreso dopo l\u2019epoca medioevale. Una delle pi\u00f9 antiche rappresentazioni del tema si ritrova in un manoscritto, conservato alla British Library, dell'opera \"De casibus virorum illustrium\" di Giovanni Boccaccio: nella miniatura Cleopatra si fa mordere entrambi i seni da due serpenti.\nA partire da Domenico Beccafumi la regina viene raffigurata come se gioisse mentre si fa mordere da un serpente. Michelangelo fu tra i primi a raffigurare l\u2019aspide come un serpente molto pi\u00f9 grande. Secondo lo storico francese Christian-Georges Schwentzel \nNel dipinto di Artemisia Gentileschi del 1620 la morte di Cleopatra illustra \u201cl\u2019abbandono della donna al suo destino di vittima, senza alcuna speranza di aiuto o di redenzione.\u201d Un\u2019analoga crudelt\u00e0 si ritrova nei dipinti di Guido Cagnacci, Sebastiano Mazzoni e Jacques Blanchard. Nel 1838 il pittore francese Eug\u00e8ne Delacroix, raffigurando la regina prima della morte con un pastore che le porta l'aspide, diede al tema un tocco melanconico, che si ritrova in un acquerello del 1887 di Gustave Moreau."}
{"id": "8931149", "revid": "1728", "url": "https://it.wikipedia.org/wiki?curid=8931149", "title": "Enrico Amante", "text": ""}
{"id": "8931151", "revid": "46291", "url": "https://it.wikipedia.org/wiki?curid=8931151", "title": "Urmenetea atacamensis", "text": "Urmenetea atacamensis \u00e8 una specie di piante angiosperme dicotiledoni della famiglia delle Asteraceae. \u00c8 l'unica specie del genere Urmenetea .\nDescrizione.\nQuesta specie ha un habitus erbaceo perenne o aubarbustivo. Queste piante sono prive di lattice.\nLe foglie, persistenti, lungo il caule sono disposte in modo alternato e debolmente rosulate. La lamina \u00e8 denticolata con forme da ampiamente ellittiche a ovate.\nLe infiorescenze sono composte da capolini terminali scaposi. I capolini di tipo radiato ed omogamo sono formati da un involucro a forma da spiraleggiante a campanulata o emisferica composto da brattee (o squame) all'interno delle quali un ricettacolo fa da base ai fiori di due tipi (pi\u00f9 o meno): tubulosi (centrali del disco) e ligulati (periferici del raggio). Le brattee, simili a foglie, disposte su alcune serie in modo embricato sono di vario tipo e consistenza. Il ricettacolo, glabro, a forma da piatta a lievemente convessa \u00e8 alveolato e nudo (senza pagliette).\nI fiori sono tetraciclici (a cinque verticilli: calice \u2013 corolla \u2013 androceo \u2013 gineceo) e in genere pentameri (ogni verticillo ha 5 elementi). I fiori, da pochi a molti, eteromorfi (con forme diverse) sono divisi tra fiori del raggio pochi e uniseriati, femminili e fiori del disco, molto numerosi, ermafroditi e fertili.\nI frutti sono degli acheni con pappo. La forma degli acheni \u00e8 fusiforme o cilindrica (raramente \u00e8 compressa); le pareti possono essere penta-costate e sono glabre. Il carpoforo (o carpopodium) \u00e8 assente. Il pappo (eteromorfo) \u00e8 formato da setole disposte su alcune serie: in quelle esterne le setole sono capillari, barbate o piumose del tutto o a volte sono subpiumose solo apicalmente; in quelle interne sono delle scaglie laciniate. Il pappo \u00e8 direttamente inserito nel pericarpo o connato in un anello parenchimatico posto sulla parte apicale dell'achenio.\nDistribuzione e habitat.\nLa specie di questa voce \u00e8 distribuita in Argentina e in Cile.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nLa sottofamiglia Mutisioideae, nell'ambito delle Asteraceae occupa una posizione \"basale\" (si \u00e8 evoluta precocemente rispetto al resto della famiglia) ed \u00e8 molto vicina alla sottofamiglia Stifftioideae. La trib\u00f9 Onoserideae nell'ambito della sottofamiglia occupa una posizione \"basale\" (\u00e8 il primo gruppo ad essersi diviso).\nIl genere \"Urmenetea\" descritto da questa voce appartiene alla trib\u00f9 Onoserideae. I caratteri distintivi per le specie di questo genere sono:"}
{"id": "8931152", "revid": "712828", "url": "https://it.wikipedia.org/wiki?curid=8931152", "title": "Jujutsu Kaisen - Sorcery Fight", "text": ""}
{"id": "8931154", "revid": "199745", "url": "https://it.wikipedia.org/wiki?curid=8931154", "title": "Urmenetea", "text": ""}
{"id": "8931156", "revid": "767487", "url": "https://it.wikipedia.org/wiki?curid=8931156", "title": "Fay Hallam", "text": "Biografia.\nFay Hallam inizi\u00f2 la sua carriera musicale durante gli anni ottanta, quando entr\u00f2 a far parte dei Makin' Time assieme a Martin Blunt, che di l\u00ec a poco fonder\u00e0 i Charlatans. In seguito allo scioglimento dei Makin' Time, Hallam entr\u00f2 nei Prime Movers, fondati sul finire del decennio, e comprendenti membri dei Prisoners. La cantante esord\u00ec da solista molti anni dopo con \"Lost in Sound\" (2012), a cui segu\u00ec \"Corona\" (2015). Entrambi gli album uscirono per la Blow Up. Durante la sua carriera, Hallam ha fondato i Fay Hallam Trinity e i Fay Hallam Group, e ha collaborato con Magnus Carlson nella sua \"Now That It's Over\" (2018). L'artista britannica fa oggi parte del supergruppo anglo-italiano Il senato, che pubblicarono l'apprezzato \"Zibaldone\" (2020)."}
{"id": "8931161", "revid": "712828", "url": "https://it.wikipedia.org/wiki?curid=8931161", "title": "Jujutsu kaisen 0", "text": ""}
{"id": "8931170", "revid": "2056951", "url": "https://it.wikipedia.org/wiki?curid=8931170", "title": "Pfanner (azienda)", "text": "La Hermann Pfanner Getr\u00e4nke GmbH \u00e8 un'azienda austriaca di bevande, in particolare di succhi di frutta, azienda di famiglia da 5 generazioni. Commercia in tutta Europa.\nPfanner \u00e8 il marchio pi\u00f9 diffuso in Germania per il t\u00e8 freddo.\nStoria.\nNel 1856 Max Hermann Pfanner compra la \u201eGasthof Hirschen\u201c a Lauterach e fonda una Gasthaus-Bierbrauerei. Nel 1919 compra la \"Hermann Pfanner\" dallo zio e sviluppa il commercio di vino e spiriti.\nNel 1933 viene prodotto il primo succo di frutta. Dopo la morte di Hermann Pfanner nel 1944 la moglie, Ferdinanda, continua l'attivit\u00e0 con i figli. Attraverso i decenni avviene l'espansione in Europa nel secondo dopoguerra. Viene fondata la \"Hermann Pfanner Getr\u00e4nke GmbH\". Nel 1984 conquista lo Staatliche Auszeichnung con lo stemma dell'Austria.\nNel 2001 inizia la produzione a Reinbek vicino ad Amburgo in Germania.\nProdotti.\nI prodotti sono diversi fino a raggiungere il numero di 210, in particolare nelle diverse variet\u00e0 di succhi. Vengono confezionati in Tetra Pak, Elopak, SIG combidome, bottiglie in PET, di vetro e altri.\nPolitica di sostenibilit\u00e0.\nPfanner dal 2001 ha il Marchio di certificazione internazionale di commercio equo e solidale. Nell'ottobre 2018 vince il 1\u00ba posto come FAIRTRADE.\nSedi.\nLe sedi aziendali sono in Austria, Germania, Italia e Ucraina. Oltre alla sede centrale a Lauterach troviamo uno stabilimento di produzione pi\u00f9 grande a Enns in Austria e uno a Reinbek in Germania, Valluhn (Germania), Policoro (Italia) e Bar (Ucraina)."}
{"id": "8931175", "revid": "287204", "url": "https://it.wikipedia.org/wiki?curid=8931175", "title": "George Browne", "text": "George Browne pu\u00f2 riferirisi a:"}
{"id": "8931176", "revid": "54253", "url": "https://it.wikipedia.org/wiki?curid=8931176", "title": "Pietro Leopoldo Ferri", "text": "Biografia.\nFerri fu il primo in Italia a scrivere un testo, intitolato \"Biblioteca femminile italiana,\" datato 1842, nel quale raccolse, ordin\u00f2 ed espose le opere di autrici vissute dal Duecento in avanti. Il libro, che conta 411 pagine, segue l\u2019ordine alfabetico del cognome delle autrici e le opere, talvolta segnalate in pi\u00f9 edizioni, vengono accompagnate da brevi note editoriali. \nSi ritiene che la sua passione per i libri, in particolare quelli di autrici femminili, Ferri l'abbia maturata grazie all\u2019educazione impartita dalla madre il cui salotto era frequentato dalle vivaci menti presenti in citt\u00e0; altra corrente di pensiero invece ritiene abbia voluto testimoniare e dimostrare la gloria delle scrittrici italiane in un periodo di risveglio della cultura nazionale o pi\u00f9 semplicemente offrire un testo consultabile della produzione letteraria femminile del passato. \nLe fonti impiegate dal bibliofilo vengono indicate nella introduzione del libro, in cui Ferri ricorda l\u2019aiuto ricevuto dall\u2019abate Fortunato Federici, bibliotecario dell\u2019Universit\u00e0 di Padova, autore di biografie e collaboratore del tipografo-editore Niccol\u00f2 Bettoni. Oltre Federici, Ferri menziona tre volumi dedicati a donne illustri, scritti di Ambrogio Levati nel 1821 e il cui materiale era stato predisposto da Luigi Mabil, Antonio Marsand e Antonio Meneghelli, docenti dell\u2019Universit\u00e0 di Padova. \nAlla morte, Pietro Leopoldo Ferri lasci\u00f2 la biblioteca in eredit\u00e0 ai figli e ne affid\u00f2 la custodia alla moglie. Nel 1870 la raccolta venne donata dai figli al Comune di Padova e presto furono aggiunti anche libri lasciati dalle scrittrici stesse o intere collezioni, finch\u00e9 nel 1936 venne deciso di non incrementarla pi\u00f9.\nAltri progetti.\n \nCollegamenti esterni.\n "}
{"id": "8931177", "revid": "61051", "url": "https://it.wikipedia.org/wiki?curid=8931177", "title": "Nanase Kiryu", "text": ""}
{"id": "8931180", "revid": "827882", "url": "https://it.wikipedia.org/wiki?curid=8931180", "title": "Fay Hallam Trinity", "text": ""}
{"id": "8931182", "revid": "827882", "url": "https://it.wikipedia.org/wiki?curid=8931182", "title": "Fay Hallam Group", "text": ""}
{"id": "8931185", "revid": "212348", "url": "https://it.wikipedia.org/wiki?curid=8931185", "title": "Marc Pickering", "text": "Biografia.\nNato e cresciuto nello Yorkshire, Marc Pickering ha cominciato a recitare da bambino con il National Youth Music Theatre, apparendo nei musical teatrali \"Bugsy Malone\" e \"Oliver!.\" All'et\u00e0 di quattordici anni ha ottenuto il ruolo del giovane Masbath nel film di Tim Burton \"Il mistero di Sleepy Hollow\", in cui ha recitato accanto a Johnny Depp, Miranda Richardson e Christopher Walken. Quattro anni pi\u00f9 tardi \u00e8 tornato sul grande schermo accanto a Helen Mirren e Julie Walters nel film \"Calendar Girls\". Tra le sue altre apparizioni cinematografiche si ricorda \"Les Mis\u00e9rables\", in cui Pickering ha interpretato e cantato il ruolo di Montparnasse.\nMolto attivo anche in campo teatrale, Pickering ha recitato in numerose opere di prosa e musical sulle scene londinesi, tra cui apprezzati revival de \"Il mercante di Venezia\" e \"The Elphant Man\" e le prime britanniche dei musical \"The Toxic Avengers\" e \"Sorcerer's Apprentice\". Sul piccolo schermo \u00e8 noto per i ruoli di Ippolito d'Este nella serie francese \"I Borgia\" e del giovane Nucky Thompson nella quarta e nella quinta stagione di \"Boardwalk Empire - L'impero del crimine\"."}
{"id": "8931186", "revid": "1543377", "url": "https://it.wikipedia.org/wiki?curid=8931186", "title": "Relazioni bilaterali tra Azerbaigian e Georgia", "text": "Le relazioni tra Azerbaigian e Georgia si riferiscono ai rapporti diplomatici ed esteri tra i due paesi. L'Azerbaigian ha un'ambasciata a Tbilisi e la Georgia ha un'ambasciata a Baku. Entrambi i paesi sono ex repubbliche dell'Unione Sovietica e sono membri a pieno titolo del Consiglio d'Europa, dell'Organizzazione per la sicurezza e la cooperazione in Europa (OSCE) e dell'Organizzazione della cooperazione economica del Mar Nero (BSEC). I due paesi sono tra i membri fondatori del GUAM.\nL'ex presidente georgiano Mikheil Saakashvili ha descritto le relazioni bilaterali con la frase \"chiunque si opponga all'Azerbaigian o alla Georgia \u00e8 un nemico di entrambi i nostri paesi\".\nAntefatti.\nSecondo un censimento del 2002 ci sono 284.761 azeri in Georgia e rappresentano la pi\u00f9 grande minoranza della Georgia comprendendo il 6,5% della popolazione georgiana principalmente a Kvemo Kartli, Kakheti, Shida Kartli e Mtskheta-Mtianeti. C'\u00e8 anche una grande comunit\u00e0 azera nella capitale Tbilisi. La minoranza georgiana in Azerbaigian \u00e8 meno numerosa e sono conosciuti come Ingiloy.\nStoria.\nLa Georgia e l'Azerbaigian hanno mantenuto relazioni cordiali sin dalla prima istituzione delle loro repubbliche indipendenti nel 1918. Il 16 giugno 1919, la Repubblica Democratica di Azerbaigian e la Repubblica Democratica di Georgia firmarono un primo trattato difensivo contro le truppe bianche dell'Esercito Volontario del Generale Anton Denikin, che minacciavano di iniziare un'offensiva ai loro confini. Nonostante la disputa territoriale sul distretto di Zaqatala e le preoccupazioni della Georgia per il sostegno dell'Azerbaigian alla breve Repubblica del Caucaso sud-occidentale, i due paesi mantennero relazioni pacifiche negli anni caotici della guerra civile russa. Quando l'Azerbaigian fu occupato dalle forze bolsceviche nell'aprile 1920, diversi membri dell'\u00e9lite politica azera si trasferirono in Georgia, anch'essa caduta in mano ai sovietici che avanzarono all'inizio del 1921. Entrambi gli stati divennero repubbliche dell'URSS nel 1922 e mantennero buoni rapporti.\nNel 1991, sia l'Azerbaigian che la Georgia hanno ripristinato la loro indipendenza e le reciproche relazioni diplomatiche sono state stabilite il 18 novembre 1992. Nel tentativo di bilanciare gli interessi regionali, il 10 ottobre 1997, l'Azerbaigian e la Georgia sono diventati due dei quattro membri fondatori del Guam Organizzazione per la Democrazia e lo Sviluppo Economico. I paesi cooperano ampiamente nello sviluppo energetico regionale, nei trasporti e nei progetti di partenariato economico come il l'oleodotto Baku-Tbilisi-Ceyhan, la ferrovia Kars-Tbilisi-Baku, il TRACECA, il BSEC. L'alleanza regionale militare e di sicurezza della Georgia e dell'Azerbaigian si sviluppa lungo il Programma di partenariato per la pace della NATO e la protezione comune del gasdotto Baku-Tbilisi-Ceyhan con la Turchia.\nEnergia.\nLa Georgia, sotto Zviad Gamsakhurdia, ha firmato un accordo di cooperazione con l'Azerbaigian per quanto riguarda la sfera economica, scientifica, tecnica e culturale nel dicembre 1990. Nel febbraio 1993, la Georgia sotto Shevardnadze, ha concluso un trattato di ampia portata di amicizia, cooperazione e relazioni reciproche con l'Azerbaigian, compreso un accordo di sicurezza reciproca e assicurazioni che la Georgia non avrebbe riesportato petrolio o gas naturale azero in Armenia. Nel 1993, l'Azerbaigian ha tentato di esercitare pressioni sulla Georgia affinch\u00e9 si unisse al blocco contro l'Armenia durante la prima guerra del Nagorno-Karabakh, ma senza successo.\nI due paesi sono collegati da diversi importanti progetti regionali, tra cui gli oleodotti \"Baku-Supsa e \"Baku-Tbilisi-Ceyhan\" e il gasdotto \"Baku-Tbilisi-Erzurum\". Le due nazioni stanno anche lavorando alla ferrovia \"Baku-Tbilisi-Kars\" che le collegherebbe all'Europa. L'Azerbaigian \u00e8 anche uno dei partner commerciali pi\u00f9 importanti della Georgia. \nCommercio.\nLe esportazioni georgiane in Azerbaigian includono cemento, locomotive e altri veicoli ferroviari, fertilizzanti minerali e chimici, acque minerali, bevande forti, articoli in vetro e prodotti farmaceutici, tra le altre cose. Le esportazioni azere in Georgia includono petrolio e prodotti petroliferi, gas naturale, articoli in plastica, rifiuti alimentari, mobili e costruzioni edili.\nConfine.\nNonostante le buone relazioni nel settore energetico, il confine georgiano-azero deve ancora essere chiarito. Particolarmente controverso \u00e8 il complesso del monastero georgiano di David Gareja, diviso tra i due paesi. Giorgi Manjgaladze, viceministro degli esteri della Georgia, ha proposto che la Georgia sarebbe disposta a scambiare altro territorio per la restante parte di David Gareja in ragione del suo significato storico e culturale per i georgiani. Baku disapprova questo scambio di terre a causa dell'importanza militare strategica di David Gareja. Nell'aprile 2007, il vice ministro degli Esteri dell'Azerbaigian Khalaf Khalafov ha osservato che il monastero \"ospitava gli albanesi caucasici, che si ritiene siano stati i primi abitanti dell'Azerbaigian\". In risposta, il ministro degli esteri georgiano Gela Bezhuashvili ha affermato che le lezioni di storia di Khalafov sono \"assolutamente incomprensibili\" e che \"dovrebbe documentarsi sulla storia del mondo\".\nNei loro recenti commenti, i funzionari azeri hanno confermato che l'Azerbaigian \"\u00e8 aperto alla realizzazione di progetti congiunti con la Georgia per il restauro del complesso\". Tuttavia, i suggerimenti ufficiali secondo cui il complesso potrebbe essere una \"zona turistica condivisa\" hanno suscitato l'indignazione dell'opinione pubblica georgiana. Il Catholicos-Patriarca di tutta la Georgia Ilia II ha affermato che \"il monastero era un santuario sacro che dovrebbe trovarsi interamente sul suolo georgiano\". L'ex presidente georgiano Mikheil Saakashvili ha minimizzato la controversia e ha affermato che \"pu\u00f2 essere risolta attraverso un dialogo amichevole\".\nControversie.\nSebbene l'Azerbaigian e la Georgia siano riusciti a costruire relazioni amichevoli, si sono anche occasionalmente presentate alcune dispute. Una delle situazioni controverse etichettate come scandalo calcistico si \u00e8 verificata durante l'andata di una partita di qualificazione alla UEFA Europa League tra la Dinamo locale contro il Q\u0259b\u0259l\u0259 a Tbilisi il 2 luglio 2015 e ha rappresentato una seria minaccia per le relazioni azero-georgiane. L'incidente peggiore e pi\u00f9 grave \u00e8 avvenuto durante la partita stessa quando un gruppo di tifosi georgiani ha appeso un poster con il seguente testo: \u201cRicordiamo Zagatala e Kakh. 1921\u201d rivendicando due province storiche dell'Azerbaigian. Il poster \u00e8 stato portato via dopo gli sforzi dei funzionari UEFA. Subito dopo quell'episodio, la direzione della Dinamo Tbilisi ha rilasciato una dichiarazione di condanna per l'incidente prendendo le distanze dai teppisti del calcio. La reazione immediata all'incidente \u00e8 arrivata anche dagli alti funzionari. \u201cLa relazione strategica con il governo e il popolo azero \u00e8 molto importante per la Georgia. In qualit\u00e0 di capo del governo georgiano, dichiaro risolutamente che a nessuno, con azioni cos\u00ec provocatorie, sar\u00e0 permesso di gettare un'ombra sulle relazioni con l'Azerbaigian\u201d, ha detto il primo ministro Irakli Garibashvili, il quale ha anche chiesto al ministero dell'Interno del paese di avviare un'indagine sul presunto incidente.\nDiplomazia.\nRepubblica di Azerbaigian\nRepubblica di Georgia\nAmbasciate.\nL'Ambasciata dell'Azerbaigian si trova a Tbilisi, in Georgia. L'Ambasciata della Georgia si trova a Baku, in Azerbaigian."}
{"id": "8931189", "revid": "827882", "url": "https://it.wikipedia.org/wiki?curid=8931189", "title": "Prime Mover", "text": ""}
{"id": "8931192", "revid": "767487", "url": "https://it.wikipedia.org/wiki?curid=8931192", "title": "Assassino senza volto (film)", "text": "Assassino senza volto \u00e8 un film italiano del 1967 diretto da Angelo Dorigo.\nTrama.\nJohn Brenton \u00e8 un giovane architetto che riceve l'incarico di ristrutturare un castello. Al suo arrivo al castello, ben presto si accorge che la famiglia nobile che l\u00ec risiede si comporta in modo molto strano."}
{"id": "8931197", "revid": "125678379", "url": "https://it.wikipedia.org/wiki?curid=8931197", "title": "Jos\u00e9 de la Torre (attore)", "text": "Biografia.\nJos\u00e9 de la Torre si \u00e8 laureato presso la famosa universit\u00e0 privata di arte drammatica di Malaga, la \"Escuela Superior de Arte Dram\u00e1tico \"Antonio Banderas\"\", che \u00e8 stata inaugurata dal grande attore internazionale. Poi ha studiato teatro a Madrid. Dopo aver completato gli studi, ha inizialmente lavorato esclusivamente in teatro, in varie produzioni spagnole, come \"Lunas Viejas\" di Elena Santos, e \"Cuento de Navidad\", diretto da Cristina Garcia Pinto e Pablo Garc\u00eda. Un'altra performance decisamente importante dell'attore \u00e8 stata \"Chicago\" di Celia Dolci, con la quale ha lavorato anche a \"Paisaje Con Argonautas\".\nCome attore ha esordito nel 2017 recitando non accreditato nella serie televisiva \"Servir y proteger\". Nel 2019 ha poi recitato nel ruolo di Ivan nella serie \"Toy Boy\"."}
{"id": "8931200", "revid": "827882", "url": "https://it.wikipedia.org/wiki?curid=8931200", "title": "Prime Mover (album)", "text": ""}
{"id": "8931201", "revid": "827882", "url": "https://it.wikipedia.org/wiki?curid=8931201", "title": "Prime Mover (singolo)", "text": ""}
{"id": "8931205", "revid": "287204", "url": "https://it.wikipedia.org/wiki?curid=8931205", "title": "Dundee Football Club 2018-2019", "text": "Questa voce raccoglie le informazioni riguardanti il Dundee Football Club nelle competizioni ufficiali della stagione 2018-2019."}
{"id": "8931206", "revid": "827882", "url": "https://it.wikipedia.org/wiki?curid=8931206", "title": "Prime Movers", "text": ""}
{"id": "8931208", "revid": "827882", "url": "https://it.wikipedia.org/wiki?curid=8931208", "title": "The Prime Movers", "text": ""}
{"id": "8931209", "revid": "827882", "url": "https://it.wikipedia.org/wiki?curid=8931209", "title": "Prime Movers (gruppo musicale)", "text": ""}
{"id": "8931210", "revid": "827882", "url": "https://it.wikipedia.org/wiki?curid=8931210", "title": "The Prime Movers (gruppo musicale)", "text": ""}
{"id": "8931212", "revid": "827882", "url": "https://it.wikipedia.org/wiki?curid=8931212", "title": "The Prime Movers (gruppo musicale statunitense)", "text": ""}
{"id": "8931217", "revid": "37401", "url": "https://it.wikipedia.org/wiki?curid=8931217", "title": "Mart\u00edn Cort\u00e9s", "text": ""}
{"id": "8931231", "revid": "466539", "url": "https://it.wikipedia.org/wiki?curid=8931231", "title": "Anatolij Petrovi\u010d Bugorskij", "text": "\u00c8 noto per essere sopravvissuto a un incidente avvenuto nel 1978 nell'acceleratore di particelle U-70, presso il quale lavorava, quando un fascio di protoni ad alta energia gli attravers\u00f2 il cervello.\nBiografia.\nL'incidente.\nDopo essersi laureato all'Istituto di ingegneria fisica di Mosca, Bugorski fu assunto come ricercatore presso l'Istituto di fisica delle alte energie di Protvino, a circa 100\u00a0km da Mosca, dove lavorava in particolare presso il pi\u00f9 grande acceleratore di particelle dell'Unione Sovietica, il sincrotrone U-70. Il 13 luglio 1978, Bugorski si rec\u00f2 nell'area dove era presente il tunnel all'interno di cui veniva fatto passare un fascio di protoni ad alta energia per controllare un'apparecchiatura malfunzionante. Prima di muoversi dalla sua postazione, il fisico sovietico aveva avvisato i tecnici dell'acceleratore di sospendere le attivit\u00e0 da l\u00ec a 5 minuti e quindi si incammin\u00f2 verso l'area, la cui porta di entrata si bloccava automaticamente in caso di esperimenti in corso, fatto che era anche segnalato da una lampadina rossa accesa.\nQuella mattina, per\u00f2, la lampadina era fulminata e il blocco automatico della porta era stato disattivato, cos\u00ec Bugorski, che aveva impiegato meno di 5 minuti per raggiungere il locale, entr\u00f2 e si accinse a riparare il guasto infilando la testa nel tunnel all'interno di cui veniva fatto passare il fascio di protoni. Il fascio, sparato con un'energia pari a 76\u00a0GeV, pass\u00f2 attraverso la parte posteriore della testa di Bugorski, attraversandogli i lobi occipitale e temporale del cervello, quindi l'orecchio medio sinistro e infine uscendogli dal lato sinistro del naso. Secondo quanto riferito dallo stesso Bugorski, l'uomo, che ricevette una dose di radiazioni pari a - r\u00f6ntgen, vide un lampo \"pi\u00f9 luminoso di mille soli\" ma non sent\u00ec alcun dolore. Nonostante si fosse reso conto della gravit\u00e0 di ci\u00f2 che gli era appena accaduto, Bugorski continu\u00f2 a lavorare sull'apparecchiatura malfunzionante e inizialmente decise per non dire a nessuno cosa gli fosse successo.\nConseguenze.\nDurante la notte seguente all'incidente, la met\u00e0 sinistra del viso di Bugorski si gonfi\u00f2 in maniera allarmante e, nei giorni successivi, quando l'uomo si era gi\u00e0 rivolto al medico, la pelle inizi\u00f2 a staccarsi, rivelando il percorso che il fascio di protoni aveva seguito attraversandogli la testa e bruciando sia le sue ossa che il tessuto cerebrale sottostante. Dal canto loro, i medici, ritenendo che l'uomo avesse ricevuto una dose di radiazioni ben superiore alla soglia fatale, decisero di ricoverarlo in una clinica di Mosca in cui osservare il decorrere del suo avvelenamento da radiazioni e quindi, di fatto, aspettando il sopravvenire della morte. Tuttavia, Bugorski sopravvisse, complet\u00f2 il suo dottorato di ricerca nel 1980 e continu\u00f2 la sua attivit\u00e0 di fisico delle particelle, senza aver riportato praticamente alcun danno alla propria capacit\u00e0 intellettuale, ma riportando comunque alcuni danni fisici, come la completa perdita dell'udito dall'orecchio sinistro e la paralisi della parte sinistra del viso dovuta alla distruzione dei nervi. Negli anni successivi l'uomo ha vissuto una vita del tutto normale ma episodi di convulsioni focali e crisi tonico-cloniche che inizialmente erano solo occasionali se non rari, sono diventati via via pi\u00f9 frequenti.\nBugorski torn\u00f2 al lavoro 18 mesi pi\u00f9 tardi, continuando a lavorare come fisico presso lo stesso istituto di fisica delle alte energia, occupandosi del coordinamento dei vari esperimenti e, a causa della politica dell'Unione Sovietica di mantenere la segretezza su tutte le questioni relative all'energia nucleare, Bugorski non parl\u00f2 mai pubblicamente del proprio incidente per oltre un decennio, continuando a sottoporsi a esami due volte all'anno presso una clinica moscovita specializzata nel trattamento di avvelenamenti da radiazioni. Nel 1996 l'uomo ha chiesto che gli venisse riconosciuto lo status di disabile, il che gli avrebbe permesso di ricevere gratuitamente i suoi farmaci per l'epilessia, tuttavia il governo ha deciso di rifiutare la sua richiesta, anche perch\u00e9 le vittime di \"incidenti radioattivi\", come definiti dalle autorit\u00e0 russe, sono riconosciuti solo a partire dal 1986, anno del disastro di \u010cernobyl', inoltre la cartella clinica dell'uomo non reca nulla di relativo alla natura \"nucleare\" dell'incidente a causa della censura esistente all'epoca dei fatti.\nSi ritiene che il motivo per cui Bugorski non sia morto sia da ricercare nel pressoch\u00e9 nullo potere frenante esercitato dalla testa dell'uomo sul raggio di protoni che l'ha colpito. Bugorski \u00e8 stato quindi sottoposto a radiazioni solo per la frazione di secondo che il raggio ha impiegato ad attraversargli il cranio e per di pi\u00f9 la zona direttamente interessata \u00e8 stata eccezionalmente piccola (il raggio aveva una sezione di 2x3\u00a0mm) e circoscritta, ci\u00f2 nonostante \u00e8 altres\u00ec vero che il raggio che ha colpito Bugorski ha fatto s\u00ec che la dose assorbita dall'uomo, ossia la quantit\u00e0 di energia da lui assorbita a seguito dell'esposizione alle radiazioni, fosse circa gray, ossia centinaia di volte superiore alle dose ritenuta letale (la \u00e8 5 gray, la \u00e8 8 gray). Anche in virt\u00f9 di questo fatto l'uomo si \u00e8 offerto a diversi centri di ricerca occidentali perch\u00e9 lo usassero come caso di studio, tuttavia, sempre stando alle dichiarazioni dell'uomo, le pessime condizioni economiche in cui versa, anche a causa dei soprusi, come da lui descritti, esercitati dal governo russo sugli ex scienziati sovietici, non gli consentono di lasciare la Russia."}
{"id": "8931234", "revid": "125176433", "url": "https://it.wikipedia.org/wiki?curid=8931234", "title": "Baojun 360", "text": "La Baojun 360 \u00e8 un'autovettura prodotta dalla casa automobilistica cinese Baojun dal 2018.\nDescrizione.\nLa vettura \u00e8 una monovolume a sei posti disposti su tre file di sedili di medie dimensioni, prodotta dalla joint venture SAIC-GM Wuling, che si posiziona sotto la pi\u00f9 grande Baojun 730.\nIl veicolo \u00e8 stato presentato al Salone dell'Auto di Pechino nell'aprile 2018, per poi debuttare in Cina a maggio 2018. Inizialmente la vendita era prevista per il solo mercato interno, ma in seguito \u00e8 stata esporta in India come MG 360M. A spingere la vettura c'\u00e8 un motore aspirato a benzina da 1.5 litri da un 82 kW (111 CV) e 146,5 Nm di coppia. La potenza viene trasmessa alle ruote anteriori tramite un cambio manuale o automatico a sei marce. Il volume di carico massimo dichiarato \u00e8 di 1350 litri."}
{"id": "8931236", "revid": "767487", "url": "https://it.wikipedia.org/wiki?curid=8931236", "title": "Alfonso Boschi", "text": "Biografia.\nFiglio dell'orafo Giovan Battista, erano sui zii i pittori Fabrizio Boschi (da parte di padre) e Matteo Rosselli (da parte della madre). Col fratello Francesco si form\u00f2 alla bottega del Rosselli, probabilmente fino al 1643 quando si immatricol\u00f2 all'Accademia del Disegno. \nFilippo Baldinucci riporta che fu tra gli assistenti di Pietro da Cortona per gli affreschi a palazzo Pitti, fatto che deriv\u00f2 nella sua opera una certa influenza del nascente barocco romano, pur restando sempre fedele allo stile e alle fisionomie imparate nella bottega del Rosselli.\nUna delle sue prime opere impegnative fu una parte dei ritratti francescani nel chiostro di Ognissanti, assieme al fratello, opera che gli valse lodi come acuto ritrattista. Nel 1643 esegu\u00ec la pala della \"Presentazione di Maria al Tempio\" per la cappella Ardinghelli ai Santi Michele e Gaetano, una delle sue prove pi\u00f9 significative, di cui resta anche un disegno preparatorio nell'Ashmolean Museum di Oxford.\nProbabilmente segu\u00ec Pietro da Cortona a Roma, ma la sua attivit\u00e0 in seguito a questo trasferimento \u00e8 praticamente sconosciuta. Tradizionalmente era riportata la data di morte al 1649, ma studi hanno dimostrato che pag\u00f2 le tasse all'Accademia del Disegno dal 1653 al 1656, dimostrando che negli ultimi anni era probabilmente rientrato a Firenze e che il suo decesso va necessariamente collocato dopo il 1656."}
{"id": "8931240", "revid": "6923", "url": "https://it.wikipedia.org/wiki?curid=8931240", "title": "Doroteo (magister militum)", "text": "Nel 530 vinse una battaglia contro i persiani, oltre a prendere parte alla battaglia di Satala, dove difese la citt\u00e0 mentre il suo superiore Sitta si era rifugiato con la cavalleria nelle vicinanze e attacc\u00f2 i persiani nelle retrovie, mettendo in rotta nemici con soli uomini al suo comando. Nel 531 colse un'altra vittoria contro i Persiani e in seguito cacci\u00f2 i Sabiri oltre la catena del Caucaso. Fu inviato in Nord Africa con Belisario ma mor\u00ec durante il viaggio."}
{"id": "8931242", "revid": "297059", "url": "https://it.wikipedia.org/wiki?curid=8931242", "title": "Doroteo (generale bizantino)", "text": ""}
{"id": "8931244", "revid": "1573940", "url": "https://it.wikipedia.org/wiki?curid=8931244", "title": "Acanthurus bariene", "text": "Acanthurus bariene () \u00e8 un pesce osseo marino appartenente alla famiglia Acanthuridae.\nDistribuzione e habitat.\nQuesta specie \u00e8 diffusa nell'Indo-Pacifico tropicale dal Mozambico e le Maldive a ovest alle isole Salomone a est e arrivando a nord alle Ry\u016bky\u016b e a sud alla grande barriera corallina australiana. \nL'habitat di questo pesce sono le barriere coralline dove vive sul lato esterno in profondit\u00e0. I giovanili vivono in acque basse e in aree protette dalle onde trovando rifugio fra i coralli molli.\nSi pu\u00f2 trovare fra i 6 e i 50 metri di fondale, raramente sopra i 15 metri e abitualmente sotto i 30.\nDescrizione.\nQuesta specie, come gli altri \"Acanthurus\", ha corpo ovale, compresso lateralmente. La bocca \u00e8 piccola, posta su un muso sporgente; sul peduncolo caudale \u00e8 presente una spina mobile molto tagliente. La pinna dorsale \u00e8 unica e piuttosto lunga, di altezza uniforme. La pinna anale \u00e8 simile ma pi\u00f9 corta. La pinna caudale \u00e8 lunata. Le scaglie sono molto piccole. Gli adulti, soprattutto i maschi, hanno un'evidente gibbosit\u00e0 frontale che giunge fino alla bocca. La livrea dell'adulto \u00e8 caratteristica, il fondo \u00e8 bruno, l'occhio \u00e8 circondato da una macchia gialla e dietro l'occhio, sopra l'inizio dell'apertura branchiale vi \u00e8 una macchia rotonda blu o nerastra. La base delle pinne dorsale e anale \u00e8 bordata da una linea blu. La pinna dorsale \u00e8 gialla e ha un margine blu anche nella parte superiore. Il peduncolo caudale \u00e8 spesso bianco, l'aculeo che vi \u00e8 presente \u00e8 bordato di scuro. Due macchie giallastre pi\u00f9 o meno distinte sono presenti sulla gola e dietro l'opercolo.\n\u00c8 riportata la taglia massima \u00e8 di .\nBiologia.\nComportamento.\nSi incontra solitario o in coppie. \u00c8 una specie confidente, facile da avvicinare da parte dei subacquei.\nAlimentazione.\nSi nutre del biofilm algale che copre le rocce o la sabbia.\nPesca.\n\u00c8 oggetto di pesca per il consumo specie in Thailandia e nelle Filippine.\nAcquariofilia.\nSi trova sul mercato dei pesci d'acquario dove ha prezzi molto elevati.\nConservazione.\n\u00c8 una specie sporadica in gran parte dell'areale mentre \u00e8 da comune ad abbondante alle Filippine. \u00c8 oggetto di pesca abbastanza intensa in parte del range di distribuzione, anche di pesca illegale, e si teme che possa essere oggetto di sovrapesca. La Lista rossa IUCN classifica \"A. bariene\" come \"a rischio minimo\"."}
{"id": "8931249", "revid": "120055614", "url": "https://it.wikipedia.org/wiki?curid=8931249", "title": "Camino Real", "text": "Camino Real \u00e8 un'opera teatrale del drammaturgo statunitense Tennessee Williams, portata al debutto a New York nel 1953.\nTrama.\nDon Chisciotte \u00e8 stato abbandonato da Sancho Paza e arriva in una sperduta cittadina nel deserto con l'intenzione di trovare qualcuno che sostituisca il suo vecchio scudiero. Il cavaliere errante sceglie Kilroy, un soldato privo di illusione, ma la cittadina ha altri problemi. L'avido capitalista Gutman infatti sta costruendo un hotel sull'unica fonte d'acqua disponibile, mentre altri personaggi lottano per rimanere rilevanti nonostante il passare del tempo e lo sfiorire della giovinezza. Tra i personaggi che abitano la cittadina vi sono anche Lord Byron, Giacomo Casanova, Marguerite \"Camille\" Gautier ed Esmeralda.\nStoria delle rappresentazioni.\n\"Camino Real\" fu concepito nel 1946 come un atto unico intitolato \"Ten Blocks on the Camino Real\" e dato alle stampe nel 1948. Nel 1949 Elia Kazan diresse la pi\u00e8ce all'Actors Studio ed entro il 1952 Williams scrisse altre sei scene da aggiungere alle dieci che componevano \"Ten Blocks on the Camino Real\". Nel 1953 \"Camino Real,\" rimaneggiato e ristampato, ebbe la sua prima al National Theatre di Broadway con la regia di Kazan e un cast che annoverava Eli Wallach (Kilroy), Frank Silvera (Gutman), Joseph Anthony (Casanova), Jo Van Fleet (Marguerite \"Camille\" Gautier) e Barbara Baxley (Esmeralda). Il dramma risconstr\u00f2 un successo modesto e rimase in cartellone per sessanta rappresentazioni. Cinque anni pi\u00f9 tardi la \"pi\u00e8ce\" ebbe la sua prima londinese per la regia di Peter Hall.\nNonostante lo scarso successo della produzione originale, \"Camino Real\" \u00e8 stato riproposto sulle scene in diverse occasioni. Nel 1970 un nuovo allestimento fu inscenato al Lincoln Center di Broadway con Al Pacino (Kilroy), Victor Buono (Gutman), Patrick McVey (Don Chisciotte), Jean-Pierre Aumont (Casanova), Jessica Tandy (Camille), Sylvia Syms (la zingara) e Susan Tyrrell (Esmeralda). Le recensioni furono decisamente pi\u00f9 positive e il \"New York Times\" defin\u00ec \"Camino Real\" la migliore opera di Williams. Nel 1996 un nuovo allestimento britannico fu portato in scena dalla Royal Shakespeare Company, mentre nel 1999 il Festival teatrale di Williamstown aveva in cartellone un revival di \"Camino Real\" con Ethan Hawke (Kilroy), Jeffrey Jones (Gutman), Richard Easton (Casanova), Blair Brown (Marguerite Gautier), Christian Camargo (Baron de Charlus e Lord Byron), Hope Davis (Esmeralda) e Kristine Nielsen (la zingara)."}
{"id": "8931256", "revid": "339392", "url": "https://it.wikipedia.org/wiki?curid=8931256", "title": "Convention per la proclamazione del ticket alle elezioni presidenziali degli Stati Uniti d'America", "text": ""}
{"id": "8931258", "revid": "287204", "url": "https://it.wikipedia.org/wiki?curid=8931258", "title": "Mekseb Debesay", "text": ""}
{"id": "8931261", "revid": "1115371", "url": "https://it.wikipedia.org/wiki?curid=8931261", "title": "Congresso per la proclamazione del ticket alle elezioni presidenziali degli Stati Uniti d'America", "text": ""}
{"id": "8931264", "revid": "965985", "url": "https://it.wikipedia.org/wiki?curid=8931264", "title": "Promises (Floating Points, Pharoah Sanders e London Symphony Orchestra)", "text": "Promises \u00e8 un album in studio collaborativo del musicista britannico Floating Points, del sassofonista jazz statunitense Pharoah Sanders e della London Symphony Orchestra, pubblicato nel 2021.\nTracce.\nTutte le tracce sono state scritte da Sam Shepherd."}
{"id": "8931267", "revid": "287204", "url": "https://it.wikipedia.org/wiki?curid=8931267", "title": "Arrondissement del dipartimento del Morbihan", "text": "Gli \"arrondissement\" del dipartimento del Morbihan, nella regione francese della Bretagna, sono tre: Lorient (capoluogo Lorient), Pontivy (Pontivy) e Vannes (Vannes)."}
{"id": "8931274", "revid": "339392", "url": "https://it.wikipedia.org/wiki?curid=8931274", "title": "Arrondissement di Morbihan", "text": ""}
{"id": "8931276", "revid": "965985", "url": "https://it.wikipedia.org/wiki?curid=8931276", "title": "Thembi", "text": "Thembi \u00e8 un album in studio del sassofonista jazz statunitense Pharoah Sanders, pubblicato nel 1971."}
{"id": "8931284", "revid": "965985", "url": "https://it.wikipedia.org/wiki?curid=8931284", "title": "Pharoah (album)", "text": "Pharoah \u00e8 un album in studio del sassofonista jazz statunitense Pharoah Sanders, pubblicato nel 1977."}
{"id": "8931285", "revid": "1318658", "url": "https://it.wikipedia.org/wiki?curid=8931285", "title": "Arrondissement del dipartimento di Morbihan", "text": ""}
{"id": "8931287", "revid": "599013", "url": "https://it.wikipedia.org/wiki?curid=8931287", "title": "Marcelo Ledesma", "text": "Carriera.\nEsordisce tra i professionisti nella stagione 1993-1994, nella quale gioca 8 partite nella prima divisione argentina con la maglia dell'; gioca poi nel medesimo campionato anche con il , con cui disputa 20 partite. Nella stagione 1996-1997 gioca invece 27 partite in prima divisione con il , per poi trasferirsi all': qui, oltre a giocare 23 partite, segna il suo primo ed unico gol in carriera nella prima divisione argentina, in complessive 78 presenze.\nNella stagione 1998-1999 gioca invece in Cile, al , con la cui maglia disputa 36 incontri nella prima divisione cilena; nel 1999 va poi a giocare in Europa, precisamente ai greci dello , con cui nella stagione 1999-2000 realizza una rete in 19 presenze nella prima divisione greca, a cui aggiunge anche 5 presenze in Coppa di Grecia. Nella stagione 2000-2001, dopo un'ulteriore presenza in campionato e 2 presenze in Coppa di Grecia, nella sessione invernale del calciomercato va a giocare in Italia al , club di Serie B, con cui nel resto della stagione gioca 5 partite di campionato, tutte nella parte finale del torneo. In seguito rimane in Italia giocando prima in Serie C2 con la e poi in Serie D con l'. Torna infine in patria, dove chiude la carriera dopo aver giocato alcune presenze fra terza e quarta divisione."}
{"id": "8931291", "revid": "1318658", "url": "https://it.wikipedia.org/wiki?curid=8931291", "title": "Arrondissement del Morbihan", "text": ""}
{"id": "8931293", "revid": "322321", "url": "https://it.wikipedia.org/wiki?curid=8931293", "title": "Giampio Devasini", "text": "Biografia.\nNasce a Alessandria, citt\u00e0 capoluogo di provincia e sede vescovile, il 4 settembre 1962. La famiglia \u00e8 originaria di Castelletto Monferrato.\nFormazione e ministero sacerdotale.\nSi laurea in giurisprudenza all'Universit\u00e0 degli Studi di Genova il 5 luglio 1990. \nDopo una breve esperienza professionale e un percorso di discernimento vocazionale con il padre domenicano Angelo Bellon, nel 1996 entra nel seminario vescovile di Casale Monferrato e consegue il baccalaureato in teologia nel 2002.\nL'8 giugno 2002 \u00e8 ordinato presbitero dal vescovo Germano Zaccheo per la diocesi di Casale Monferrato. Nel 2010 consegue la licenza in teologia morale presso la sezione di Milano della Facolt\u00e0 teologica dell'Italia settentrionale.\nNella diocesi di Casale ha ricoperto vari incarichi fra cui quello di delegato vescovile per la vita consacrata (2003-2019) e poi di vicario episcopale per la pastorale (2009-2012).\nNel 2012 il vescovo Alceste Catella lo nomina pro-vicario della diocesi e poi nel 2015 lo promuove vicario generale.\nMinistero episcopale.\nIl 10 aprile 2021 papa Francesco lo nomina vescovo di Chiavari; succede ad Alberto Tanasini, dimessosi per raggiunti limiti di et\u00e0. Il 29 maggio seguente riceve l'ordinazione episcopale, nella cattedrale di Casale Monferrato, dal vescovo Gianni Sacchi, co-consacranti i vescovi Alceste Catella, emerito di Casale Monferrato, e Alberto Tanasini, emerito di Chiavari. Prende possesso canonico della diocesi il 20 giugno.\nStemma e motto.\nBlasonatura.\nPartito d'argento e d'oro, alla tau al naturale sul tutto, accompagnata a destra dalla lettera M formosa d'azzurro, a sinistra dal cuore di rosso fiammeggiante.\nCroce astile e galero da vescovo.\nMotto.\nIl motto \"Vestigia Christi sequi\" \u00e8 tratto dalla Prima lettera di Pietro (1Pt 2,21).\nGenealogia episcopale.\nLa genealogia episcopale \u00e8:"}
{"id": "8931294", "revid": "62004", "url": "https://it.wikipedia.org/wiki?curid=8931294", "title": "Gran Coppa Vallestrona", "text": "La Gran Coppa Vallestrona \u00e8 stata una corsa in linea maschile di ciclismo su strada, che si svolgeva nella Valle di Mosso, in provincia di Biella, in Piemonte.\nAlbo d'oro.\n\"Aggiornato all'edizione 1963.\""}
{"id": "8931296", "revid": "767487", "url": "https://it.wikipedia.org/wiki?curid=8931296", "title": "Francesco Boschi", "text": "Biografia.\nFratello minore di Alfonso Boschi, era figlio dell'orafo Giovan Battista e sui zii erano i pittori Fabrizio Boschi (da parte di padre) e Matteo Rosselli (da parte della madre). Col fratello Alfonso si form\u00f2 alla bottega del Rosselli, probabilmente fino al 1643 quando si immatricolarono entrambi all'Accademia del Disegno. Tra i suoi modelli, oltre a quello imprescindibile dello zio Rosselli, ci furono Lorenzo Lippi, Vincenzo Dandini e, nella fase pi\u00f9 tarda, il Volterrano e Cecco Bravo.\nLa sua carriera avvenne all'ombra di quella del fratello, partecipando con lui, come aiuto, alle imprese di Pietro da Cortona in palazzo Pitti, poi ai ritratti del chiostro di Ognissanti. e dipingendo anche una pala con \"Angeli adoranti\" in \"pendant\" a quella di Alfonso nella Santi Michele e Gaetano.\nFilippo Baldinucci lod\u00f2 la sua bravura nel ritratto, citando una serie di \"vigorose teste di vecchi\" per committenti privati (non ancora rintracciate). Il suo capolavoro \u00e8 considerato l'\"Elezione di san Mattia\" (1647), nei depositi delle Gallerie fiorentine. Probabilmente fu a Roma col fratello fino al 1654, anno in cui torn\u00f2 a versare le imposte all'Accademia del Disegno.\nDopo il 1656 devenne sacerdote, diradando la propria attivit\u00e0 di pittore."}
{"id": "8931302", "revid": "729019", "url": "https://it.wikipedia.org/wiki?curid=8931302", "title": "Ferrovia Basilea-Bienne", "text": "La ferrovia Basilea-Bienne (nota anche come Jurabahn) \u00e8 una linea ferroviaria a scartamento normale della Svizzera.\nStoria.\nLa costruzione della linea fu voluta dal canton Berna per collegare il Giura bernese con il resto del cantone. Con decreto del Gran Consiglio del 2 febbraio 1867 il cantone finanzi\u00f2 la costruzione, realizzata dalla Compagnie des chemins de fer du Jura bernois (JB), che apr\u00ec la prima tratta, tra Basilea e Del\u00e9mont, il 25 settembre 1875. Il 16 dicembre 1876 apr\u00ec la tratta tra Del\u00e9mont e Moutier. Nel 1877 venne aperta la prosecuzione verso Bienne passando per Tavannes.\nNel 1884 la JB conflu\u00ec nella Jura-Bern-Luzern Bahn (JBL), a sua volta fusasi nel 1891 nella Compagnia del Giura-Sempione (JS), statalizzata nel 1903 con la nascita delle Ferrovie Federali Svizzere (FFS).\nIl 14 giugno 1891 il viadotto sul fiume Birsa a M\u00fcnchenstein collass\u00f2 mentre transitava un convoglio partito da Basilea: vi furono 73 morti e 171 feriti, che lo rende il pi\u00f9 grave incidente ferroviario della storia svizzera. Il viadotto, realizzato da Gustave Eiffel nel 1874, era stato rimaneggiato dopo un'alluvione della Birsa nel 1881 che lo aveva danneggiato; una perizia dei professori Wilhelm Ritter e Ludwig von Tetmajer del Politecnico federale di Zurigo rilev\u00f2 inoltre che il ponte era poco solido sin dall'inizio, mal costruito e realizzato con ferro di scarsa qualit\u00e0.\nIl 18 giugno 1909 Francia e Svizzera firmarono un trattato nel quale era prevista la costruzione di una linea tra Moutier e Lengnau, accorciando il percorso tra la Francia settentrionale ed il Sempione. I lavori per la costruzione della linea, realizzata per conto della BLS, che comprendeva una galleria sotto il Grenchenberg lunga oltre 8,5 km, iniziarono nel 1911; la ferrovia entr\u00f2 in servizio il 1\u00ba ottobre 1915.\nIl 23 dicembre 1927 venne elettrificata la tratta Bienne-Lengnau, comune alla ferrovia Losanna-Olten; il 15 maggio 1928 tocc\u00f2 alla Lengnau-Del\u00e9mont, mentre il 1\u00ba novembre 1931 si concluse l'elettrificazione della linea.\nIl 1\u00ba maggio 1912 entr\u00f2 in servizio il secondo binario tra Aesch e M\u00fcnchenstein; l'anno successivo vennero completati gli accessi alla stazione di Basilea. Il 1\u00ba maggio 1920 venne raddoppiata la tratta tra Lengnau e Biel Mett; il raddoppio della tratta tra Mett e Bienne entr\u00f2 in servizio il 1\u00ba giugno 1923, in concomitanza con l'inaugurazione della nuova stazione di Bienne.\nNel 1930 venne raddoppiata la tratta Del\u00e9mont-Courrendlin, due anni dopo la Courrendlin-Choindez.\nCaratteristiche.\nLa linea, a scartamento normale, \u00e8 lunga 96,98\u00a0km. La linea \u00e8 elettrificata a corrente alternata monofase con la tensione di 15.000 V alla frequenza di 16,7\u00a0Hz; la pendenza massima \u00e8 del 12 per mille. \u00c8 a doppio binario tra Bienne e Lengnau, tra Choindez e Del\u00e9mont e tra Aesch e Basilea.\nPercorso.\nLa linea parte dalla stazione FFS di Basilea. Uscita da Basilea la ferrovia segue il corso della Birsa, invertendo la marcia nella stazione di Del\u00e9mont e seguendo corso del fiume fino a Moutier, attraversandolo pi\u00f9 volte. Oltre Moutier la linea sottopassa il Grenchenberg con una galleria, immettendosi a Lengnau nella ferrovia Losanna-Olten, che utilizza fino alla stazione di Bienne."}
{"id": "8931305", "revid": "965985", "url": "https://it.wikipedia.org/wiki?curid=8931305", "title": "Later...When the TV Turns to Static", "text": "Later...When the TV Turns to Static \u00e8 il terzo album in studio del gruppo musicale scozzese Glasvegas, pubblicato nel 2013."}
{"id": "8931307", "revid": "965985", "url": "https://it.wikipedia.org/wiki?curid=8931307", "title": "Godspeed (Glasvegas)", "text": "Godspeed \u00e8 il quarto album in studio del gruppo musicale scozzese Glasvegas, pubblicato nel 2021."}
{"id": "8931309", "revid": "181699", "url": "https://it.wikipedia.org/wiki?curid=8931309", "title": "Turdus poliocephalus", "text": "Il tordo isolano (Turdus poliocephalus ) \u00e8 un uccello passeriforme della famiglia dei Turdidi che, con 50 sottospecie (quattro delle quali estinte), occupa un vasto areale che da Sumatra e dalle Filippine arriva fino alle Figi.\nDescrizione.\nDimensioni.\nMisura circa 25\u00a0cm di lunghezza, per un peso di 48-86\u00a0g.\nAspetto.\nNella forma nominale \"poliocephalus\" i sessi sono differenti. Il maschio ha la testa e la faccia interamente di colore grigio chiaro o camoscio-marrone chiaro. La parte bassa della nuca, i lati del collo, la gola e la parte superiore del petto formano un insieme che va dal camoscio-giallastro chiaro al camoscio-marrone. Il centro e i lati del petto sono pi\u00f9 chiari della gola. In certi esemplari la testa e la faccia appaiono interamente color camoscio o camoscio-marrone, in altri questo colore \u00e8 limitato alla sommit\u00e0 del capo, dove forma una specie di calotta. Il resto delle parti superiori, comprese le ali e la coda, \u00e8 nero. Le remiganti e le timoniere sono leggermente pi\u00f9 marroni. Le parti inferiori e la parte inferiore della coda sono di colore fuligginoso o marrone scuro con strisce bianche al centro delle copritrici del sottocoda. Il becco \u00e8 giallo, giallo scuro o arancio, l'iride marrone scuro. Le zampe e i piedi sono dello stesso colore del becco.\nLa femmina assomiglia al maschio, ma in essa la sommit\u00e0 della testa, dalla fronte alla nuca, \u00e8 pi\u00f9 scura e forma una sorta di cappuccio. Il petto presenta una colorazione grigio-marrone pi\u00f9 scuro o grigio-camoscio. Il ventre e i fianchi sono fortemente tinti di castano. Il becco \u00e8 giallo, le zampe e i piedi brunastri o giallo-nerastri. I giovani appaiono pi\u00f9 marroni: presentano delle striature chiare sul cappuccio, la mantellina e le scapolari. La gola e la parte alta del ventre sono ricoperte di macchioline. La testa e la faccia diventano progressivamente pi\u00f9 chiare a partire dalla prima estate.\nVariazioni geografiche.\nOccupando un areale tanto esteso, le dimensioni variano considerevolmente a seconda delle regioni. La sottospecie \"bheeleri\", la pi\u00f9 piccola, diffusa in Nuova Irlanda, pesa tra 48 e 52 g. La sottospecie \"malindangensis\", la pi\u00f9 grande, che vive nell'isola di Mindanao, nelle Filippine, pesa tra 75 e 86 g. Anche la colorazione del piumaggio \u00e8 altrettanto variabile. Tuttavia, \u00e8 possibile classificare le 50 diverse sottospecie in quattro grandi gruppi:\nVoce.\nI tordi isolani producono un'ampia variet\u00e0 delle note gutturali e delle risate soffocate tipiche dei tordi. Il loro richiamo di contatto \u00e8 un breve \"tchook\", spesso raddoppiato in un \"chook-chook\", e si trasforma in un rapido, limpido e acuto chiacchiericcio del tipo \"tchook-tchook-touweet-oweet-touweetoweet\" quando sono eccitati o allarmati. Emettono anche un \"chep\" ripetuto e uno \"sssss\" basso e sibilante. Il canto \u00e8 una melodia triste e flautata, composta da frasi simili a quelle del merlo europeo per quanto riguarda il timbro e a quelle del tordo bottaccio per quanto riguarda la struttura. Viene emesso la mattina presto, ma a volte anche durante il giorno e al tramonto. I tordi isolani cantano da alti posatoi situati in cima a un cespuglio o a un albero, ma alcuni individui emettono i loro vocalizzi anche dall'interno del fogliame.\nBiologia.\nNella foresta i tordi isolani sono piuttosto timidi e difficili da avvicinare e osservare. Di solito vivono da soli o in coppia. Si trattengono nel livello inferiore della vegetazione o sul terreno. L\u00e0 vanno in cerca di cibo nella maniera caratteristica degli uccelli terricoli che corrono e saltellano nella lettiera di foglie, ma sono pronti a scappare al minimo pericolo con un volo di fuga rapido, emettendo un richiamo di allarme penetrante. Questi abitanti delle foreste raccolgono frutti di stagione dal fogliame degli alberi. Gli uccelli che frequentano le boscaglie montuose trascorrono la giornata su piccoli alberi e nella bassa vegetazione. Sono generalmente pi\u00f9 avvicinabili, soprattutto nei luoghi in cui sono abituati alla presenza umana. Hanno l'abitudine di vivere da soli o in coppia, ma ci\u00f2 non impedisce loro di radunarsi in stormi quando vanno in cerca di cibo sugli alberi da frutto. Il loro volo \u00e8 veloce e diretto, anche all'interno delle fitte foreste. Quando atterrano, la loro coda \u00e8 animata da movimenti nervosi e le ali eseguono dei piccoli movimenti dall'alto verso il basso.\nAlimentazione.\nI tordi isolani si nutrono di invertebrati e delle loro larve: scolopendre, millepiedi, piccoli grilli, coleotteri, ragni, lombrichi, piccoli molluschi come le chiocciole e piccoli scorpioni. Mangiano anche piccole lucertole. Il loro menu viene integrato con bacche (spesso lamponi selvatici), semi e frutta (soprattutto guaiave).\nRiproduzione.\nLa stagione di nidificazione va da aprile a maggio e da settembre a dicembre (sottospecie nominale e \"malindangensis\"), da febbraio a settembre (sottospecie \"fumidus\"), da agosto a novembre (sottospecie \"mareensis\"), da settembre a gennaio (sottospecie \"efatensis\" e \"xanthopus\"), da ottobre a marzo (sottospecie \"erythropleurus\"), da luglio a settembre (sottospecie \"rennellianus\"), da novembre a dicembre (sottospecie \"vinitinctus\"), da gennaio a marzo (sottospecie \"seebohmi\") e probabilmente pi\u00f9 tardi presso altre razze.\nIl nido \u00e8 una costruzione tozza a forma di coppa costruita con piccole radici, corteccia, fili d'erba, steli di piante rampicanti, foglie di palma e fibre vegetali. \u00c8 ricoperto con muschi o licheni e rivestito all'interno con fili d'era sottili. Di solito viene posizionato piuttosto in basso nel sottobosco della foresta o fino a 5 metri da terra in un arbusto, su una biforcazione o su un ramo vicino al tronco. Talvolta \u00e8 possibile trovare nidi anche in un groviglio di vegetazione, nella cavit\u00e0 di un albero o in cima ad una palma \"Pandanus\" o una felce arborea.\nLa covata \u00e8 costituita da una o due uova (raramente tre o quattro), di colore verde chiaro, blu-verdastro, bluastro o verde oliva. Presso alcune sottospecie, le uova sono macchiate di lilla o finemente punteggiate di fulvo o rosso-brunastro nella parte pi\u00f9 ampia. L'incubazione dura 18 giorni. La femmina si dedica da sola alla cova per quanto riguarda la sottospecie \"erythropleurus\". I piccoli raggiungono l'autonomia tra i 17 e i 19 giorni.\nDistribuzione e habitat.\nLa maggior parte delle sottospecie vive ad altitudini elevate (2750 m in Nuova Guinea, 1175 m a Karkar, 1500 m in Nuova Irlanda, 1200 m a Bougainville e Guadalcanal, 750 m a Tolokiwa). Frequentano foreste nebulose, boschetti di muschi e foreste di pini. Al di sopra della linea degli alberi si trovano in boscaglie pi\u00f9 o meno fitte, nelle brughiere e tra le felci arboree, nelle praterie alpine e nei campi da cui affiorano blocchi di pietra. Sono presenti anche nel sottobosco delle gole, sui pendii ripidi e ai margini delle foreste di alberi scheletrici. Tuttavia, alcune sottospecie, soprattutto quelle che vivono in Polinesia, in Micronesia e in alcune isole delle Vanuatu, vivono nelle foreste pluviali e umide vicino al livello del mare. Nelle zone in cui sono comuni, visitano le zone boschive in fase di rigenerazione e i giardini coperti.\nI merli isolani vivono in un gran numero di isole nel Pacifico sud-occidentale, dalla Malesia e dalla parte settentrionale di Sumatra in direzione est fino alle Figi, in direzione nord fino a Taiwan e in direzione sud fino all'isola di Lord Howe. Ne vengono riconosciute ben 50 sottospecie, quattro delle quali estintesi recentemente, di cui una a Taiwan, sette nelle Filippine, una in Malesia, dodici in Indonesia, dieci in Nuova Guinea, otto nelle Vanuatu, due in Nuova Caledonia, cinque nelle Figi e una alle Samoa.\nTassonomia.\nCome gi\u00e0 detto, gli studiosi riconoscono 50 sottospecie:\nConservazione.\nComplessivamente il tordo isolano non \u00e8 una specie minacciata e molte sottospecie sono localmente molto comuni. Tuttavia, alcune sottospecie sono in via di estinzione e \"T. p. erythropleurus\" \u00e8 addirittura considerata \u00abin pericolo critico\u00bb. Questa sottospecie vive nell'isola di Natale ed \u00e8 minacciata dalla formica pazza gialla, una specie aliena invasiva in grado di uccidere i nidiacei. Altre sottospecie hanno visto ridursi sempre pi\u00f9 il loro areale, come \"T. p. samoensis\" delle Samoa e \"T. p. xanthopus\" della Nuova Caledonia, attualmente estinta a Grande Terre e ridotta a 100 esemplari che sopravvivono solo a Yand\u00e9 e Neba.\nQuattro sottospecie sono ormai estinte: \"T. p. vinitinctus\" dell'isola di Lord Howe, \"T. p. mareensis\" delle isole della Lealt\u00e0, \"T. p. pritzbueri\" delle isole di Tanna e Lifou e \"T. p. poliocephalus\", la sottospecie nominale, dell'isola di Norfolk. \"T. p. poliocephalus\" era ancora relativamente comune fino al 1941, ma si \u00e8 estinta nel 1975 a causa dell'introduzione dei ratti neri, della perdita dell'habitat e dell'ibridazione a seguito della colonizzazione dell'isola da parte del merlo europeo, suo parente stretto."}
{"id": "8931317", "revid": "73843", "url": "https://it.wikipedia.org/wiki?curid=8931317", "title": "Suriname ai Giochi della XVII Olimpiade", "text": ""}
{"id": "8931322", "revid": "729019", "url": "https://it.wikipedia.org/wiki?curid=8931322", "title": "Mahamat D\u00e9by Itno", "text": "Biografia.\nFiglio del presidente del Ciad Idriss D\u00e9by, in precedenza \u00e8 stato il secondo in comando delle forze armate per l'Intervento del Ciad nel nord del Mali (FATIM).\nA seguito della morte del padre in battaglia, \u00e8 diventato il Presidente del Consiglio militare di transizione del Ciad, \"de facto\" il presidente \"ad interim\" del Ciad.\nLa sua nomina \u00e8 stata oggetto di critiche poich\u00e9 non era prevista dalla costituzione ciadiana, che stabilisce che in caso di morte del capo dello Stato a subentrargli sia il presidente del parlamento (Haroun Kabadi)."}
{"id": "8931325", "revid": "1869172", "url": "https://it.wikipedia.org/wiki?curid=8931325", "title": "Raspbian", "text": ""}
{"id": "8931326", "revid": "73843", "url": "https://it.wikipedia.org/wiki?curid=8931326", "title": "Suriname ai Giochi della XIX Olimpiade", "text": ""}
{"id": "8931328", "revid": "6923", "url": "https://it.wikipedia.org/wiki?curid=8931328", "title": "Freedom (Justin Bieber)", "text": "Freedom \u00e8 il secondo EP del cantante canadese Justin Bieber, pubblicato il 4 aprile 2021."}
{"id": "8931329", "revid": "1573940", "url": "https://it.wikipedia.org/wiki?curid=8931329", "title": "Acanthurus mata", "text": "Acanthurus mata () \u00e8 un pesce osseo marino appartenente alla famiglia Acanthuridae.\nDistribuzione e habitat.\nQuesta specie \u00e8 diffusa nell'Indo-Pacifico tropicale dal mar Rosso e il Sudafrica a ovest alle isole Marchesi e le isole Tuamotu a est e arrivando a nord al Giappone meridionale e a sud alla grande barriera corallina australiana e alla Nuova Caledonia. \nQuesta specie vive in banchi nelle acque aperte soprastanti fondi duri, sia corallini che rocciosi. Contrariamente alla maggioranza degli altri \"Acanthurus\" frequenta anche le acque torbide. I giovanili vivono in acque basse e in aree protette dalle onde trovando rifugio fra i coralli molli.\nSi pu\u00f2 trovare fra i 5 e i 100 metri di fondale, comunemente non oltre i 45 metri e non sopra i 15.\nDescrizione.\nQuesta specie, come gli altri \"Acanthurus\", ha corpo ovale, compresso lateralmente e in questa specie decisamente allungato. La bocca \u00e8 piccola, posta su un muso sporgente; sul peduncolo caudale, particolarmente sottile, \u00e8 presente una spina mobile molto tagliente. La pinna dorsale \u00e8 unica e piuttosto lunga, di altezza uniforme. La pinna anale \u00e8 simile ma pi\u00f9 corta. La pinna caudale \u00e8 lunata. Le scaglie sono molto piccole. La livrea dell'adulto \u00e8 variabile, la tinta di fondo va dal bruno rossastro al blu scuro all'azzurro chiaro. Sulla testa e il corpo sono presenti linee azzurre orizzontali molto pi\u00f9 definite nei giovanili. Dietro l'occhio \u00e8 presente una macchia gialla allungata che si divide in due linee nella parte frontale antistante l'occhio. La spina sul peduncolo caudale \u00e8 di colore nero.\n\u00c8 riportata la taglia massima \u00e8 di .\nBiologia.\nPu\u00f2 vivere fino a 23 anni.\nComportamento.\n\u00c8 una specie semipelagica che forma banchi di piccole dimensioni che stazionano a mezz'acqua. Si mescola talvolta ai gruppi di \"Caranx sexfasciatus\".\nAlimentazione.\nSi nutre soprattutto di zooplancton. I giovanili consumano alghe bentoniche. \u00c8 stato osservato nutrirsi delle feci di carangidi.\nRiproduzione.\nForma aggregazioni numerose per la riproduzione.\nPesca.\n\u00c8 oggetto occasionale di pesca per il consumo specie in Thailandia e nelle Filippine. Si cattura con reti da posta, nasse e con il fucile subacqueo. \u00c8 oggetto anche di pesca illegale.\nAcquariofilia.\nSi trova sul mercato dei pesci d'acquario.\nConservazione.\n\u00c8 comune in gran parte dell'areale e le popolazioni sono stabili. Il prelievo \u00e8 modesto e non sembrano sussistere preoccupazioni per lo status della specie. La Lista rossa IUCN classifica \"A. mata\" come \"a rischio minimo\"."}
{"id": "8931332", "revid": "736476", "url": "https://it.wikipedia.org/wiki?curid=8931332", "title": "Molenaarsgraaf", "text": "Molenaarsgraaf \u00e8 un villaggio (\"dorp\") di circa 1200 abitanti del sud-ovest dei Paesi Bassi, facente parte della provincia dell'Olanda Meridionale (\"Zuid-Holland\") e situato lungo il corso del fiume Graafstroom, nella regione di Alblasserwaard. Dal punto di vista amministrativo, si tratta di un ex-comune, comune inglobato nel 1986 nella municipalit\u00e0 di Graafstroom, comune soppresso nel 2013 con l'istituzione della municipalit\u00e0 di Molenwaard, comune a sua voltasoppresso nel 2019 con l'istituzione della nuova municipalit\u00e0 di Molenlanden.\nGeografia fisica.\nTerritorio.\nIl villaggio di Molenaarsgraaf si trova nella parte sud-orientale della provincia dell'Olanda Meridionale, nei pressi del confine con la provincia di Utrecht e del confine della provincia del Brabante Settentrionale ed \u00e8 situato tra le localit\u00e0 di Dordrecht/Papendrecht e Gorinchem (rispettivamente a est/nord-est delle prime e a ovest/nord-ovest della seconda), a pochi chilometri a est di Alblasserdam e a nord del corso del fiume Oude Maas.\nIl villaggio occupa una superficie di 7,88 km2, di cui 0,31 km2 sono costituiti da acqua.\nOrigini del nome.\nIl nome del villaggio \u00e8 una fusione del nome del casato di Molenaere con l'antico nome del villaggio, in origine noto come Graveland o Gravelant, un nome derivato da quello del fiume Graafstroom (o Grave).\nStoria.\nDalle origini ai giorni nostri.\nL'area in cui sorge il villaggio \u00e8 abitata almeno sin dal 3000 a.C., come dimostrano i reperti archeologici rinvenuti in loco. Il villaggio sorse per\u00f2 nel XII secolo.\nIl 10 febbraio 1244, venne concesso agli abitanti del villaggio il diritto di erigere una cappella in loco.\nNel corso del XVII secolo, il villaggio, ancora noto con il nome Graveland, divenne un dominio del signore di Brederode.\nIl 1\u00ba febbraio 1953, anche il comune di Molenaarsgraaf venne investito dalla grande alluvione, ma non sub\u00ec gravi danni come altre zone del Paese.\nSimboli.\nNello stemma di Molenaarsgraaf \u00e8 raffigurato un mulino a vento di colore rosso.\nQuesto stemma \u00e8 menzionato in un manoscritto del XVIII secolo come lo stemma di una signoria.\nMonumenti e luoghi d'interesse.\nMolenaarsgraaf vanta 18 edifici classificati come \"rijksmonument\" e 7 edifci classificati come \"gemeentelijk monument\".\nArchitetture religiose.\nHervormde Kerk.\nPrincipale edificio religioso di Molenaarsgraaf \u00e8 la Hervormde Kerk (\"chiesa protestante\"), una chiesa in stile tardo-gotico, situata nella Dorpsstraat ed eretta nel XVI secolo.\nArchitetture civili.\nMiddelmolen.\nAltro edificio d'interesse di Molenaarsgraaf \u00e8 il Middelmolen, un mulino a vento situato lungo la Graafsdijk-west e risalente probabilmente al 1655.\nKerkmolen.\nAltro storico mulino a vento di Molenaarsgraaf \u00e8 il Kerkmolen (letteralmente: \"mulino della chiesa\"), situato al nr. 24 di Molenhoek e risalente al 1844.\nAntiche fattorie.\nLungo Graafsdijk West e Graafsdijk Oost si trovano inoltre diverse fattorie antiche, risalenti al XVII e al XVIII secolo.\nSociet\u00e0.\nEvoluzione demografica.\nAl censimento del 2020, Molenaarsgraaf contava una popolazione pari a 1205 abitanti. \nLa popolazione al di sotto dei 16 anni era pari a 260 unit\u00e0, mentre la popolazione dai 65 anni in su era pari a 200 unit\u00e0.\nLa localit\u00e0 ha conosciuto un progressivo incremento demografico a partire dal 2014, quando contava 1046 abitanti. \nGeografia antropica.\nSuddivisioni amministrative.\nFa parte del villaggio di Molenaarsgraaf la \"buurtschap\" di Vuilendam."}
{"id": "8931334", "revid": "1345932", "url": "https://it.wikipedia.org/wiki?curid=8931334", "title": "Stretto di Stefansson", "text": "Lo stretto di Stefansson \u00e8 uno stretto che costeggia la costa occidentale dell'isola Hearst, separandola dalla Terra di Palmer, nella porzione meridionale della Penisola Antartica, e in particolare dalla costa di Wilkins. Lo stretto, che misura circa 60\u00a0km di lunghezza in direzione nord-sud e la cui larghezza varia dai 5 ai 18\u00a0km lungo il suo percorso, \u00e8 coperto per tutta la sua estensione dai ghiacci della piattaforma glaciale Larsen D. Tale piattaforma \u00e8 alimentata da diversi ghiacciai che, a partire dall'entroterra della costa di Wilkins, scorrono verso est fino ad entrare in essa, in particolare, in corrispondenza dello stretto sfociano nella piattaforma i ghiacciai Bingham, a nord, e Anthony, poco a sud dell'estremit\u00e0 meridionale.\nStoria.\nLo stretto di Stefansson fu avvistato per la prima volta da Sir Hubert Wilkins nel corso di un volo di ricognizione effettuato dall'esploratore australiano il 20 dicembre 1928. Lo stesso Wilkins, il quale riteneva fosse un corso d'acqua che divideva quella oggi \u00e8 conosciuta come Penisola Antartica dalla terraferma, battezz\u00f2 lo stretto con il suo attuale nome in onore di Vilhjalmur Stefansson, famoso esploratore ed etnologo canadese. La vera forma dello stretto fu riconosciuta solo in seguito nel corso della spedizione del Programma Antartico degli Stati Uniti d'America svolta nel 1939-41 al comando di Richard Evelyn Byrd, i cui membri cartografarono lo costa grazie a ricognizioni sia aeree, sia terrestri. "}
{"id": "8931335", "revid": "73843", "url": "https://it.wikipedia.org/wiki?curid=8931335", "title": "Suriname ai Giochi della XX Olimpiade", "text": ""}
{"id": "8931341", "revid": "120056638", "url": "https://it.wikipedia.org/wiki?curid=8931341", "title": "Katie Hall (attrice)", "text": "Biografia.\nFiglia di John Graham Hall ed Helen Williams, entrambi cantanti d'opera, ha fatto il suo debutto nel West End londinese nel 2008 come sostituta del ruolo di Christine Daa\u00e9 nel musical \"The Phantom of the Opera\" in scena all'Her Majesty's Theatre. L'anno successivo ha interpretato Cosette in \"Les Mis\u00e9rables\" in scena al Queen's Theatre del West End, mentre l'anno successivo ha interpretato nuovamente Cosette nella tourn\u00e9e britannica del musical e in uno speciale del musical all'O2 Arena con Alfie Boe e Nick Jonas.\nNel 2012 ha recitato nell'adattamento cinematografico di \"Les Mis\u00e9rables\" ed \u00e8 tornata ad interpretare Christine Daa\u00e9 nella tourn\u00e9e britannica di \"The Phantom of the Opera\". Nel 2013 ha interpretato la protagonista Maria nella tourn\u00e9e britannica di \"West Side Story\". Nel 2015 invece ha cantato il ruolo di Johanna Barker in un allestimento semiscenico di al London Coliseum con Emma Thompson e Bryn Terfel. Nel 2015 ha cantato nuovamente con Bryn Terfel in un'edizione concertistica di \"Fiddler on the Roof\" alla Royal Albert Hall. Nel 2018 ha cantato alla Grande Opera i ruoli di Laurey in \"Oklahoma!\" e Cunegonda in \"Candide\", per poi unirsi a una nuova tourn\u00e9e britannica e irlandese di \"Les Mis\u00e9rables\", questa volta nella parte principale di Fantine."}
{"id": "8931344", "revid": "124124395", "url": "https://it.wikipedia.org/wiki?curid=8931344", "title": "Jamie Young", "text": "Carriera.\nClub.\nNato in Australia ma di nazionalit\u00e0 inglese, torna nel Paese di origine nel 2002 per giocare come professionista nel , club della seconda divisione inglese, che nella stagione 2002-2003 lo aggrega al suo settore giovanile; trascorre poi un biennio a tutti gli effetti in prima squadra, giocando anche una partita in seconda divisione nella stagione 2003-2004. Nella stagione 2005-2006 gioca invece in prestito ai , con la cui maglia disputa 20 partite nella quarta divisione inglese; terminato il prestito torna al Reading, che a fine anno lo lascia andare da svincolato.\nNell'estate del 2006 si accasa cos\u00ec al , con cui tra il 2006 ed il 2009 gioca complessivamente 38 partite in quarta divisione, alle quali aggiunge una presenza in terza divisione nella stagione 2009-2010, la sua ultima nel club: l'11 marzo 2010 viene infatti ceduto all', club di quarta divisione, con cui nella parte finale della stagione 2009-2010 gioca 9 partite in campionato ed una partita nei play-off. Rimane poi agli \"Shots\" fino al termine della stagione 2012-2013, giocandovi ulteriori 115 partite nella quarta divisione inglese. Nell'estate del 2013, dopo la retrocessione del club (che era anche in gravi condizioni economiche), Young si svincola: nel corso della stagione 2013-2014, in attesa della chiamata di un club professionistico, gioca in modo discontinuo con vari club semiprofessionistici di Conference South (sesta divisione), per complessive 12 presenze in questa categoria.\nNel maggio del 2014 fa ritorno dopo 12 anni in Australia, firmando un contratto con i , club della prima divisione australiana, con cui nel corso degli anni gioca poi anche complessive 13 partite nella AFC Champions League (10 nella fase finale del torneo e 3 nei turni preliminari del medesimo).\nNazionale.\nTra il 2002 ed il 2005 ha giocato alcune partite con le nazionali inglesi Under-18, Under-19 ed Under-20."}
{"id": "8931348", "revid": "547034", "url": "https://it.wikipedia.org/wiki?curid=8931348", "title": "Museo di Archeologia dell'Universit\u00e0 degli Studi di Pavia", "text": "Il Museo di Archeologia dell\u2019Universit\u00e0 di Pavia fu istituito nel 1819 ed \u00e8, insieme a quello di Padova, uno dei pi\u00f9 antichi d\u2019Italia. Il museo \u00e8 situato all'interno dell'antico Ospedale San Matteo di Pavia.\nStoria.\nNel 1818 Pier Vittorio Aldini partecip\u00f2 al concorso per la prima cattedra di Archeologia presso l'Universit\u00e0 di Pavia, la pi\u00f9 antica in Italia, vinto l'incarico l\u2019anno seguente prese servizio. Il Museo di Archeologia dell\u2019Universit\u00e0 di Pavia nasce con il nome di \u201cGabinetto numismatico e antiquario\u201d per iniziativa di Pier Vittorio Aldini, come parte integrante dell\u2019Istituto di Archeologia fondato nel 1819, uno dei pi\u00f9 antichi, insieme a quello di Padova, in Italia. \nLa finalit\u00e0 prevalentemente didattica della raccolta, alimentata inizialmente da un\u2019oculata politica di acquisti e concepita come campo di esercitazioni pratiche di archeologia e storia dell\u2019arte classica, d\u00e0 ragione del suo carattere non specialistico, ma articolato su una grande variet\u00e0 di materiali, distribuiti su un arco cronologico molto esteso (dal II millennio a.C. fino alla tarda antichit\u00e0). \nAlle acquisizioni di Aldini risale in gran parte la serie delle sculture in marmo, tra cui va segnalato il pezzo di maggior pregio della collezione, la splendida testa femminile, replica romana dell\u2019Afrodite Sosadra di Calamide. Di notevole qualit\u00e0 \u00e8 un ritratto femminile privato di et\u00e0 imperiale assegnato alla seconda met\u00e0 del II secolo d.C. Interessante per la storia della circolazione dei falsi nel commercio antiquario \u00e8 la presenza di alcuni pezzi di esecuzione moderna, tra cui una copia settecentesca di un ritratto del Museo Nazionale di Napoli, a lungo ritenuto originale ellenistico. \nIl nucleo originario della raccolta comprende inoltre elementi architettonici, epigrafi (tra cui due iscrizioni su lamina bronzea con prescrizioni mediche rinvenute presso la Vernavola) e oggetti appartenenti a classi diverse di manufatti (ceramica, vetri, oggetti metallici, gemme e anelli), acquisiti, anche localmente, nell\u2019intento di offrire agli studenti un\u2019efficace campionatura della cultura materiale dell\u2019antichit\u00e0, modernamente intesa come fonte per la storia antica. La piccola bronzistica \u00e8 rappresentata da una serie di statuette di divinit\u00e0 provenienti da aree culturali diverse (Egitto, Magna Grecia, Etruria, mondo romano): accanto a tipi derivati dalla grande statuaria della Grecia classica, sono rappresentate figure tipicamente romane, come le statuette dei Lari, espressione del culto domestico. Dall\u2019acquisto, nel 1831, della collezione dello scultore milanese Giovanni Battista Comolli provengono una serie di vasi dipinti di produzione apula (IV secolo a.C.) e un piccolo gruppo di ceramiche a vernice nera assegnabile a fabbriche etrusche e sud-italiche. Nel 1845 risulta gi\u00e0 presente una piccola raccolta di materiale egizio e orientale. \nTra i meriti dell\u2019Aldini va ricordata l\u2019acquisizione di una delle maggiori numismatiche formatesi a Pavia tra XVII e XVIII secolo, quella dei marchesi Bellisomi, esponenti dell\u2019aristocrazia pavese aperti alla cultura antiquaria e illuministica. \nUn incremento significativo dei materiali del museo universitario si ebbe in seguito, negli anni \u201930 del Novecento, con l\u2019acquisizione di una serie di terrecotte figurate etrusche, donate da papa Pio XI. Nel 1933 il museo ricevette dalla Soprintendenza alle Antichit\u00e0 di Napoli un complesso di vasellame bronzeo e un piccolo gruppo di terrecotte architettoniche da Pompei. Nel 1940 Carlo Albizzati acquist\u00f2 per il Museo, con altri materiali, due esempi interessanti di ceramografia della fine del IV secolo a.C.: un cratere volterrano sovraddipinto e un\u2019idra campana a figure rosse. Una delle donazioni pi\u00f9 recenti, negli anni \u201970 del Novecento (un gruppo di esemplari di ceramica aretina), \u00e8 dovuto ad Arturo Stenico. Nello spazio del museo \u00e8 attualmente conservata un\u2019importante statua marmorea del XV secolo raffigurante un santo vescovo (forse Sant\u2019Agostino), gi\u00e0 collocata nel cortile del Leano dell\u2019Universit\u00e0, estranea per cronologia alla raccolta archeologica, ma comunque meritevole di valorizzazione.\nDescrizione.\nIl Museo \u00e8 diviso in diverse collezioni:\nLe collezioni di monete e di gemme incise.\nIl patrimonio numismatico conta circa 8.000 pezzi divisi tra monete greche, romane repubblicane e imperiali, celtiche, tardoantiche e bizantine. La collezione di intagli (scarabei, gemme, paste vitree incise e cammei) e di anelli digitali annovera in tutto 66 esemplari di provenienza non nota. Un primo nucleo per\u00f2 fu acquisito dallo stesso fondatore del Museo, Pier Vittorio Aldini, mentre altri giunsero tramite donazioni, ricordiamo in particolare quella del rettore Arcangelo Spedalieri (1779- 1823) che volle lasciare nel 1820 al neonato \u201cGabinetto numismatico e antiquario\u201d la sua piccola (29 monete d\u2019oro, 300 d\u2019argento e solo 76 di bronzo) ma ricca collezione di monete greche, romane, bizantine, medievali e moderne, quasi tutte di provenienza siciliana. Il collezionismo numismatico settecentesco a Pavia \u00e8 rappresentato bene dalla raccolta di monete formata lungo tutto il Settecento da tre generazioni di rappresentanti della famiglia Bellisomi e infine donato all\u2019Universit\u00e0 nel 1821, essa \u00e8 costituita prevalentemente da monete romane, sia repubblicane sia imperiali. Sempre tramite donazione giunse ad arricchire il patrimonio del museo anche la collezione del Marchese Stefano Bernardo Majnoni, originario di Intignano e probabilmente il pi\u00f9 attivo e colto collezionista della prima met\u00e0 dell\u2019Ottocento in Lombardia. In particolare il Majnoni studi\u00f2 e raccolse monete cufiche, sassanidi e delle zecche greche d\u2019oriente e lasci\u00f2 all\u2019universit\u00e0 un nucleo di monete arcaiche di Sibari, delle citt\u00e0 greche d\u2019Asia e romane provinciali.\nCollezione di reperti preistorici.\nSi tratta di reperti provenienti da vari insediamenti lombardi: strumenti in pietra e osso, selci scheggiate e levigate, lame-raschiatoi, punte di freccia. La ceramica protostorica \u00e8 di impasto grossolano e lavorata a mano. Sono poi conservati anche una punta di lancia e fibule, bracciali e anelli in bronzo, alcuni decorati a globetti. Questi reperti rappresentano il substrato di culture indigene dell'Italia settentrionale, poi soggette al processo di romanizzazione.\nCollezione egizia e orientale.\nLa collezione egizia, iniziata intorno al 1845, \u00e8 formata da due mummie (una femminile integra e una maschile di cui si possiede solo la testa) e oggetti provenienti da contesti funerari: \"ushabti\", un papiro dell\"Amduat\", che racconta il viaggio notturno del Sole e figure in legno dipinto ricomposte in fase di restauro in una \"mummy board\" lavorata a intaglio, quasi un \"unicum\" nelle collezioni egittologiche italiane. Estranea al mondo egizio \u00e8 la figurina fittile, di provenienza siriana, databile tra il 2000 e il 1800 a.C.\nCollezione di ceramica magnogreca, etrusca e romana.\nLa collezione \u00e8 formata da un gruppo di vasi apuli, di probabile provenienza funeraria, appartenuti allo scultore milanese Giovanni Battista Comolli e acquisiti nel 1831 e da due \"hydriai\" campane, giunte tra il 1929 e il 1948 grazie a Carlo Albizzati, docente di Archeologia nell\u2019Ateneo pavese. Ma si conservano anche ceramica a vernice nera etrusco-italica e un grande cratere volterrano, senza dimenticare la produzione romana, testimoniata da ceramica da mensa, terra sigillata e anfore.\nCollezione di ex-voto fittili etruschi.\nLa civilt\u00e0 dell'Italia peninsulare prima della conquista romana \u00e8 testimoniata in Museo oltre che dalla ceramica, da un prezioso bronzetto umbro di guerriero (met\u00e0 del V sec. a.C.) e dalla straordinaria serie di terrecotte votive, donata di papa Pio XI nel 1934 all\u2019Universit\u00e0 di Pavia, in forma di teste e parti anatomiche, databili in et\u00e0 ellenistica, provenienti da \"Caere\", odierna Cerveteri. Tali reperti, originariamente depositati nei Musei Vaticani, giunsero a Pavia grazie all\u2019impegno di Carlo Albizzati.\nGipsoteca.\nAppartiene al Museo Archeologico anche la Gipsoteca (una trentina di pezzi circa) che conserva calchi in gesso in scala 1:1 di opere famose della scultura classica, dall\u2019et\u00e0 arcaica fino all\u2019ellenismo, come il \"Discobolo\", l\u2019\"Apollo Saurokt\u00f2nos\", la \"Nike di Samotracia\" o l\u2019\"Afrodite di Milo\". I calchi, recentemente restaurati, furono acquistati nella prima met\u00e0 del Novecento in Francia e presso il laboratorio milanese di Carlo Campi, che oper\u00f2 al servizio dell\u2019Accademia di Brera."}
{"id": "8931354", "revid": "547034", "url": "https://it.wikipedia.org/wiki?curid=8931354", "title": "H\u00f4tel Les Trois Rois", "text": "Il Grand H\u00f4tel Les Trois Rois a Basilea (Svizzera), solitamente identificato fino al 1986 con il suo nome tedesco, \"Hotel drei K\u00f6nige\", \u00e8 tavolta citato come uno dei pi\u00f9 antichi alberghi della Svizzera. Si trova sulla riva sinistra del Reno, a pochi passi a valle del primo ponte della citt\u00e0 sul fiume.\nStoria.\nNel 1681, la casa fu menzionata per la prima volta come \"Herrenherberge und Gasthof zu den drei K\u00f6nigen\". Nel 1841-42 l'intero sito fu acquistato da Johann Jakob Senn, fino ad allora un mastro sarto di successo che prevedeva le possibilit\u00e0 di una massiccia espansione dei viaggi di piacere che sarebbero seguiti alle rivoluzioni nei trasporti portati dalla nave a vapore sul fiume e dall'arrivo della ferrovia. Senn demol\u00ec l'hotel e lo fece ricostruire in uno stile molto pi\u00f9 lussuoso, impiegando l'architetto di Basilea Amadeus Merian per progettare quello che pi\u00f9 tardi sarebbe stato visto come un primo esempio di architettura Belle \u00c9poque. L'hotel ricostruito riapr\u00ec il 16 febbraio 1844. Da allora in poi si sarebbe presentato come un \"Grand Hotel\", con una lista di ospiti che includeva molte figure di spicco del mondo della politica e delle arti.\nL'attuale edificio principale fu costruito nel 1844 in stile neoclassico secondo i piani dell'architetto basilese Amadeus Merian. Nel 1911, l'edificio principale sulla Schiffl\u00e4nde fu ampliato nello stile della Belle \u00c9poque. Nel corso dei successivi 160 anni, l'hotel fu ricostruito diverse volte.\nNel 2004, Thomas Straumann, un industriale di Basilea, ha acquistato l'hotel dal gruppo ginevrino Richemont e l'ha fatto riportare alle condizioni del 1844. Invece di sventrare l'edificio, \u00e8 stato rimosso strato per strato; nel processo, i dipinti nell'ingresso e la carta da parati originale sono stati scoperti e restaurati. L'hotel ha riaperto il 20 marzo 2006 e da allora opera con il nome di \"Les Trois Rois\".\nDurante i quattro secoli di storia dell'hotel, Voltaire, Napoleone Bonaparte, la regina Elisabetta II, Pablo Picasso, Thomas Mann e molte altre celebrit\u00e0 di tutto il mondo sono stati ospiti regolari. Inoltre, la fotografia pi\u00f9 famosa di Theodor Herzl fu scattata sul balcone dell'hotel nel 1901, durante il quinto congresso sionista. Nel novembre 1912, i delegati del Congresso Internazionale Socialista vi redassero il loro manifesto per la pace.\nTra gli ospiti del mondo delle arti e della letteratura e musica ci sono Jean-Paul Sartre, Charles Dickens, Hans Christian Andersen, Herbert von Karajan, Duke Ellington e Marc Chagall.\nRistorazione.\nDalla guida Michelin del 2016, il ristorante Cheval Blanc dell'hotel \u00e8 stato premiato con tre stelle sotto la direzione dello chef Peter Knogl (uno dei tre ristoranti svizzeri a farlo)."}
{"id": "8931355", "revid": "736476", "url": "https://it.wikipedia.org/wiki?curid=8931355", "title": "Anatolij Petrovi\u010d Bugorski", "text": ""}
{"id": "8931363", "revid": "16758", "url": "https://it.wikipedia.org/wiki?curid=8931363", "title": "George Browne (architetto)", "text": "Biografia.\nPoco si sa dei suoi anni in Irlanda: secondo John Douglas Borthwick era figlio di un omonimo architetto, ed era arrivato in Canada nel 1830.\nLa prima traccia confermata della presenza di Browne nel paese \u00e8 una pubblicit\u00e0 del 1831 sul \"Quebec Mercury\". Fu attivo in Canada tra il 1830 e la fine del 1835, si trasfer\u00ec per alcuni anni negli Stati Uniti d'America, ma fece ritorno in Canada tra il 1837 e il 1838. Delle attivit\u00e0 di quegli anni poco si sa con certezza.\nBrowne realizz\u00f2 alcuni edifici per Dominick Daly e probabilmente questo gli apr\u00ec le porte della collaborazione con il governo canadese. Quando nel 1841 venne scelta Kingston come capitale, Browne venne scelto per molti lavori ad edifici governativi: l'ampliamento di Alwington House, sede del governatore generale del Canada, l'adattamenteo dell'ospedale ad uffici per il parlamento, oltrech\u00e9 la costruzione di diversi edifici civili, tra cui l'opera forse pi\u00f9 nota, il Municipio di Kingston.\nQuando la capitale, nel 1844 venne spostata a Montr\u00e9al, anche Browne si spost\u00f2. Anche qui sovraintese ai lavori di diversi edifici governativi, tra cui la trasformazione del St Ann\u2019s Market nell'edificio del parlamento.\nEbbe incarichi dal governo almeno fino agli anni 1850, anche a Quebec City, dove cur\u00f2 il rifacimento di Spencer Wood, la sede del governatore generale del Canada in Quebec e successivamente del luogotenente governatore del Quebec.\nTra gli edifici non governativi, spicca la sede della Molsons Bank a Montr\u00e9al, ma anche alcune tombe monumentali, tra cui quella per la famiglia Molson e quella per la sua prima moglie Anna Maria Jameson.\nDopo la met\u00e0 degli anni 1850 fu molto meno attivo nell'architettura: si occup\u00f2 di compravendita di beni immobili, e fu anche eletto, nel 1857, giudice di pace.\nDue dei suoi figli, George e John James ed il figlio di quest'ultimo, Fitzjames, furono a loro volta architetti."}
{"id": "8931366", "revid": "767487", "url": "https://it.wikipedia.org/wiki?curid=8931366", "title": "Una domenica notte", "text": "Una domenica notte \u00e8 un film del 2013 diretto da Giuseppe Marco Albano. Il titolo del lungometraggio si ispira al brano omonimo del cantautore Brunori Sas che partecipa al film non solo musicalmente ma anche attraverso un piccolo cameo.\nTrama.\nAntonio Colucci ha 46 anni ed \u00e8 un uomo che avrebbe voluto essere un grande regista di film horror e che venti anni prima sembrava promettere bene. Il suo primo lungometraggio si \u00e8 rivelato un fiasco. Nel frattempo si sposa, ha un figlio e divorzia. La quotidianit\u00e0 e la mancanza di intraprendenza lo bloccano nella sua cittadina di provincia dove il miraggio del cinema lentamente svanisce. Antonio per\u00f2 decide di riprovarci, approfittando di una storia incentrata su un solo personaggio e di una location unica. Stretto tra i debiti, vicissitudini famigliari e piccoli saltuari lavori come regista di corti a scuola o per il comune, il povero Antonio cerca disperatamente un mecenate, un finanziatore che possa dargli una mano dal punto di vista economico.\nProduzione.\nIl film \u00e8 ambientato nella provincia di Matera."}
{"id": "8931369", "revid": "736476", "url": "https://it.wikipedia.org/wiki?curid=8931369", "title": "Anatolij Bugorskij", "text": ""}
{"id": "8931374", "revid": "287204", "url": "https://it.wikipedia.org/wiki?curid=8931374", "title": "Enrique Gil y Carrasco", "text": "Biografia.\nNato il 15 luglio 1815 nella localit\u00e0 berciana di Villafranca del Bierzo, nella provincia di Le\u00f3n, Gil y Carrasco \u00e8 cresciuto in una famiglia benestante, cattolica e tradizionalista. Manuela Carrasco, sua madre, era originaria di Zamora. Suo padre, Juan Gil, era invece di Soria e amministrava i poderi del marchese di Villafranca e della Collegiata di Villafranca. Per tale motivo si trasferirono in questa localit\u00e0. Oltre a Enrique, dal matrimonio nacquero altri figli: Juana (1813), Nemesia (1817), Eugenio (1819), Pelayo Pablo (1822), che mor\u00ec da bambino, e \u00c1gueda (1826), nata a Ponferrada. Con la desamortizaci\u00f3n, diversi monasteri della zona vennero messi in vendita e grandi propriet\u00e0 ecclesiastiche, terre soprattutto, passarono nelle mani del marchese di Villafranca. Ci\u00f2 influenz\u00f2 l'interesse archeologico di Enrique; tuttavia, il padre non perse l'occasione di acquistare una casa e un terreno, secondo alcuni documenti riesumati da Jean-Louis Picoche. Dopo il decesso del marchese il 12 febbraio 1821, un ispettore fiscale ha scoperto una truffa del padre ai marchesi per un valore di 20.114 reali, che port\u00f2 al licenziamento dal suo incarico e fu obbligato a restituire la somma alla marchesa. La famiglia si spost\u00f2 allora a Ponferrada, bench\u00e9 il padre continu\u00f2 per alcuni mesi a lavorare a Villafranca come amministratore del capitolo della Collegiata e dei beni di Jos\u00e9 Mar\u00eda S\u00e1nchez di Ulloa, erede della signoria di Arganza.\nStudi e formazione.\nEnrique avvi\u00f2 i suoi studi nel convento agostiniano di Villafranca tra il 1823 e il 1828, per poi proseguirlii presso la fondazione benedettina di Vega de Espinareda, secondo quanto raccontato da fratello nella biografia \"Un ensue\u00f1o\". Il 18 ottobre 1829 prese parte al seminario di Astorga, in cui \u00e8 stato pi\u00f9 studente che studioso, e lo abbandon\u00f2 per studiare Legge presso l'Universit\u00e0 di Valladolid. L\u00ec compare immatricolato al secondo anno nel 1832, poich\u00e9 un decreto del 1830 di Fernando VII aveva ordinato la chiusura delle universit\u00e0. Rimase in citt\u00e0 tra il 1831 e il 1836 dove incontr\u00f2 il suo amico d'infanzia Joaqu\u00edn del Pino, e conobbe Jos\u00e9 Mar\u00eda Ulloa e Miguel de Los Santos \u00c1lvarez. \u00c8 anche possibile che abbia incontrato altre persone che studiavano l\u00ec, come Jos\u00e9 Grijalba, Jer\u00f3nimo Mor\u00e1n, Buenaventura Garc\u00eda Escobar, Manuel di Assas o Jos\u00e9 Zorrilla. La leva di 100.000 uomini per vincere la guerra carlista lo costrinse a lasciare l'universit\u00e0 nel 1835; fu soldato nell'esercito cristiano per due mesi, e nel dicembre 1835 riprese gli studi. Passava le estati a Ponferrada, facendo escursioni a el Bierzo. Strinse amicizia con Guillermo Bailina e con sua sorella Juana, che fu musa dei suoi primi scritti.\nPoeta e romanziere romantico.\nContro la volont\u00e0 del padre, and\u00f2 a Madrid per proseguire i suoi studi; risulta nell'annuario delle matricole nell'anno accademico 1836-1837, al sesto anno di Diritto. Termin\u00f2 tale carriera nel 1839. Non si riconcili\u00f2 col padre prima che egli morisse, e ci\u00f2 avvenne il 18 settembre 1837 a Ponferrada, lasciando il posto di amministratore dei redditi reali, che, essendo di carattere ereditario doveva spettare ad Enrique, ma fu invece affidato a suo fratello Eugenio. Enrique non assistette neppure al funerale. A Madrid, lo scrittore berciano fece amicizia tra i liberali; uno di loro era Jos\u00e9 de Espronceda, di cui lesse l'opera \"Una gota de roc\u00edo\" al Liceo, il 7 o 14 dicembre 1837; sempre di Espronceda, lesse il poema \"El cisne\" nel 1838. Gil y Carrasco \u00e8 stato presente al funerale di Mariano Jos\u00e9 de Larra come membro aggiunto de El Parnasillo; cos\u00ec conobbe Jos\u00e9 Zorrilla. A el Parnasillo, in una riunione a Caf\u00e9 del Pr\u00edncipe, \u00e8 sorto l'Ateneo di Madrid, il brillante Liceo artistico (di cui fu un frequentatore abituale Gil y Carrasco, sin dalla sua fondazione nel 1837), l'Istituto, e molti altri gruppi letterari.\nPubblic\u00f2 alcuni poemi sulle riviste \"El Espa\u00f1ol\" e \"No me olvides\", e divenne assiduo collaboratore di prosa e verso per \"El Correo Nacional\", diretto da Andr\u00e9s Borrego, per il quale scrisse nove poesie e, nel 1838, una storia fantastica; quello stesso anno pubblic\u00f2 anche su \"El Liceo Art\u00edstico y Literario\" fino 1839 e sul \"Semanario Pintoresco Espa\u00f1ol\", diretto da Ram\u00f3n Mesonero Romanos, dal febbraio del 1839. Negli ultimi mesi del 1838 avvi\u00f2 la sua carriera di critico teatrale de \"El Correo Nacional\", ma scrisse anche per \"La Legalidad\" di Gonz\u00e1lez Bravo, \"El Entreacto\" e \"El Piloto\".\nNel 1838 vengono letti alcuni suoi poemi: \"El cisne\", \"Polonia\" (un'ode patriottica), \"El Sil\", \"A Blanca\" e \"Paz y porvenir\" (un'altra ode). In \"A la memoria del Conde Alange\", dedicata a Jos\u00e9 de Espronceda, e \"A la memoria del general Torrijos\" lascia intravedere le sue preoccupazioni politiche liberali. Come membro del Liceo, firm\u00f2 nell'album poetico consegnato alla reggente Mar\u00eda Cristina nel ricevimento ufficiale del 30 gennaio 1838 e partecip\u00f2 alla festa in occasione del trasferimento dell'associazione al Palazzo di Villahermosa il 3 gennaio 1839. In seguito, soffr\u00ec di tubercolosi, di cui era affetto da molto tempo, e torn\u00f2 a Ponferrada. Durante questo periodo di prostrazione forzata, e rinvigorito dai venti autunnali, cominci\u00f2 a scrivere il romanzo \"El lago de Carucedo\", che invi\u00f2 per posta a Mesonero Romanos nel marzo e aprile del 1840, e quest'ultimo lo pubblic\u00f2; in realt\u00e0, nella primavera del 1840 si sentiva gi\u00e0 meglio e tre anni dopo termin\u00f2 il romanzo storico \"El Se\u00f1or de Bembibre\". Nel \"Semanario Pintoresco Espa\u00f1ol\" riprese la sua attivit\u00e0 come critico, scrivendo un articolo sulle \"Poesie\" di Espronceda. Il 28 novembre del 1840 ottenne, grazie al suo amico Espronceda, un posto fisso come secondo assistente nella Biblioteca Nazionale. Sfrutt\u00f2 la documentazione sull'Ordine dei Templari, di cui l\u00ec disponeva, per elaborare il suo futuro romanzo. Nel maggio del 1841, durante la reggenza di Espartero, inizi\u00f2 a collaborare con \"El Pensamiento\", rivista fondata dai suoi amici Eugenio Moreno, Espronceda, Ros de Olano e Miguel de los Santos \u00c1lvarez. L\u00ec tratt\u00f2 argomenti come la filosofia di Juan Luis Vives o la letteratura degli Stati Uniti. Trascorse un mese durante l'estate settentrionale del 1841 a Ponferrada. Smise di pubblicare nel periodo da ottobre del 1841 a febbraio del 1843, dedicandosi alla redazione de \"El se\u00f1or de Bembibre\" e agli articoli di costume che sarebbero stati pubblicati nel 1843 su \"Los espa\u00f1oles pintados por s\u00ed mismos\" e su \"Bosquejo de un viaje a una provincia de interior\". \nIl 23 maggio 1842 mor\u00ec il suo amico e protettore Jos\u00e9 Espronceda, al quale dedic\u00f2 quello stesso giorno il suo poema \"A Espronceda\", seguito dalla morte di altri amici e parenti, eventi che portarono lo scrittore berciano a deprimersi. Il poema su Espronceda venne pubblicato su \"El Corresponsal\" e \"El Eco del Comercio\". Torn\u00f2 a Bierzo nell'estate del 1842, con la salute in pessimo stato, e l\u00ec fece delle escursioni per documentare il suo \"Bosquejo de un viaje a una provincia de interior\". Nel 1843 pubblic\u00f2 \"Los espa\u00f1oles pintados por s\u00ed mismos\", un compendio collettivo di articoli costumbristi in cui collabor\u00f2 con tre articoli, pubblicati su \"El Sol,\" e gli scritti che comporranno \"Bosquejo de un viaje a una provincia de interior.\" Offerse il suo romanzo storico appena terminato \"El se\u00f1or de Bembibre\" all'editore Francisco de Paula Mellado. Inoltre, collabor\u00f2 con \"El Laberinto\", una rivista fondata da Antonio Flores, dal novembre 1843 fino alla sua partenza per Berlino nell'aprile 1844. Durante il governo del suo amico Gonz\u00e1lez Bravo (novembre 1843 - maggio 1844) fu nominato segretario della legazione in Prussia. Inoltre, il presidente del governo conservatore era il cognato di un amico di Gil y Carrasco, l'attore Juli\u00e1n Romea. A causa di questo incarico dovette viaggiare per tutti i l\u00e4nder e redigere diversi rapporti sull'industria tedesca. Il suo lavoro fu principalmente quello di ristabilire delle relazioni diplomatiche con la Prussia, interrotte dal 1836 e ristabilite nel 1848, poco dopo la morte di Gil. Lasci\u00f2 il suo posto di bibliotecario il 29 febbraio 1844 e and\u00f2 via da Madrid all'inizio di aprile; trascorreva sei ore al giorno per imparare il tedesco, lingua che alla fine padronegger\u00e0 cos\u00ec come il francese e l'inglese. Visit\u00f2 Valencia e Barcellona dopo i pronunciamienti che provocarono la destituzione di Gonz\u00e1lez Bravo in favore di Narv\u00e1ez. Il 20 maggio si imbarc\u00f2 sulla nave \"El Fenicio\" diretta a Marsiglia e viaggi\u00f2 in Europa per quattro mesi prima di arrivare a Berlino il 24 settembre. Pass\u00f2 per Marsiglia, Lione, Parigi (dal 1\u00ba giugno al 9 agosto), Lille, Bruxelles, Gand, Bruges, Ostenda, Anversa, Rotterdam, L'Aia, Amsterdam, la Valle del Reno, Francoforte, Hannover, Magdeburgo e Potsdam. Ne approfitt\u00f2 per scrivere il suo rapporto sull'industria tedesca. Dalla Francia invi\u00f2 due articoli a \"El Laberinto\" e scrisse un \"Diario\", in cui rivelava i suoi gusti letterari: Fray Luis de Le\u00f3n, Byron, Schiller, Goethe. A Berlino strinse amicizia con Alexander von Humboldt e conobbe il Principe Carlo e sua moglie, alla quale dar\u00e0 lezioni di spagnolo.\nPrematura morte a Berlino.\nNell'estate settentrionale del 1845 la sua malattia si aggrav\u00f2, ma prefer\u00ec rimanere a Berlino piuttosto che andare a Nizza per guarire, anche per evitare il pericolo di un viaggio. Regal\u00f2 copie de \"El Se\u00f1or de Bembibre\" a Humboldt e al re. A nome del re, Humboldt gli offerse la Grande Medaglia d'Oro delle Arti e delle Lettere; in cambio, Enrique chiese per il suo amico la Grande croce di Carlo III, che gli consegner\u00e0 a casa sua alla fine di gennaio 1846. Tuttavia, la sua salute peggior\u00f2 rapidamente e mor\u00ec la mattina del 22 febbraio 1846. Aveva premonizioni della sua fine precoce, come si pu\u00f2 vedere nelle poesie e negli articoli, e infatti mor\u00ec giovane, come molti autori del Romanticismo. Alla sua morte, lasci\u00f2 la sua famiglia in povert\u00e0. Venne sotterrato nel cimitero cattolico di Santa Eduvigis, a Berlino. Alla sepoltura assistettero il barone di Humboldt, il suo amico Jos\u00e9 de Urbistondo, che pag\u00f2 un semplice monumento funebre, e diversi diplomatici. I suoi resti furono ridotti quando la propriet\u00e0 della tomba scadde nel 1882, e ora vi \u00e8 sepolto il corpo di Peter Reichenperger; le ossa furono rimpatriate nel 1987 nella chiesa di San Francisco de Villafranca del Bierzo, grazie agli sforzi del professor Jean-Louis Picoche. Gli appunti e gli effetti personali di Gil y Carrasco rimasero nell'ambasciata di Berlino fino alla Seconda Guerra Mondiale, quando scomparvero. Tra questi vi erano appunti di viaggio e scritti, dei quali ci sono riferimenti grazie a C\u00e9sar Mor\u00e1n. I necrologi vennero pubblicati su \"El Castellano\", \"El Espa\u00f1ol\", \"El Liceo de la Coru\u00f1a\" e \"El Semanario\".\nOpere.\nPoemi.\nAnche se ha composto solo trentadue poesie, tutte tra il 1837 e il 1842, Gil y Carrasco merita un posto tra i poeti romantici. Ha apportato, infatti, una rara nota di intimit\u00e0, malinconia vitale, impalpabilit\u00e0 lirica e preoccupazione \"postmortem\" che lo rendono il predecessore di Gustavo Adolfo B\u00e9cquer. Cantava la natura, rendendola partecipe dei suoi sentimenti di solitudine, disillusione, fugacit\u00e0 della vita, futilit\u00e0 degli sforzi dell'uomo: cos\u00ec, in \"La palma del desierto\", \"La violeta\", un fiore che divenne l'emblema della sua vita, e in \"Un recuerdo de los templarios\", dove evoca la decadenza del castello di Ponferrada. Si interess\u00f2 alla politica del suo tempo: \"A Polonia\" \u00e8 un lamento per la sua distribuzione; \"El 2 de mayo\" trabocca di forti sentimenti antifrancesi; \"Paz y porvenir\" esprime una grande fiducia nel futuro della Spagna. Esprime le sue preoccupazioni sull'aldil\u00e0 in \"El cisne\" e \"Un ensue\u00f1o\" e lascia un'eccellente elegia in \"A la muerte de Espronceda\", un poeta al quale, come Zorrilla, deve parte della sua ispirazione.\nViaggi e costumi.\nScrisse diversi articoli su viaggi e costumi. Tra questi, \"Bosquejo de un viaje a una provincia del interior\", molto documentato storicamente, che utilizz\u00f2 nella stesura de \"El se\u00f1or de Bembibre\"; o quelli che erano il risultato della sua esperienza all'estero, \"De Lyon a Par\u00eds\", \"Diario de un viaje\", con osservazioni su costumi e monumenti artistici. Tra i secondi, i pi\u00f9 notevoli sono i tre inseriti in \"Los espa\u00f1oles pintados por s\u00ed mismos\", dal marcato sapore regionalista e di grande valore folkloristico e antropologico. In \"El pastor trashumante\" siamo introdotti con termini tecnici nel modo di vivere del pastore di Babia: il suo passaggio in Estremadura, il suo addio e ritorno, la tosatura o l'assegnazione dei pascoli. In \"El segador\" parla della depressione economica della Galizia che costringe i suoi abitanti ad assumersi come mietitori in Castiglia: la durezza del lavoro, il salario, il viaggio e i suoi pericoli. Gil y Carrasco allude a un arazzo di Goya come illustrazione del tipo. In \"El maragato\" descrive un mulattiere e una guida tra Madrid e la Galizia e un matrimonio in Maragater\u00eda \u00e8 descritto in dettaglio.\nCritica letteraria.\nContribu\u00ec alla critica letteraria con trentotto articoli pubblicati tra il 1838 e il 1844. Fu un critico acuto, che contribu\u00ec con valutazioni accurate del suo tempo. In \"Poes\u00edas de Zorrilla\", parla del poeta nazionale, della resurrezione delle tradizioni, delle sue immagini opulente e dei suoi dialoghi drammatici. Di Espronceda sottolinea le influenze di B\u00e9ranger e Byron, lo scetticismo e la disperazione e il suo tentativo di democratizzare la poesia. In \"Romances hist\u00f3ricos del duque de Rivas\" sottolinea l'abile sviluppo, la colorazione descrittiva, l'influenza neoclassica. Coglie l'occasione per sottolineare i difetti di \"El moro exp\u00f3sito\". Scrisse anche recensioni teatrali e di libri; tra queste ultime, spiccano quelle dedicate a Juan Luis Vives, in cui percepisce il suo senso riformista e attacca Rousseau, e \"De la literatura de Estados Unidos, por A. Vail\", in cui indica le valutazioni spagnole della letteratura americana.\n\"El Se\u00f1or de Bembibre\".\nInizi\u00f2 come narratore con \"El anochecer de la Florida\" (El Nacional 1838), un breve romanzo sul recupero di un giovane disperato, e \"El lago de Carucedo\" (Semanario Pintoresco, 1840), un breve racconto sul terremoto che, secondo la leggenda, form\u00f2 il lago. Nel 1844, il suo romanzo storico \"El se\u00f1or de Bembibre\" apparve a Madrid e fu un grande successo. Gil y Carrasco fu ispirato a scriverlo dalle storie di Juan de Mariana e Jer\u00f3nimo Zurita, dalla \"Cr\u00f3nica an\u00f3nima de Fernando IV\", dalla \"Historia geneal\u00f3gica de la casa de los Lara\", di Salazar y Castro, e dalle \"Disertaciones hist\u00f3ricas de la Orden de los Templarios\" di Campomanes. I suoi modelli letterari furono: \"Bride of Lammermoor\", di Walter Scott; \"I promessi sposi\", di Alessandro Manzoni, per il suo sfondo morale e religioso, e E\"l templario y la villana\" di Juan Cortada, con cui coincide in aspetti generali.\nLo sfondo storico del romanzo \u00e8 costituito dalle lotte politiche e militari che coinvolsero la scomparsa dei Templari durante il regno di Fernando IV. Il tema interessava Gil y Carrasco per diverse ragioni: l'amore per la sua terra di El Bierzo, di cui era veramente appassionato; l'innegabile romanticismo del soggetto, poich\u00e9 si trattava di una storia legata alle Crociate la cui grandezza fin\u00ec nel dolore; l'analogia con la Desamortizaci\u00f3n di Juan \u00c1lvarez Mendiz\u00e1bal, un fatto ancora vivo nella coscienza spagnola quando l'autore stava scrivendo.\nLa trama, interrotta qua e l\u00e0 da riferimenti alla storia dei Templari, si basa sullo sfortunato amore tra Beatriz e \u00c1lvaro. Destinati l'uno all'altra, l'ambizione di Alonso Osorio, padre di Beatriz, vanifica il loro destino, insieme a una nuvola di circostanze sfavorevoli che consegnano la sfortunata ragazza nelle braccia del conte di Lemos. Al culmine della disperazione, \u00c1lvaro diventa un templare, mentre una malattia lenta e insidiosa si impossessa di Beatriz. Quando il conte di Lemos muore in un combattimento con \u00c1lvaro, la vedova \u00e8 piena di disperazione per i voti religiosi del suo amante. Quando il Papa lo dispensa, e quando la felicit\u00e0 \u00e8 alla portata di entrambi, Beatriz muore in giovent\u00f9, e \u00c1lvaro riceve l'abito di San Bernardo accompagnandola alla tomba poco dopo. Come in tante altre storie romantiche, questa mette in evidenza la frustrazione della giovent\u00f9 e dell'amore dovuta allo schema sociale: autorit\u00e0 paterna a volte, interessi politici o religiosi altre volte. Gil y Carrasco insiste sull'infelicit\u00e0 individuale che ne deriva, mostrando come esempio la conseguente punizione di coloro che non rispettano i diritti dell'individuo. L'estinzione della casa Osorio \u00e8, nel romanzo, un caso tipico, che viene commentato come segue:\nMa, a parte questa lezione morale comune ai romantici, c'\u00e8 qualcosa che comunica un fascino singolare e una perennit\u00e0 a questa produzione artistica. In primo luogo, l'accentuato senso di malinconia e tristezza del destino umano: la felicit\u00e0 passa, le rovine rimangono, e nulla pu\u00f2 stravolgere il destino implacabile del tempo. Beatriz morir\u00e0, vittima della sua stessa tristezza, dopo una malattia magistralmente descritta, che sembra essere la stessa dell'autore. E tutte le altre persone saranno immerse in un sentimento nichilista, diventando ombre che brillano per un momento nel sole del pomeriggio.\nD'altra parte, spicca l'importanza della natura, la cui descrizione non ha eguali all'epoca: si tratta di una natura concreta, ben nota a Gil y Carrasco, con la quale, senza dubbio, ha condiviso i dolori dell'infanzia e della malattia: il Bierzo, le sue montagne, i villaggi e i castelli, i tramonti e le mattine, cos\u00ec come il panorama mutevole delle stagioni, tutto \u00e8 stato evocato con maestria. Infine, bisogna segnalare il ritmo lento: \u00e8 un romanzo statico, in cui l'azione, minima e semplice, lascia il posto all'analisi dei sentimenti. Gli ultimi momenti di Beatriz sono magnifiche realizzazioni in questa direzione: l'emozione profonda emana dal tentativo dello scrittore di prolungare per qualche minuto una vita troncata, che non ha cullato la felicit\u00e0 ma la morte.\nEdizioni.\nDelle sue opere esistono le seguenti edizioni: \"El se\u00f1or de Bembibre\" (Madrid, 1844). Ci sono state molte edizioni successive. \"Poes\u00edas l\u00edricas\" (Madrid. Medina y Navarro, 1875), prologo di Gumersindo Laverde Ruiz. \"Obras en prosa\" (Madrid, Laverde Ruiz, 1883), raccolti da J. del Pino e F. de la Vera. \"Obras completas\" (Madrid, Atlas, 1954), edizione e note di Jorge Campos, BAE, 74.\nNell'anno 2014, l'editoriale Bierzo Paradiso ha avviato l'edizione delle opere complete di Enrique Gil y Carrasco, insieme a studi e lavori realizzati da studiosi della sua opera, in formato fisico e digitale. Nel mese di aprile sono apparsi i primi due volumi nella collezione \"Biblioteca Gil y Carrasco\": il primo raccoglie la sua opera poetica, e il secondo la leggenda \"El Lago de Carucedo\". Nel 2015, in occasione del bicentenario della sua nascita, \u00e8 stata completata l'edizione delle opere di Gil y Carrasco. A Villafranca del Bierzo, sua citt\u00e0 natale, ha avuto luogo l'apertura del Congresso Internazionale: \"Enrique Gil e il Romanticismo,\" che ha celebrato un atto di colophon ponendo il suo nome al Teatro Villafranquino al quale era legato nella sua fondazione."}
{"id": "8931381", "revid": "73843", "url": "https://it.wikipedia.org/wiki?curid=8931381", "title": "Principato di Monaco ai Giochi della XXIII Olimpiade", "text": ""}
{"id": "8931382", "revid": "1924342", "url": "https://it.wikipedia.org/wiki?curid=8931382", "title": "Griff (cantante)", "text": "Biografia.\nNata a Kings Langley da padre giamaicano e da madre cinese, ha intrapreso la carriera musicale nel 2019 dopo aver firmato un contratto con la Warner Records. Attraverso quest'ultima \u00e8 stato distribuito il primo EP \"The Mirror Talk\", anticipato dai singoli \"Mirror Talk\", \"Didn't Break It Enough\" e \"Paradise\". L'anno seguente \u00e8 stata candidata dalla Ivors Academy per il premio Ivor Novello alla miglior star in ascesa.\nHa in seguito partecipato come artista ospite nella traccia \"Every Day\" del rapper francese Ninho, tratta dal disco \"M.I.L.S 3\", che ha esordito al 4\u00ba posto in Francia, dove per aver venduto unit\u00e0 ha ottenuto la certificazione d'oro, e al 55\u00ba posto nella Schweizer Hitparade, e ha inciso \"Love Is a Compass\" per la pubblicit\u00e0 Disney di Natale 2020, brano grazie al quale l'artista ha ottenuto la sua prima entrata nella Official Singles Chart, rimanendovi per dieci settimane. Nel 2021 \u00e8 stata inclusa al 5\u00ba posto nella lista della BBC per il \"Sound of...\" ed ha trionfato ai BRIT Award come Miglior artista in ascesa.\nNel medesimo anno \u00e8 uscita \"Black Hole\", certificata argento dalla British Phonographic Industry con oltre unit\u00e0 vendute, che \u00e8 divenuta la sua prima top twenty nella hit parade dei singoli britannica ed ha segnato il primo ingresso della cantante nella Irish Singles Chart. Si tratta del singolo apripista di \"One Foot in Front of the Other\", mixtape per il quale \u00e8 stata avviata una tourn\u00e9e internazionale. Il progetto, uscito a giugno 2021, ha debuttato al 4\u00ba posto nella Official Albums Chart britannica e all'85\u00ba nella Irish Albums Chart. Agli Urban Music Awards ha ricevuto una nomination come Miglior cantante/cantautrice per \"Black Hole\", mentre ai LOS40 Music Awards ha vinto il premio alla miglior rivelazione internazionale. Nell'ambito degli MTV Europe Music Awards ha ricevuto la candidatura nelle categorie Miglior artista rivelazione e Miglior artista MTV Push.\nNel novembre 2021 \u00e8 stata confermata come artista di supporto per le tappe europee del \"Future Nostalgia Tour\" di Dua Lipa ed \u00e8 stata nominata per altri due premi ai BRIT Award 2022, di cui uno per il miglior artista pop/R&amp;B. Due mesi dopo ha divulgato \"Head on Fire\", incisa insieme a Sigrid, contendente per l\"'NME\" Award alla miglior collaborazione. Alla stessa cerimonia di premiazione Griff si \u00e8 aggiudicata il \"Radar Award\"."}
{"id": "8931402", "revid": "122348205", "url": "https://it.wikipedia.org/wiki?curid=8931402", "title": "Kerry Hyder", "text": "Carriera.\nNew York Jets.\nHyder non fu scelto nel Draft NFL 2014 ma firm\u00f2 in seguito con i New York Jets. Fu svincolato il 30 agosto 2014 e rifirm\u00f2 con la squadra di allenamento il giorno successivo.\nDetroit Lions.\nHyder firm\u00f2 con i Detroit Lions il 6 gennaio 2015. Non riusc\u00ec ad entrare nei 53 uomini per l'inizio della stagione regolare ma firm\u00f2 con la squadra di allenamento. Fu promosso nel roster attivo il 2 gennaio 2016. Dopo avere fatto registrare 3 sack nell'ultima gara della pre-stagione 2016, Hyder entr\u00f2 nel roster per l'inizio della stagione ufficiale. Nella prima gara in carriera mise a segno 2 sack sul quarterback degli Indianapolis Colts Andrew Luck nella vittoria per 39-35. Altri 1,5 sack li mise a segno nel turno seguente. Dopo un infortunio alla caviglia del defensive end All-Pro Ezekiel Ansah, Hyder disput\u00f2 la prima gara come titolare il 25 settembre 2016 contro i Green Bay Packers nella settimana 3, facendo registrare un altro sack. La sua annata si chiuse guidando i Lions sia in sack (8) che in tackle con perdita di yard.\nNella prima gara della pre-stagione 2017, Hyder si ruppe il tendine d'Achille, perdendo l'intera annata. Fu inserito in lista infortunati il 15 agosto 2017.\nIl 10 marzo 2018, Hyder firm\u00f2 con i Lions un nuovo contratto di un anno.\nDallas Cowboys.\nIl 18 marzo 2019, Hyder firm\u00f2 con i Dallas Cowboys, giocando in diversi ruoli della linea difensiva. Nella settimana 7 contro i Philadelphia Eagles recuper\u00f2 un fumble perso da Carson Wentz nella vittoria per 37-10. Come riserva disput\u00f2 tutte le 16 partite, totalizzando 19 placcaggi, 19 pressioni sul quarterback e un sack.\nSan Francisco 49ers.\nIl 25 marzo 2020, Hyder firm\u00f2 un contratto di un anno con i San Francisco 49ers. Nella settimana 12 contro i Los Angeles Rams mise a segno 2 sack su Jared Goff e recuper\u00f2 un fumble perso da Goff nella vittoria per 23\u201320. La sua annata si chiuse con un nuovo primato personale di 8,5 sack giocando tutte le 16 partite, di cui 14 come titolare.\nSeattle Seahawks.\nIl 25 marzo 2021 Hyder firm\u00f2 un contratto triennale con i Seattle Seahawks."}
{"id": "8931404", "revid": "767487", "url": "https://it.wikipedia.org/wiki?curid=8931404", "title": "Mademoiselle Etchiko", "text": "Mademoiselle Etchiko \u00e8 un cortometraggio del 1913 diretto da Andr\u00e9 Hugon.\nFilm debutto dell'attrice Denise Grey all'et\u00e0 di 17 anni."}
{"id": "8931405", "revid": "767487", "url": "https://it.wikipedia.org/wiki?curid=8931405", "title": "Demetrio (scultore)", "text": "Biografia.\nDemetrio, scultore di bronzi, si dedic\u00f2 prevalentemente ai ritratti, come menziona Marco Fabio Quintiliano, cercando pi\u00f9 la somiglianza che la bellezza.\nRealizz\u00f2, tra gli altri, quelli dell\"Ipparco Simone\", contemporareno di Aristofane, e di \"Lisimache\", una vecchia sacerdotessa di Atena.\nLo storici dell'arte hanno creduto di riconoscere la testa di quest'ultima statua, ricordata da Plinio il Vecchio nella sua \"Naturalis historia\" XXXIV, 76, in una testa marmorea, cinta dalla benda sacerdotale, del British Museum di Londra che, per i caratteri artistici, \u00e8 contemporanea agli anni di attivit\u00e0 di Demetrio.\nConsiderazioni stilistiche hanno poi fatto collegare al presunto riratto di Lisimache altre sculture, tra cui il ritratto del \"Re Archidamo\" del Museo archeologico nazionale di Napoli e la statua di un pugile del Museo Nazionale Romano.\nPlinio menziona anche un'altra opera di Demetrio: l\"Atena con i serpentelli del Gorgoneio sull'egida\".\nUn'altra opera, di \"Pellico stratego corinzio\", \u00e8 descritta con entusiasmo da Luciano di Samosata: caratterizzata dalla figura calvo e grassa, con le vene sporgenti, la barba disordinata a causa del vento, seminudo e, coperto solamente da un mantello dalle anche in gi\u00f9, secondo un modello statuario in voga nel V secolo a. C.\nAnche se non sono numerose le opere sopravvissute e giunte fino ai nostri tempi, le sculture di Demetrio ebbero una certa influenza sulle innovazioni che caratterizzarono i ritratti del IV secolo a. C."}
{"id": "8931406", "revid": "1573940", "url": "https://it.wikipedia.org/wiki?curid=8931406", "title": "Mentocrex", "text": "Mentocrex \u00e8 un genere di uccelli della famiglia dei Sarotruridi. Comprende due specie, entrambe endemiche delle foreste del Madagascar.\nTassonomia.\nComprende due specie:\nIn passato venivano entrambe classificate nel genere \"Canirallus\" insieme al rallo di bosco golagrigia (\"Canirallus oculeus\"), ma uno studio di genetica molecolare pubblicato nel 2019 ha dimostrato che il rallo di bosco golagrigia non \u00e8 strettamente imparentato con il rallo del Madagascar e con quello di Tsingy, bens\u00ec con i Rallidi, mentre gli altri due sono pi\u00f9 imparentati con le specie del genere \"Sarothrura\"."}
{"id": "8931409", "revid": "2039709", "url": "https://it.wikipedia.org/wiki?curid=8931409", "title": "Comando delle operazioni spaziali", "text": "Il Comando delle operazioni spaziali (COS) \u00e8 un organismo interforze delle forze armate italiane, dipendente dalla Stato maggiore della difesa, per il coordinamento della strategia nazionale dello spazio.\nStoria.\nPresso lo Stato Maggiore della Difesa a fine 2019 \u00e8 stato costituito l'Ufficio Generale Spazio. Il Comando delle Operazioni Spaziali \u00e8 stato quindi istituito nel giugno 2020, con al comando il Generale di Brigata Aerea Luca Capasso, gi\u00e0 al vertice dell'Ufficio Spazio. Ha la possibilit\u00e0 di usufruire dei satelliti militari italiani come Sicral 1, Sicral 1B, Sicral 2, Athena-Fidus, COSMO-SkyMed e OPTSAT-3000.\nNel 2021 lo Stato Maggiore della Marina Militare ha deciso di non radiare la portaeromobili Giuseppe Garibaldi con l'entrata in servizio nel 2022 del Trieste, ma impiegare questa unit\u00e0 navale quale piattaforma di lancio a favore della strategia nazionale dello spazio, alle dipendenze del Comando Interforze per le Operazioni Spaziali.\nIl COS il 12 maggio 2021 alla presenza del Ministro della Difesa Lorenzo Guerini ha concluso la sua prima vera operazione con il trasferimento di Sicral 1, giunto alla fine della sua vita operativa, su un'orbita cimitero. L'operazione \u00e8 stata eseguita da una squadra di militari specializzati."}
{"id": "8931410", "revid": "879070", "url": "https://it.wikipedia.org/wiki?curid=8931410", "title": "Canirallus kioloides", "text": ""}
{"id": "8931414", "revid": "879070", "url": "https://it.wikipedia.org/wiki?curid=8931414", "title": "Canirallus beankaensis", "text": ""}
{"id": "8931417", "revid": "92723", "url": "https://it.wikipedia.org/wiki?curid=8931417", "title": "Corrado II di Boemia", "text": "Biografia.\nFamiglia.\nCorrado era il figlio del conte Corrado II di Znojmo, della stirpe dei P\u0159emyslidi, e di Maria, una figlia del gran principe Uro\u0161 I di Serbia. Corrado era il nipote di Luitpoldo, il primo sovrano del ramo P\u0159emyslide di Znojmo nella Moravia meridionale. La sorella di Corrado, Elena di Znojmo divenne granduchessa polacca dal suo matrimonio con il granduca Casimiro II il Giusto.\nGoverno di Znojmo.\nDopo la morte di suo padre nel 1161, assunse il governo del principato di Znojmo. Nel 1173 occup\u00f2 le terre di Brno, che all'epoca controllava pi\u00f9 della met\u00e0 del territorio della Moravia (ad eccezione di Olomouc). Quando nell'estate del 1176 invase anche la regione a nord del Danubio che apparteneva al duca di Boemia Sobeslao II, rimase invischiato nel conflitto del duca con suo nipote Federico/Bed\u0159ich. Corrado attacc\u00f2 chiese e monasteri e fu scomunicato da papa Alessandro III.\nDopo che Federico/Bed\u0159ich ebbe ottenuto nuovamente il sostegno dell'imperatore Federico Barbarossa, Corrado e il duca d'Austria Leopoldo V si unirono a lui nella sua campagna in Moravia e nell'occupazione di Praga nel 1178. Federico/Bed\u0159ich fu reinsediato come duca boemo e Corrado si aspettava di essere ricompensato con Olomouc; tuttavia, le sue speranze furono disattese.\nMargravio di Moravia.\nCorrado si vendic\u00f2 quando si sollev\u00f2 contro l'impopolare Federico/Bed\u0159ich nel 1182. Il duca fugg\u00ec da Praga e solo con il consenso dell'imperatore riusc\u00ec a mantenere il trono di Boemia. Allo stesso tempo, per\u00f2, Federico Barbarossa mirava ad indebolire il suo dominio: convoc\u00f2 i suoi avversari alla Dieta Imperiale a Ratisbona, dove nomin\u00f2 Corrado sovrano dei principati di Znojmo, Brno e Olomouc, unendoli nel neonato margraviato di Moravia. Volutamente o no, queste misure alimentarono solo le dispute interne dei P\u0159emyslidi. Il conflitto tra i rami boemo e moravo culmin\u00f2 in una sanguinosa battaglia a Lod\u011bnice il 10 dicembre 1185, dopo al quale entrambe le parti decisero di avviare negoziati di pace. Corrado e Federico/Bed\u0159ich si incontrarono a Kn\u00edn, dove il margravio riconobbe la sovranit\u00e0 di Federico/Bed\u0159ich e fu riconosciuto a sua volta come sovrano di Moravia dal duca e come suo successore alla sua morte.\nDuca di Boemia.\nQuando Federico/Bed\u0159ich mor\u00ec il 25 marzo 1189, Corrado fu nominato duca con il sostegno unanime della nobilt\u00e0 boema. Rinunci\u00f2 al suo titolo margraviale per unire le terre boeme e morave sotto il suo dominio. Nel maggio di quell'anno ricevette l'elevazione formale dell'imperatore. Corrado assunse un ruolo attivo nella politica imperiale, arbitrando nel conflitto attorno alla contestata successione del margravio Ottone II di Mei\u00dfen.\nDurante il suo breve regno in Boemia, il duca Corrado fu in debito con i nobili. Fu costretto a concedere loro una serie di privilegi dalla \"iura Conradi\" (in ceco: \"Statuta Konr\u00e1dova\"), il primo codice boemo emesso a Sadsk\u00e1 nel 1189. Tra le concessioni c'erano:\nNel 1190 Corrado e sua madre Maria fondarono a Znojmo l'abbazia premostratense di Louka.\nLiberato dall'obbligo di partecipare alla Terza Crociata, Corrado accompagn\u00f2 Enrico VI, figlio dell'imperatore, nell'Italia meridionale come parte del suo tentativo di conquistare il regno di Sicilia da Tancredi per la moglie di Enrico, Costanza. Durante la campagna, Corrado mor\u00ec di peste in un accampamento militare imperiale durante l'assedio di Napoli. Seppellito dapprima nell'abbazia di Monte Cassino, le sue spoglie mortali furono successivamente trasferite a Praga. Gli successe Venceslao II, un fratello minore del defunto duca Sobeslao II di Boemia.\nMatrimonio e figli.\nCorrado spos\u00f2 Hellicha di Wittelsbach, figlia del conte palatino Ottone VII (\u2020 1189), figlio a sua volta del conte Ottone IV di Wittelsbach, e sua moglie Benedetta di Donauw\u00f6rth; era dunque sorella di Ottone VIII di Baviera, assassino del re Filippo di Svevia. Essi non ebbero figli. "}
{"id": "8931446", "revid": "91792", "url": "https://it.wikipedia.org/wiki?curid=8931446", "title": "Chiesa di San Giorgio Martire vecchia (Credaro)", "text": "La chiesa di San Giorgio \u00e8 un edificio religioso collocato nel comune di Credaro, in provincia e diocesi di Bergamo, sussidiaria della chiesa omonima. \nLa chiesa importante esempio dell'architettura romanica ben conservata, ospita affreschi del 1525 di Lorenzo Lotto.\nStoria.\nSul territorio di Credaro \u00e8 presente l'antica chiesa dedicata a san Giorgio gi\u00e0 dall'XI secolo, come indicherebbero alcuni affreschi, ed \u00e8 posta in localit\u00e0 Menzena, un tempo dislocata dal centro urbano e poi inserita nella zona industriale della localit\u00e0. Questa risulta inserita nell'elenco ordinato nel 1260 delle chiese che dovevano versare un censo alla Santa Sede romana. La chiesa \u00e8 indicata come dipendente dalla pieve di Calepio, l\"ecclesia\" di San Giorgio.\nLa chiesa \u00e8 nuovamente citata e inserita nella \u201cnota ecclesiarum\u201d, elenco comandato da Bernab\u00f2 Visconti per nominare i titolari dei benefici delle chiese e dei monasteri di Bergamo e definire i tributi che dovevano essere versati alla chiesa di Roma e famiglia Visconti di Milano. Dai fascicoli si deduce che la chiesa aveva un unico beneficio e che sul territorio di Credaro vi erano altri due edifici di culto.\nNel II sinodo diocesano di Bergamo voluto dal vescovo Federico Corner, in ottemperanza alle disposizioni del 1\u00b0 consiglio diocesano del 1565, furono istituiti i vicariati foranei e la chiesa di San Giorgio fu inserita nella pieve di Calepio.\nSan Carlo Borromeo arcivescovo di Milano, visit\u00f2 Bergamo e il suo territorio, e il 16 settembre 1575 era presente a Credaro. Dagli atti si deduce che vi erano le scuole del Santissimo Sacramento che gestiva l'altare maggiore ed era retta da tre sindaci, la pia congregazione della Misericordia Maggiore di Bergamo, e il clero era retto da un solo curato. Vi erano sussidiari l'oratorio dei santi Giacomo e Giovanni, e il monastero di Santa Maria in Montecchio. L'aula aveva ben tre altari.\nPer alcuni anni del XVI secolo vi fu in prossimit\u00e0 un convento delle suore servite soppresso nel 1557.\nLa chiesa rimase parrocchia di Credaro fino al 1587 quando fu concessa la costruzione di un nuovo edificio dal vescovo di Bergamo Gerolamo Ragazzoni intitolato nel 1671 al Corpus Domini.\nNel Novecento fu danneggiato il campanile da un fulmine e dovette essere ricostruito, mentre nella seconda met\u00e0 del Novecento furono eseguiti lavori di mantenimento con il restauro anche della parte pittorica.\nDescrizione.\nEsterno.\nL'edificio di culto \u00e8 posto nell'antica contrada Menzana e si presenta con abside rivolta a est. Il fronte principale \u00e8 molto semplice con pietra a vista. L'ingresso principale completo di contorno in pietra e architrave dove \u00e8 incisa la data di posa del 1452. La parte superiore ospita la sola apertura circolare atta a illuminare l'aula. La parte termina con il tetto ligneo a due spioventi. L'antica abside \u00e8 in conci di pietra del luogo, purtroppo coperta dagli edifici che sono stati aggiunti in tempi successivi. Sono visibili lesene rettangolari che reggono archi ciechi. Nella parte vi \u00e8 un'apertura murata che collegava la chiesa alla zona cimiteriale, aperta alla fine del Cinquecento.\nIl lato sinistro della chiesa presenta un protiro retto da quattro colonne in arenaria, coperto da una sola ala di tetto e chiuso da una vetrata a protezione del dipinto posto sul soffitto a vela e ritenuto del pittore veneziano rinascimentale Lorenzo Lotto raffigurante la \"Nativit\u00e0 con santi Rocco e Sebastiano con Dio Padre e angeli\". La parte ospita anche il cenotafio del 1303 di Bertolinus Peramatus in pietra verde di Zandobbio e pietra di Sarnico che formano fasce policrome.\nSul lato sinistro vi \u00e8 anche un piccolo sacello medioevale composto a fascioni di pietra di Sarnico e di marmo di Zandobbio. \nLa torre campanaria \u00e8 inserita nella muratura, ma, particolare interessante, sporgente nella zona presbiterale destra che si presenta asimmetrico.\nInterno.\nL'interno a pianta rettangolare e a unica aula, di misura superiore alla sua originale costruzione dovuto a modifiche di allungamento con l'aggiunta di una ulteriore campata sulla parete a ovest nel Quattrocento, mentre lavori di innalzamento della navata, furono eseguiti nel Cinquecento. La chiesa \u00e8 divisa in te campate da pilastri che reggono gli archi a sesto acuto e che ospitano gli affreschi. Il primo pilastro a desta raffigura sant'Antonio abate, quello a sinistra della seconda arcata san Bernardo di Mentone, mentre quello corrispondente a san Bartolomeo apostolo. Vi sono inoltre gli affreschi raffiguranti l'Annunciazione sul lato a nord e la Madonna della Misericordia sul quella a mezzogiorno. L'aula conserva una vasca battesimale risalente al XIII secolo, e molte pitture databili dal Trecento al Seicento. L'affresco di Lorenzo Lotto posto sopra l'altare maggiore raffigura san Giorgio a cavallo che uccide il drago del 1525."}
{"id": "8931451", "revid": "827882", "url": "https://it.wikipedia.org/wiki?curid=8931451", "title": "Jellybean Benitez", "text": ""}
{"id": "8931452", "revid": "287204", "url": "https://it.wikipedia.org/wiki?curid=8931452", "title": "Gasdotto Baku-Tbilisi-Erzurum", "text": "Il gasdotto Baku-Tbilisi-Erzurum (noto anche come gasdotto del Caucaso meridionale, gasdotto BTE o gasdotto di Shah Deniz) \u00e8 un gasdotto del giacimento di gas di Shah Deniz nel settore azero del Mar Caspio fino alla Turchia. Corre parallelo all'oleodotto Baku-Tbilisi-Ceyhan.\nStoria.\nIl 21 maggio 2006, il gas \u00e8 stato pompato al gasdotto dal Terminal Sangachal. Le prime consegne attraverso il gasdotto sono iniziate il 30 settembre 2006. Le consegne di gas dal giacimento di Shah Deniz sono iniziate il 15 dicembre 2006.\nIl 12 agosto 2008, l'operatore del gasdotto BP ha chiuso il gasdotto per motivi di sicurezza a causa del conflitto in Ossezia del Sud. Le forniture di gas sono state riprese il 14 agosto 2008.\nDescrizione.\nIl gasdotto largo 42 pollici di diametro attraversa lo stesso corridoio del gasdotto Baku-Tbilisi-Ceyhan fino a Erzurum, dove il BTC vira a sud verso il Mediterraneo. Consiste in di lunghezza, dei quali sono in Azerbaijan e sono Georgia. La capacit\u00e0 iniziale del gasdotto era di di gas all'anno. Per la seconda fase dello sviluppo di Shah Deniz, la capacit\u00e0 sarebbe aumentata fino a aggiungendo ulteriori due nuove stazioni di compressione, al costo di $ 3\u00a0miliardi. Poich\u00e9 il gasdotto ha il potenziale per essere collegato ai produttori turkmeni e kazaki attraverso il previsto gasdotto trans-caspico, l'Azerbaigian ha proposto di espandere la sua capacit\u00e0 fino a costruendo una seconda linea del gasdotto.\nImpatto economico.\nIl primo obiettivo del gasdotto \u00e8 rifornire la Turchia e la Georgia. In quanto paese di transito, la Georgia ha il diritto di prelevare il 5% del flusso annuo di gas attraverso il gasdotto al posto di una tariffa e pu\u00f2 acquistare un ulteriore 0,5 miliardi di metri cubi di gas all'anno a prezzo scontato. Nel pi\u00f9 lungo termine, fornir\u00e0 all'Europa gas naturale del Caspio attraverso i gasdotti dei pianificati corridoi meridionali del gas, come il gasdotto Trans-Adriatico e il gasdotto Trans-Anatolico.\nSociet\u00e0 di progetto.\nIl gasdotto \u00e8 di propriet\u00e0 della \"South Caucasus Pipeline Company\", un consorzio guidato da BP e SOCAR. Gli azionisti del consorzio sono:\nL'operatore tecnico del gasdotto \u00e8 BP mentre l'operatore commerciale \u00e8 Statoil. Secondo il contratto PSA, l'operatore commerciale di SCP \u00e8 stato trasferito a SOCAR a partire dal 1\u00ba gennaio 2015.\nEspansione del gasdotto del Caucaso meridionale (SCPx).\nCome parte del \"Shah Deniz Full Field Development\" (FFD), altrimenti chiamato progetto Shahdeniz-2, BP amplier\u00e0 il gasdotto attraverso l'estensione della capacit\u00e0 installando due stazioni di compressione aggiuntive in Georgia e Turchia. Ci\u00f2 quasi triplicher\u00e0 l'attuale capacit\u00e0 di trasporto del gasdotto fino a 20 bcm/anno.\nQuesto aumento di capacit\u00e0 sarebbe in grado di raccogliere un gas aggiuntivo di 16 miliardi di metri cubi proveniente dal progetto SD-2."}
{"id": "8931458", "revid": "73843", "url": "https://it.wikipedia.org/wiki?curid=8931458", "title": "Principato di Monaco ai Giochi della XXIV Olimpiade", "text": ""}
{"id": "8931461", "revid": "1442080", "url": "https://it.wikipedia.org/wiki?curid=8931461", "title": "Rodolfo di Besal\u00f9", "text": "Origine.\nRodolfo, secondo lo storico Ramon de Abadal y de Vinyals era il figlio maschio terzogenito di Sunifredo I, Conte d'Urgell, Cerdanya, Osona, Besal\u00fa, Narbona, B\u00e9ziers e N\u00eemes, duca di Settimania e marchese della marca di Spagna e di Ermessinda, come conferma anche il documento n\u00b0 31 del \"Recueil des chartes de l'Abbaye de La Grasse. T. I, 779-1119\" inerente ad una donazione all'abbazia di Lagrasse, datato 878, in cui viene scritto che i fratelli Sisenanda, Goffredo, Sunifredo, Rodolfo e Mir\u00f3 (\"Sesenanda, Sunicfredus, Wifredus comes, Radulfus comes, Miro comes\"), erano figli di Sunifredo ed Ermessinda (\"Sunicfredi genitoris nostri vel domn\u00e6 Ermesinde genititricis nostr\u00e6\"). \n&lt;br&gt;Secondo la \"Diplomata n\u00b0 CLII Ludovici Pii Imperatoris\", Sunifredo I di Barcellona era figlio del conte di Urgell, Cerdagna e Osona, Borrell e della moglie di cui, secondo la \"Foundation for Medieval Genealogy\", non si conoscono n\u00e9 il nome n\u00e9 gli ascendenti (Secondo la \"Family genealogy search Free family genealogy history\", invece, erroneamente, era figlio del conte di Carcassonne e Raz\u00e8s, \"Bello\". Quindi era fratello di Sunyer I (?-848), conte di Emp\u00faries dall'836 all'848 e del Rossiglione dall'843 all'848 e di \"Oliva I\" (?-837), conte di Carcassonne dall'817 all'837).\nBiografia.\nProbabilmente, tanto suo padre, Sunifredo, quanto il suo presunto fratello (zio di Rodolfo) 'Sunyer I (secondo alcune fonti), furono uccisi, tra la fine dell'848 e l'inizio dell'849, da Guglielmo di Settimania., figlio di Bernardo di Settimania, che alleato di Pipino II, si era nuovamente ribellato al re dei Franchi occidentali ed anche legittimo re d'Aquitania, Carlo il Calvo, e nell'848 aveva attaccato le contee della marca di Spagna; secondo la \"Cr\u00f3nica de San Juan de la Pe\u00f1a\", sunifredo fu ucciso neri pressi di Narbona, dove si era recato col figlio primogenito, Goffredo, per un incontro coi rappresentanti del re.\nEliminando Sunifredo e Sunyer, Guglielmo si impadron\u00ec delle contee di Barcellona e d'Emp\u00faries; le Contee di Urgell e di Cerdagna, andarono a Salomone, un nobile di origine francese.\nSuo fratello, Goffredo, ricevette il titolo di Conte di Barcellona, Osona, Rossiglione, Narbona, Agde, Magalona, B\u00e9ziers e N\u00eemes, dopo aver partecipato alla sconfitta della ribellione (marzo-aprile 878) di Bernardo di Gotia, che ricopriva queste cariche. Al fratello, Mir\u00f2 Goffredo lasci\u00f2 il Rossiglione ed il Conflent, mentre, in una data imprecisata, a Rodolfo diede il villaggio di Besal\u00fa, col titolo di conte e da allora Besal\u00fa col suo territorio fu denominato contea.\n&lt;br&gt;Nella primavera di quello stesso 878, Rodolfo, assieme ai fratelli fece una donazione all'abbazia di Santa Maria di Lagrasse.\nIl 1\u00ba dicembre 885, secondo il documento LVI della \"Marca Hispanica sive Limes Hispanicus\", Rodolfo fece una donazione assieme alla madre, Ermessinda, al fratello, Mir\u00f3 il Vecchio e alla cognata, Cixilona (\"Ermessinda comitissa et Rodulfo comite et Mirone comite et Quixilo comitissa\").\nNell'887 Rodolfo dipendeva direttamente dall'imperatore, Carlo il Grosso.\nVerso la fine del secolo, Rodolfo fece una donazione all'abbazia di Santa Maria di Lagrasse, assieme alla moglie, Redlinda (\"Radulfo comiti et uxore sue Ralindis\").\nRodolfo mor\u00ec verso il 913, comunque prima del 915, anno in cui la moglie, Redlinda, conferm\u00f2 la donazione all'abbazia di Santa Maria di Lagrasse, fatta alla fine del secolo precedente.\n&lt;br&gt;A Rodolfo succedette il nipote, Mir\u00f3 I, figlio di Goffredo il Villoso, in quanto pare che vi fosse un accordo in tal senso; mentre un'altra teoria sostiene che il figlio, Oliva, avesse tentato una ribellione e il padre lo abbia escluso dalla successione.\nMatrimonio e discendenza.\nRodolfo aveva sposato una nobile di nome Redlinda, che era figlia del conte di Emp\u00faries, Alarico I e di Rotrude, figlia di Ber\u00e0, primo conte di Barcellona; il matrimonio viene confermato dal documento n\u00b0 39 del \"Recueil des chartes de l'Abbaye de La Grasse. T. I, 779-1119\" (\"Radulfo comiti et uxore sue Ralindis\"); Redlinda sopravvisse al marito, come ci viene confermato dal documento n\u00b0 47 del \"Recueil des chartes de l'Abbaye de La Grasse. T. I, 779-1119\".\nRodolfo da Redlinda ebbe un figlio:"}
{"id": "8931464", "revid": "1993636", "url": "https://it.wikipedia.org/wiki?curid=8931464", "title": "Gasdotto del Caucaso meridionale", "text": ""}
{"id": "8931479", "revid": "73843", "url": "https://it.wikipedia.org/wiki?curid=8931479", "title": "Principato di Monaco ai Giochi della XXVIII Olimpiade", "text": ""}
{"id": "8931480", "revid": "287204", "url": "https://it.wikipedia.org/wiki?curid=8931480", "title": "Paul R\u00e9mond", "text": "Biografia.\nPaul-Jules-Narcisse R\u00e9mond nacque a Salins-les-Bains il 24 settembre 1873 ed era il maggiore di sette figli di una famiglia di avvocati del dipartimento del Giura. Sua madre era parente di Louis Pasteur. Nel 1880 la famiglia si trasfer\u00ec a Besan\u00e7on. Essa aveva avuto numerosi ecclesiastici in passato. Il pi\u00f9 famoso di essi \u00e8 Andr\u00e9 Angar (1759\u20131792). Per essersi rifiutato di prestare giuramento sulla Costituzione civile del clero fu arrestato e portato nel convento dei carmelitani, dove venne ucciso. Riconosciuto come martire, venne beatificato da papa Pio XI il 17 ottobre 1926 insieme con altri centonovanta compagni, martiri delle cosiddette \"stragi di settembre\". Due prozii del vescovo furono invece parroci di Salins.\nEra il cugino del padre dello storico e politologo Ren\u00e9 R\u00e9mond. \nFormazione e ministero sacerdotale.\nNel 1894 consegu\u00ec la licenza in lettere presso l'Universit\u00e0 di Besan\u00e7on. Fece poi un corso di studi tedeschi all'Universit\u00e0 di Friburgo in Brisgovia. Prest\u00f2 il servizio militare nella fanteria, che lasci\u00f2 come tenente della riserva.\nNel 1895 entr\u00f2 nel Pontificio Seminario Francese a Roma dove nel 1899 ottenne il dottorato in filosofia e nel 1900 quello in teologia.\nIl 30 luglio 1899 fu ordinato presbitero a Besan\u00e7on. Dal 1900 al 1906 fu vicario parrocchiale a Belfort e poi cappellano scolastico del liceo \"Victor Hugo\" di Besan\u00e7on. Si distinse per l'essere un brillante predicatore e un intellettuale di successo e pertanto nel 1914 venne nominato canonico del capitolo della cattedrale metropolitana di San Giovanni.\nPatriota, democratico e liberale, fece campagna in favore del movimento Le Sillon e poi dell'Associazione cattolica della giovent\u00f9 francese (ACJF).\nPer tutto il periodo della prima guerra mondiale, prest\u00f2 servizio militare, prima come capitano di fanteria e poi con il grado di maggiore. Il suo coraggio gli valse numerose onorificenze e l'appartenenza alla Legion d'onore.\nMinistero episcopale.\nIl 9 aprile 1921 papa Benedetto XV lo nomin\u00f2 vescovo titolare di Clisma. Ricevette l'ordinazione episcopale il 29 maggio successivo dall'arcivescovo metropolita di Besan\u00e7on Louis Humbrecht, co-consacranti il vescovo di Gap Gabriel-Roch de Llobet e il vescovo ausiliare di Tours Florent-Michel-Marie-Joseph du Bois de la Villerabel.\nPrest\u00f2 servizio come cappellano generale tra i militari dell'Arm\u00e9e fran\u00e7aise du Rhin nella Renania occupata. Tale incarico fu uno dei primi frutti del ristabilimento delle relazioni diplomatiche tra Santa Sede e Francia. Aveva sede a Magonza e la sua area di attivit\u00e0 si estendeva anche alla regione della Ruhr. Mantenne buoni rapporti con i vescovi di Magonza, Treviri, Limburgo, Colonia e M\u00fcnster e con il nunzio apostolico Eugenio Pacelli, poi papa Pio XII. Essendo anche responsabile sul Libano e la Siria, vi fece un viaggio nel 1927. Come papa Pio XI, alla fine del 1926 condann\u00f2 l'estremismo di destra dell'Action fran\u00e7aise di Charles Maurras che aveva numerosi sostenitori nell'esercito. Egli rimase saldamente dietro il pontefice e pubblic\u00f2 il libro \"L'Heure d'ob\u00e9ir\" (L'ora della obbedienza) in sua difesa nel 1928. Con la fine dell'occupazione francese cess\u00f2 dal suo ufficio.\nIl 20 maggio 1930 papa Pio XI lo nomin\u00f2 vescovo di Nizza. Prese possesso della diocesi l'8 luglio successivo. Per 33 anni svolse un'attivit\u00e0 intensa e prevalentemente benefica, sempre in buon accordo con le autorit\u00e0, in particolare con l'amico sindaco Jean M\u00e9decin. Uno dei momenti salienti previsti, il 35\u00ba congresso eucaristico internazionale previsto per il settembre del 1940 a Nizza, fu annullato all'ultimo momento a causa della guerra. Pot\u00e9 svolgersi a Barcellona solo nel 1952. Nei discorsi radiofonici del 1939, R\u00e9mond defin\u00ec la Germania nazista \"il peccato del mondo\" e nel 1940 Hitler e Stalin \"due gangster\". Soprattutto Hitler gli sembrava posseduto dal diavolo (poss\u00e9d\u00e9 du demon).\nDurante il periodo del regime di Vichy fu ufficialmente fedele, si lasci\u00f2 invitare dal maresciallo Philippe P\u00e9tain nella sua villa di Villeneuve-Loubet, non comment\u00f2 pubblicamente la persecuzione degli ebrei e nel 1941 espulse dalla diocesi il domenicano gollista Raymond L\u00e9opold Bruckberger (1907-1998). L'ultimo inchino pubblico al regime \u00e8 datato al 22 settembre 1942. Dall'occupazione di Nizza da parte degli italiani dal novembre del 1942 e dei tedeschi dal settembre 1943, sostenne attivamente il cerchio sorto intorno a Moussa Abadi (1907-1997) e Odette Rosenstock (1914-1999), e con il suo aiuto furono salvati 500 bambini ebrei.\nIntervenne personalmente rilasciando, ad esempio, falsi certificati di battesimo, e contribu\u00ec alla creazione della \"rete Marcel\", che salv\u00f2 diverse centinaia di bambini. Nizza e la sua regione, grazie all'azione dei combattenti della resistenza, furono un luogo di rifugio per molti ebrei francesi grazie anche al tacito accordo delle autorit\u00e0 militari italiane. La valle della Vesubia funse quindi da luogo di passaggio e accoglienza. La vicinanza con la citt\u00e0 italiana di Ventimiglia facilit\u00f2 i viaggi e forn\u00ec agli ebrei lo status di persone protette concesso dal comando delle forze militari italiane di occupazione guidate dal generale Mario Vercellino.\nNel novembre del 1943, con il prestigio della sua popolarit\u00e0, si difese di fronte al sacerdote della resistenza Alfred Daumas (1910-1997) e ottenne la liberazione. Per i collaborazionisti divenne una figura sufficientemente nemica da essere considerato un gollista al momento della liberazione e da essere celebrato trionfalmente dal popolo. \nNel 1991 venne dichiarato giusto tra le nazioni.\nNel 1948, durante il grande sciopero dei minatori del 28 settembre-30 novembre chiese ai cattolici di portare sollievo ai figli di minatori della Provenza.\nPapa Pio XII lo nomin\u00f2 assistente al Soglio Pontificio nel 1946 e arcivescovo \"ad personam\" nel 1949. Nel 1951 fu promosso al grado di commendatore della Legion d'onore, unico tra i vescovi francesi.\nAnche dopo la seconda guerra mondiale, monsignor R\u00e9mond si caratterizz\u00f2 per l'essere repubblicano, patriottico, vicino al popolo e critico di capitalismo, comunismo e socialismo. Il suo tentativo di mantenere il quotidiano cattolico \"La Libert\u00e9\" fall\u00ec nel 1947, dopo due anni di pubblicazione. Inizialmente promosse il movimento dei preti operai ma nel 1951 lo band\u00ec. Nel 1960 incontr\u00f2 a Nizza il presidente Charles de Gaulle che sosteneva dal 1958 e che lo teneva in grande considerazione.\nMor\u00ec a Nizza il 24 aprile 1963 all'et\u00e0 di 89 anni. Dopo le esequie fu sepolto nella cattedrale di Santa Reparata della stessa citt\u00e0.\nA Nizza, gli \u00e8 intitolato un boulevard.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "8931482", "revid": "287204", "url": "https://it.wikipedia.org/wiki?curid=8931482", "title": "Knattspyrnuf\u00e9lagi\u00f0 \u00der\u00f3ttur (calcio femminile)", "text": "Il Knattspyrnuf\u00e9lagi\u00f0 \u00der\u00f3ttur Kvenna, meglio noto come \u00der\u00f3ttur Reykjav\u00edk o solo \u00der\u00f3ttur R., \u00e8 la squadra di calcio femminile della polisportiva islandese Knattspyrnuf\u00e9lagi\u00f0 \u00der\u00f3ttur, con sede nella Capitale Reykjav\u00edk.\nLa squadra \u00e8 tra quelle ad aver partecipato alla prima edizione del campionato islandese di calcio ferminile, l'allora 1. deild kvenna 1972. Iscritta per la stagione 2021 all'\u00darvalsdeild kvenna, il livello di vertice del campionato nazionale di categoria, ha partecipato numerose stagioni in \u00darvalsdeild, tornandovi nel 2020 e rivelandosi outsider riuscendo a conquistare il 5\u00ba posto."}
{"id": "8931487", "revid": "439868", "url": "https://it.wikipedia.org/wiki?curid=8931487", "title": "Druon", "text": ""}
{"id": "8931499", "revid": "76963", "url": "https://it.wikipedia.org/wiki?curid=8931499", "title": "St\u00e9phane Huchard", "text": "Biografia.\nSin da bambino mostra interesse per il mondo della musica iniziando a suonare la batteria all'et\u00e0 di 7 anni. Compiuti 15 anni, si appassiona al jazz ed entra a far parte della scuola di batteria Dante Agostini di Parigi, dove vince il primo premio con tanto di congratulazioni da parte della giuria. Nel 1999 pubblica il primo disco con la casa editrice Blue Note Records, \"Tribal Traquenard\", insieme a Linley Marthe, Olivier Louvel, St\u00e9phane Guillaume, Pierre de Bethmann ed ospiti come Stefano Di Battista, Louis Winsberg, Jean-Pierre Como e Marc Berthoumieux. Album che, nel 2000, vinse il premio \"Django d'Or\" nella categoria di migliore promessa per un disco esordiente."}
{"id": "8931507", "revid": "293950", "url": "https://it.wikipedia.org/wiki?curid=8931507", "title": "Senator (serie televisiva)", "text": "Senator \u00e8 una serie televisiva italiana andata in onda su Rai 2 nella primavera 1992, diretta da Gianfrancesco Lazotti. \nTrama.\nAmbientata nell\u2019antica Roma imperiale, i vari personaggi sono coinvolti nelle vicende politiche dell'epoca. Il protagonista \u00e8 il senatore Cecilio Tacito (Pippo Franco), alle prese con sua moglie Cassia (Cinzia Leone) e con Valerio Flacco (Gianni Agus).\nIl tutto avviene con degli evidenti parallelismi satirici sulla politica e sull\u2019economia italiana dei primi anni Novanta, in piena Tangentopoli. "}
{"id": "8931508", "revid": "4507", "url": "https://it.wikipedia.org/wiki?curid=8931508", "title": "Ugo Sacerdote", "text": "Biografia.\nNacque in una famiglia della borghesia ebraica torinese, figlio di Anselmo e di Emma Nizza.\nNel 1943 ader\u00ec al Partito d'Azione e dopo l'8 settembre partecip\u00f2 alla lotta di liberazione all'interno della Banda Chiaves, delle formazioni di \"Giustizia e Libert\u00e0\" operanti in Val Pellice e della formazione partigiana \"Val Chisone\", diventando comandante di distaccamento della Brigata Valle Maira della 2\u00aa Divisione.\nIl 25 marzo 1944 Sacerdote, che si trovava in compagnia di Emanuele Artom, Franco Momigliano, Gustavo Malan e Ruggero Levi, fu raggiunto da una pattuglia di SS italiane: insieme ad altri riusc\u00ec a fuggire mentre Artom, sfinito, si lasci\u00f2 prendere insieme a Ruggero Levi.\nNel dopoguerra Sacerdote complet\u00f2 i suoi studi laureandosi in ingegneria.\nDal 1946 al 1950 fu segretario generale dell'Unione Studenti Ebrei Italiani (USEI).\nSpos\u00f2 Alice Tedeschi e la coppia ebbe tre figlie: Laura, Luisa e Franca.\nIn tutto il dopoguerra Ugo Sacerdote si spese per tenere viva la memoria della resistenza e in particolare del suo amico Emanuele Artom, catturato e ucciso dopo terribili torture dai nazisti.\nFu capo dell\u2019Ufficio Tecnico Studi Speciali della Fiat Aviazione e in questa veste lavor\u00f2 agli scudi termici dei razzi Europa-1 e Europa-2, nonch\u00e9 allo sviluppo dei satelliti che sarebbero diventati ESRO e Cos-B.\nNel 1973 Fiat Aviazione costitu\u00ec una joint venture con due aziende dell'IRI, Aerfer e Salmoiraghi, dando vita cos\u00ec ad Aeritalia: Sacerdote divent\u00f2 direttore del settore spaziale della nuova azienda. In questa veste ebbe tra l'altro la responsabilit\u00e0 del controllo termico del satellite italiano Sirio.\nDal 1993 al 1997 Sacerdote fu Consigliere della Comunit\u00e0 Ebraica di Torino.\nMor\u00ec a Torino il primo luglio 2016.\nAlla sua morte, il presidente della giunta regionale Sergio Chiamparino formul\u00f2 questo messaggio di condoglianze: \u00abDesidero esprimere il mio cordoglio per la scomparsa dell'ing. Sacerdote, autorevole protagonista e testimone della nostra Resistenza, di cui, negli anni, ha saputo trasferire con tenacia e costanza i valori fondanti alle giovani generazioni. Alla famiglia, ai suoi cari, e a quanti hanno condiviso il suo impegno, va il mio abbraccio assieme a quello di tutti i piemontesi\u00bb."}
{"id": "8931510", "revid": "1442080", "url": "https://it.wikipedia.org/wiki?curid=8931510", "title": "Jared Scott", "text": "Scott ha esordito come attore nel 2016 in un episodio della webserie \"Handling Hillary\". Nel 2017 ha recitato nel suo primo film cinematografico, \"The Edict\" diretto da Mark Cross. In seguito ha recitato, diretto da David DeCoteau nei film televisivi \"Mai fidarsi di quel ragazzo\" (2018) e \"Mai fidarsi di mia madre\" (2019), due film della serie \"The Wrong\".\nNel 2019 ha recitato nel film \"Before the Dawn\" di Jay Holben per il quale ha anche vinto dei premi. L'anno seguente ha recitato nella serie televisiva \"Tredici\"."}
{"id": "8931513", "revid": "767487", "url": "https://it.wikipedia.org/wiki?curid=8931513", "title": "Il battello pazzo", "text": "Il battello pazzo (\"Steamboat Round the Bend\") \u00e8 un film del 1935 diretto da John Ford.\nTrama.\nIl dottor John Pearly \u00e8 un affabile truffatore di inizio secolo che vende una medicina brevettata il cui ingrediente principale \u00e8 il whisky. Resuscita un battello a vapore in panne con un equipaggio improvvisato e sfida il rispettabile ma arrogante Capitano Eli a una gara fluviale in cui il vincitore prende tutto"}
{"id": "8931517", "revid": "439868", "url": "https://it.wikipedia.org/wiki?curid=8931517", "title": "Rance (disambigua)", "text": ""}
{"id": "8931520", "revid": "599013", "url": "https://it.wikipedia.org/wiki?curid=8931520", "title": "Ivo Ergovi\u0107", "text": " "}
{"id": "8931523", "revid": "322321", "url": "https://it.wikipedia.org/wiki?curid=8931523", "title": "Chiesa di San Leonardo (Correzzola)", "text": "La chiesa di San Leonardo \u00e8 la parrocchiale di Correzzola, in provincia e diocesi di Padova; fa parte del vicariato del Piovese.\nStoria.\nNel 1129 la villa di Correzzola venne ceduta all'abbazia di Santa Giustina di Padova da Guido e Giuditta de' Crescenzi.\nNella decima papale del 1297 \u00e8 citata l\"'ecclesia S.Leonardi de Corezzola\", forse fondata dai monaci padovani; questa, retta da tale \"pre' Uberto\", era filiale della pieve di Sant'Agostino di Bovolenta e godeva di un beneficio di diciassette lire.\nDalla relazione della visita pastorale del 1489 del vescovo Pietro Barozzi s'apprende che l'edificio misurava circa 10\u00a0m in lunghezza e poco meno di 7\u00a0m in larghezza, che era dotato di due altari e del campanile e che era frequentato solo dai monaci, mentre i fedeli dovevano assistere alle funzioni nella parrocchiale di Terranova. \nNel 1516 l'antica cappella situata sull'argine del vecchio corso del Bacchiglione fu sostituita da una nuova chiesa in paese edificata grazie all'interessamento dei monaci benedettini; la consacrazione venne poi impartita il 21 settembre 1517.\nNel XVII secolo la facciata fu rimaneggiata, mentre poi nel 1769 la chiesa pass\u00f2 al clero diocesano. Nel 1906 venne scoperto un antico affresco dipinto sulla parete dell'abside; siccome rischiava di venir danneggiato dalle oscillazioni che il campanile trasmetteva alla chiesa, si decise di demolire la torre e di realizzarne una nuova a distanza di alcuni metri, che venne ultimata nel 1909.\nNella seconda met\u00e0 del XX secolo fu demolito il controsoffitto, ormai troppo deteriorato, e si procedette pure al restauro del presbiterio.\nDescrizione.\nEsterno.\nLa facciata della chiesa, a capanna, \u00e8 suddivisa in due registri; quello inferiore si compone di un portico, caratterizzato da tre archi a sesto ribassato sorretti centralmente da due colonne e ai lati da due semicolonne addossate a pilastri, mentre quello superiore, tripartito da quattro lesene doriche, presenta tre rosoni ed \u00e8 coronato dal timpano triangolare, nel quale \u00e8 collocato uno stemma in pietra calcarea.\nInterno.\nL'interno della chiesa si compone di un'unica navata coperta dal soffitto a capriate lignee, sui lati della quale sono collocati due altari; al termine dell'aula si apre il presbiterio, introdotto dall'arco santo posto fra due ulteriori altari, nel quale \u00e8 conservato l'affresco raffigurante la \"Madonna con Ges\u00f9 Bambino tra i Santi Leonardo e Prosdocimo\".\nAltre opere di pregio qui conservate sono i dipinti ottocenteschi ritraenti i \"Discepoli di Emmaus\" e il \"Mandato a Pietro\", la pala con la \"Madonna col bambino assieme a Santa Giustina\" e i medaglioni in cui sono rappresentati i santi Chiara, Tarcisio, Stefano e Pasquale Baylon."}
{"id": "8931526", "revid": "439868", "url": "https://it.wikipedia.org/wiki?curid=8931526", "title": "Uzel (disambigua)", "text": ""}
{"id": "8931540", "revid": "6923", "url": "https://it.wikipedia.org/wiki?curid=8931540", "title": "Sanaa El Aji", "text": "Biografia.\nNata a Casablanca nel 1977 da una modesta famiglia in un quartiere popolare, prima di dieci fratelli, El Aji inizi\u00f2 la sua carriera di giornalista nella rivista \"Nichane\", versione in arabo marocchino della rivista francofona \"TelQuel\", nella quale cur\u00f2 tra settembre 2006 e ottobre 2010 la rubrica settimanale \"Batoul\", nella quale ripercorse l'esperienza di una giovane donna emancipata e divorziata in opposizione alle convenzioni sociali.\nNel 2006 El Aji fu al centro di uno scandalo quando in un suo articolo incentrato sullo \"humor\" marocchino, alcune delle barzellette citate vennero accusate di offendere la sensibilit\u00e0 religiosa. El Aji e il caporedattore Driss Ksikes vennero condannati a sentenze di tre anni, poi sospese, da una corte a Casablanca per denigrazione all'Islam; i due ricevettero minacce di morte in seguito a un aggressivo servizio relativo all'episodio trasmesso nelle reti televisive nazionali. El Aji neg\u00f2 di voler offendere la sensibilit\u00e0 religiosa, scusandosi pubblicamente.\nNegli anni successivi El Aji continu\u00f2 a scrivere per varie pubblicazioni marocchine, curando una rubrica nel quotidiano arabofono \"Al Ahdath Al Maghribia\". Consegu\u00ec nel 2016 un dottorato di ricerca in sociologia all'Universit\u00e0 di Aix-Marseille. \u00c8 autrice di vari romanzi; il suo libro pi\u00f9 recente, basato sulla sua tesi di dottorato in sociologia, \"Sexualit\u00e9 et C\u00e9libat au Maroc : Pratiques et Verbalisation\", \u00e8 salito alla ribalta nazionale.\nNel 2019 fu tra i 490 firmatari di una petizione in favore delle libert\u00e0 sessuali, insieme alla scrittrice Le\u00efla Slimani, alla regista Sonia Terrab e all'ex ministra Hakima El Haite, iniziativa presa in seguito all'arresto della giornalista Hajar Raissouni."}
{"id": "8931549", "revid": "228587", "url": "https://it.wikipedia.org/wiki?curid=8931549", "title": "Paolo Dequarti", "text": " \nBiografia.\nNato a Pomaro Monferrato, in provincia di Alessandria, nel 1906, emigr\u00f2 molto giovane con i genitori a Torino. Nel 1922, a soli sedici anni, trov\u00f2 impiego presso una piccola officina elettromeccanica della citt\u00e0, dove si occup\u00f2 della costruzione di piccoli apparecchi radio. Dequarti interruppe l'attivit\u00e0 per ottemperare all'obbligo del servizio militare, terminato il quale, pot\u00e9 riprendere nel 1927, quando trov\u00f2 impiego presso la ditta Accumulatori OHM. La fattiva collaborazione con il titolare della ditta, l'ingegner Mario Pesce, port\u00f2 alla nascita nel 1928 di una nuova ditta, la Magnadyne Radio, che si specializz\u00f2 nella costruzione di apparecchi radio, di accumulatori elettrici e di apparecchi refrigeranti. Della nuova ditta, Dequarti fu il socio occulto, e al momento della sua costituzione occupava appena 20 persone. \nMagnadyne si impose nel giro di pochi anni come una delle maggiori aziende italiane produttrici di elettronica civile, e nel mercato nazionale dei radioricevitori super\u00f2 nelle vendite aziende di dimensioni maggiori come CGE, FIMI-Phonola, Philips e Radiomarelli. L'azienda crebbe rapidamente assumendo dimensioni e caratteristiche industriali, e alla vigilia della Seconda guerra mondiale contava oltre 1.000 dipendenti. Nel 1937, Dequarti rilev\u00f2 la S.A. ing. Clemente Diena &amp; C., ditta produttrice di apparecchi telegrafici che occupava 61 persone, la cui ragione sociale fu trasformata in Magnadyne S.A.. \nNel 1941, rilev\u00f2 le quote possedute dall'ingegner Pesce in Magnadyne e ne divenne l'unico proprietario. Nello stesso anno, assunse un ingegnere di religione ebraica, Nissim Gabbai, nonostante le leggi razziali promulgate dal regime fascista nel 1938 lo vietassero espressamente: nel 1943-44, epoca in cui Torino faceva parte della Repubblica Sociale Italiana dipendente dal Terzo Reich tedesco, si avvalse clandestinamente della collaborazione di Gabbai, il quale fu successivamente arrestato dai militari germanici. Dequarti si present\u00f2 due volte all'Albergo Nazionale di Torino, sede del comando militare tedesco, per chiederne il rilascio: garant\u00ec con sicurezza che quel giovane tecnico era assolutamente indispensabile allo sviluppo di nuove tecnologie nel campo delle telecomunicazioni, di grande interesse strategico per l'esercito del III Reich. La deportazione fu cos\u00ec via via rimandata e Gabbai rimase rinchiuso nel carcere de Le Nuove per mesi, in una cella singola, a simulare di sviluppare progetti immaginari, finch\u00e9 non venne trasferito al carcere di Bolzano. Al termine del conflitto, nel 1945, Dequarti riassunse Gabbai, scampato alla deportazione verso Auschwitz per un'appendicite, e il medesimo lavorer\u00e0 nell'azienda torinese fino alla pensione, divenendone persino il direttore generale nel 1964.\nNel dopoguerra, Dequarti provvide alla ripresa delle attivit\u00e0 di Magnadyne, che nel corso del conflitto aveva spostato a Sant'Antonino di Susa poich\u00e9 lo stabilimento di Torino fu completamente distrutto dai bombardamenti. Per ricostruire i capannoni distrutti dalla guerra, si avvalse della collaborazione di muratori provenienti da Pomaro, sua cittadina-natale, che successivamente assunse anche come operai nella propria ditta. Le attivit\u00e0 dell'imprenditore monferrino si estesero a diversi settori con la creazione di aziende come Neofar (produzione di condensatori elettrolitici, 1950), Visiola (produzione di apparecchi televisivi, con sede a Roma, 1953), Radset (produzione di apparecchi radiofonici e di telecomunicazioni, 1954), Valvex (produzione di valvole termoioniche, 1954), Frimax (produzione di elettrodomestici, 1959), Cirsta (produzione di circuiti elettronici, 1959), Stamfer (stampaggio di materiali metallici, 1959), Stamplast (stampaggio di materie plastiche, 1959) e Tramax (produzione di apparecchiature elettriche, 1959). Tutte queste aziende furono raggruppate in una holding, la S.a.s. INFIN di Paolo Dequarti e C., fondata dal Dequarti a Friburgo, in Svizzera, nel 1953, della quale il medesimo era socio accomandatario, e nella quale nel 1955, quando la sede fu spostata a Torino, confluirono attivit\u00e0 industriali e marchio della Magnadyne Radio, che cess\u00f2 di esistere come azienda.\nIl Gruppo INFIN-Magnadyne fu una grossa realt\u00e0 industriale, che al 1964 contava oltre 5.000 dipendenti nei tre stabilimenti di produzione di Torino e in quello di Sant'Antonino, met\u00e0 dei quali concentrata nell'impianto valsusino. Oltre che nel settore elettronico ed elettrotecnico, il Gruppo era attivo anche nel settore immobiliare con le societ\u00e0 Magnadyne SA, Pizzilla, Immobiliare Alpina, Immobiliare Finanziaria Monte Mario e Maim. Nella seconda met\u00e0 degli anni sessanta, il Gruppo controllato da Dequarti and\u00f2 in crisi che ne provoc\u00f2 il \"default\", dovuto ad un passivo di 11 miliardi di lire, e che lo condusse al fallimento nel 1972. \nSposato con la bolognese Triestina Biagi (scomparsa nel 2003), da cui non ebbe figli, Dequarti mor\u00ec a Torino il 10 settembre 1982, all'et\u00e0 di 76 anni.\nNel 2011, a ventinove anni di distanza dalla sua scomparsa, l'istituto Yad Vashem, attraverso la Comunit\u00e0 ebraica di Torino, gli ha conferito \"post mortem\" la medaglia di Giusto tra le nazioni per aver salvato la vita al suo dipendente ebreo l'ingegner Gabbai durante l'occupazione nazista, con il medesimo prodigatosi per l'assegnazione dell'onorificenza e presente durante la cerimonia di consegna fatta ad una nipote di Dequarti."}
{"id": "8931551", "revid": "84184", "url": "https://it.wikipedia.org/wiki?curid=8931551", "title": "Simion", "text": ""}
{"id": "8931561", "revid": "1442080", "url": "https://it.wikipedia.org/wiki?curid=8931561", "title": "Pinuccio Sinisi", "text": "Biografia.\nNel 1974, inizia la sua carriera di attore, fondando insieme a Dante Marmone e Tiziana Schiavarelli la compagnia teatrale \"Anonima G.R.\" (Gruppo Ricerche). Tale sodalizio artistico, durer\u00e0 per ben 26 anni. Alla fine degli anni novanta debutta al cinema con il film \"Fratelli coltelli\" ed \u00e8 coinvolto da Alessandro Piva nel film \"LaCapaGira\", presentato al Festival di Berlino e vincitore di una serie di premi tra cui il David di Donatello.\nNegli primi anni 2000 partecipa a diverse sitcom televisive di grande successo per importanti emittenti locali. Dal 2009 dedica il suo lavoro prevalentemente al cinema recitando in diversi film e cortometraggi. Nel 2021 torna in TV su Rai 1 nell'episodio \"Spaghetti all'assassina\" della serie \"Le indagini di Lolita Lobosco\"."}
{"id": "8931563", "revid": "767487", "url": "https://it.wikipedia.org/wiki?curid=8931563", "title": "Before the Dawn (film 2019)", "text": "Before the Dawn \u00e8 un film del 2019 diretto da Jay Holben.\nTrama.\nDopo il divorzio, l'insegnante Lila Kendy si trasferisce in una nuova citt\u00e0 per cominciare una nuova vita. Nel liceo dove insegna Lila resta colpita dal potenziale di Jason, studente bello e tenebroso, e si offre di dargli lezioni private dopo la scuola. Col passare del tempo i due si innamoreranno l'uno dell'altra, ma questa relazione porter\u00e0 a pi\u00f9 complicazioni del previsto."}
{"id": "8931565", "revid": "1784492", "url": "https://it.wikipedia.org/wiki?curid=8931565", "title": "Darko Dra\u017ei\u0107", "text": " "}
{"id": "8931569", "revid": "121876948", "url": "https://it.wikipedia.org/wiki?curid=8931569", "title": "Mario Zamma", "text": "Biografia.\nDopo aver studiato pianoforte al conservatorio \"Cimarosa\" di Avellino, Zamma viene notato giovanissimo da Lello Bersani, che lo lancia come intrattenitore nella trasmissione televisiva di Rai 1 \"Prisma, settimanale dello spettacolo\".\nNel 1986 partecipa a \"Fantastico\", con Pippo Baudo, che lo volle anche a \"Serata d\u2019onore\". L\u2019anno dopo lavora con Gino Bramieri nel cast del \"G. B. Show\", in onda su Canale 5.\nSuccessivamente lega la propria carriera al Bagaglino, in particolare come imitatore (celebre la sua interpretazione di Ciriaco De Mita, ma anche di Antonio Di Pietro e Luciano Rispoli); col tempo diviene uno dei membri pi\u00f9 rappresentativi degli spettacoli teatrali, televisivi e cinematografici messi in scena dal gruppo, fino al 2011 (anno di scioglimento della compagnia). \nNel 2017 fa parte dello spettacolo teatrale \"Gran follia\" con Pamela Prati, Martufello, Matilde Brandi, Manuela Villa e Enzo Piscopo. Nello stesso anno col Bagaglino ritorna in televisione su Canale 5 con lo spettacolo \"Magn\u00e0mose Tutto!\", con Martufello, Carlo Frisi, Demo Mura, Morgana Giovannetti, Pamela Prati, Valeria Marini e Enzo Piscopo.\nHa scritto due libri: \"Malincomico. Poesie dal cuore\" (2018) e \"Poesiando io\" (2021), entrambi per Bertoni Editore. \nNel gennaio 2020 ha ricevuto il riconoscimento \u201cIrpinia Awards, il premio delle eccellenze\u201d. "}
{"id": "8931576", "revid": "767487", "url": "https://it.wikipedia.org/wiki?curid=8931576", "title": "Giannis Dragatsis", "text": "Biografia.\nNato a Smirne durante l'amministrazione ottomana, Giannis Dragatsis apparteneva ad una numerosa famiglia di musicisti che si esibivano con lo pseudonimo di \"Ogdondakides\" (membri di un'ottantina): suo padre Yiorgos suonava il basso, suo fratello Theodoros suonava il violino mentre l'altro fratello Charalambos suonava il clavicembalo.\nCos\u00ec, anche Giannis Dragatsis inizi\u00f2 ad avvicinarsi all'ambiente musicale in giovane et\u00e0 acquisendo presto una discreta notoriet\u00e0 come violinista e assumendo egli stesso dalla famiglia il nome d'arte di Ogdondakis (il minore dell'ottantina).\nAssieme a Dimitris Semsis \u00e8 considerato uno dei migliori violinisti dell'epoca.\nI musicisti che hanno collaborato con lui riportano che Giannis Dragatsis conoscesse pi\u00f9 di 65 \"dromi\" che, derivati dai makam della musica mediorientale, anche nella metrica della musica rebetika rappresentano delle combinazioni per passare armoniosamente da un accordo all'altro senza far percepire la minima interruzione.\nNel 1917, nel pieno della prima guerra mondiale, part\u00ec da Smirne per la Grecia continentale partecipando come volontario al movimento irredentista\nfilo-ellenico capeggiato da Eleutherios Venizelos.\nPartecip\u00f2 anche alla successiva guerra greco-turca e nel 1922 fu fatto prigioniero dall'esercito turco, tuttavia senza subire particolari ritorsioni grazie alla sua notoriet\u00e0 come musicista.\nRitornato in Grecia, nel 1923 inizi\u00f2 a lavorare come violinista esibendosi nei pi\u00f9 importanti locali dell'epoca frequentati dagli esuli dell'Asia Minore, collaborando con altri noti compositori e interpreti musicali tra i quali Antonis Diamantidis, Kostas Karipis, Spyros Peristeris.\nPer le sue capacit\u00e0 professionali in ambito musicale, venne assunto come direttore d'orchestra per conto di varie compagnie discografiche presenti\nin Grecia in quell'epoca.\nIn particolare, per molti anni \u00e8 stato direttore della casa discografica Columbia e attivo collaboratore di un'associazione di Atene per il mutuo soccorso tra gli artisti del settore musicale, componendo circa 100 canzoni.\nTuttavia con l'avvento al potere del regime dittatoriale di Ioannis Metaxas nel 1936, le canzoni nello stile di Smirne vennero vietate a causa delle influenze orientali considerate estranee alla cultura greca.\nQuesto caus\u00f2 il ritiro dalla scena musicale pubblica di Giannis Dragatsis che continu\u00f2 a suonare il violino solo in occasioni private, dopo la seconda guerra mondiale.\nDiscografia parziale.\nCanzoni di maggior successo composte da Giannis Dragatsis ed eseguite da altri interpreti:"}
{"id": "8931578", "revid": "287204", "url": "https://it.wikipedia.org/wiki?curid=8931578", "title": "Grigioni (disambigua)", "text": ""}
{"id": "8931579", "revid": "96758", "url": "https://it.wikipedia.org/wiki?curid=8931579", "title": "Andrei Kalimullin", "text": ""}
{"id": "8931584", "revid": "277947", "url": "https://it.wikipedia.org/wiki?curid=8931584", "title": "Vittorio Demignot", "text": "Biografia.\nDemignot appartenne ad una famiglia italiana di arazzieri da tempo al servizio della corte di Torino; Vittorio dopo essersi perfezionato a Bruxelles e nelle Fiandre, si attiv\u00f2 nella fabbrica di San Michele a Roma (1715) e successivamente nell'arazzeria fiorentina. \nQui rimase quindici anni (1716-1731), collaborando, tra l'altro, con Leonardo Bernini alla realizzazione de \"Le quattro stagioni\" oppure \"Le quattro parti del mondo\" (1720-1729) su disegno di G. C. Sagrestani, una delle pi\u00f9 significative serie di arazzi del Settecento italiano.\nNel 1731, rientrato a Torino, ricevette la nomina di capo arazziere della corte sabauda e dal 1737, quando Carlo Emanuele III di Savoia istitu\u00ec la manifattura torinese, fino alla morte ne diresse il laboratorio di basso liccio.\nIl suo erede fu il figlio Francesco, morto nel 1785, il quale diresse la manifattura torinese nel suo periodo di maggior splendore, finch\u00e9, nel 1775, una malattia lo costrinse a cederne la guida ad Antonio Bruno.\nSu bozzetti di Claudio Francesco Beaumont, pittore ancora legato nel tono monumentale ed eroico alla grande maniera di Charles Le Brun, Francesco continu\u00f2 la \"Storia di Alessandro Magno\", gi\u00e0 iniziata dal padre Vittorio, e realizz\u00f2 la \"Storia di Giulio Cesare\" e la \"Storia di Ciro\"."}
{"id": "8931585", "revid": "287204", "url": "https://it.wikipedia.org/wiki?curid=8931585", "title": "John Rennie il Vecchio", "text": "Biografia.\nEra il figlio minore di James Rennie, un contadino vicino a Phantassie, vicino a East Linton, East Lothian, Scozia. Mostr\u00f2 subito una particolare predisposizione per la meccanica e gli fu permesso di trascorrere molto tempo nell'officina di Andrew Meikle, un mugnaio e inventore della trebbiatrice, che viveva a Houston Mill nella tenuta Phantassie. Dopo aver ricevuto una normale istruzione di base presso la scuola parrocchiale della chiesa di Prestonkirk, fu mandato alla scuola del di Dunbar e nel novembre 1780 si iscrisse all'Universit\u00e0 di Edimburgo, dove rimase fino al 1783. Suo fratello maggiore George rimase a lavorare nell'azienda agricola di famiglia, ottenendo notoriet\u00e0 in questo campo.\nRennie trascorse le sue vacanze lavorando come mugnaio, e quindi avvi\u00f2 un'attivit\u00e0 per proprio conto. In questa occasione l'originalit\u00e0 della sua mente fu dimostrata dall'introduzione di pignoni in ghisa invece di ruote dentate in legno. Nel 1784 intraprese un viaggio a sud allo scopo di ampliare le sue conoscenze, visitando James Watt a Soho, nello Staffordshire. Watt gli offr\u00ec un lavoro che accett\u00f2 di buon grado. Dopo un breve soggiorno a Soho, part\u00ec per Londra nel 1784 per occuparsi dei lavori agli \"Albion Flour Mills\", Blackfriars, per i quali Boulton &amp;amp; Watt stavano costruendo una macchina a vapore. I macchinari erano stati progettati tutti da Rennie, e una caratteristica distintiva era stata l'uso del ferro al posto del legno per l'albero e l'intelaiatura. Intorno al 1791 inizi\u00f2 l'attivit\u00e0 come ingegnere meccanico per proprio conto in Holland Street, Blackfriars, da dove lui e i suoi successori condussero a lungo operazioni di ingegneria di grande importanza. Nello stesso anno, gli Albion Flour Mills furono distrutti da un incendio doloso.\nCanali e corsi d'acqua.\nNel 1791 si trasfer\u00ec definitivamente a Londra e avvi\u00f2 la propria attivit\u00e0 di ingegneria, avendo iniziato a espandersi nell'ingegneria civile, in particolare nella costruzione di canali artificiali. I suoi primi progetti furono il canale Lancaster (iniziato nel 1792), la navigazione Chelmer e Blackwater (1793), il canale Crinan (1794-1801), il lago Rudyard (1797) e il canale Rochdale, che attraversava un terreno difficile tra Rochdale e Todmorden (1799). Altri suoi lavori quali il \"Kennet and Avon Canal\", compreso l'acquedotto di Dundas, le chiuse di Caen Hill e la stazione di pompaggio di Crofton, lo occuparono tra il 1794 e il 1810.\nNel 1802 rivide i progetti per il Canale Reale d'Irlanda da Dublino allo Shannon vicino a Longford. Fu anche consulente del Pipe Water Committee della Dublin Corporation, per il quale venne onorato con la concessione del \"Freedom of the City of Dublin\" nel 1804.\nPer molti anni fu impegnato in vaste operazioni di drenaggio nelle paludi del Lincolnshire e Norfolk (1802-1810) e nel miglioramento del fiume Witham. L'Eau Brink Cut, un nuovo canale per il fiume Ouse, venne completato poco prima della sua morte. Era stato anche l'ingegnere capo del canale a Chetney Hill, sull'estuario del fiume Medway nel Kent.\nPonti.\nNegli anni successivi Rennie ottenne anche una meritata reputazione come costruttore di ponti, combinando la pietra con la ghisa per creare archi bassi, larghi ed ellittici in precedenza impossibili. Si pensa che il Waterloo Bridge, sul Tamigi a Londra (1811-1817), con i suoi nove archi uguali e la carreggiata perfettamente piana, sia stato influenzato dal progetto di Thomas Harrison dello Skerton Bridge sul fiume Lune a Lancaster. A Leeds fu incaricato di costruire due ponti in pietra, uno sul fiume Aire e una seconda struttura pi\u00f9 piccola sul canale Leeds &amp; Liverpool, a ovest del centro citt\u00e0 e a monte del ponte di Leeds. Il principale fautore di questo progetto era il proprietario del mulino, Benjamin Gott, che aveva propriet\u00e0 su entrambi i lati dei corsi d'acqua e desiderava un percorso pi\u00f9 facile tra le due sponde. Il ponte pi\u00f9 grande, nel 1934, fu descritto come \"una bella struttura, costituita da un arco ellittico di cento piedi di larghezza\". Il ponte, inizialmente noto come Waterloo Bridge, fu presto ribattezzato Wellington Bridge. Gli sforzi successivi di Rennie in questo settore dimostrano che era anche un abile architetto, dotato di un acuto senso della bellezza del design. Il ponte di Waterloo era considerato il suo capolavoro ed era il progetto di ponte pi\u00f9 prestigioso in Inghilterra, descritto come \"forse il pi\u00f9 bel ponte in muratura di grandi dimensioni mai costruito in questo o in qualsiasi altro paese\". Lo scultore italiano Canova lo defin\u00ec \"il ponte pi\u00f9 nobile del mondo\" e disse che \"vale la pena andare in Inghilterra solo per vedere il ponte di Rennie\". Dopo la morte di Rennie, il London Bridge fu costruito su suo progetto dai suoi figli John Rennie il Giovane e George Rennie. Sostitu\u00ec il ponte medievale che si stava rivelando un serio ostacolo al flusso del fiume. Il ponte di Rennie fu infine trasferito in Arizona. Il Southwark Bridge (1815-1819) fu costruito con tre campate in ghisa sul fiume. Progett\u00f2 anche l'Old Vauxhall Bridge.\nBanchine e porti.\nRennie si occup\u00f2 anche della progettazione e costruzione di banchine a Hull, Liverpool, Greenock, Londra (bacini di Londra, dell'India orientale e dell'India occidentale Leith e del miglioramento dei porti e dei cantieri navali a Chatham, Devonport, Portsmouth, Holyhead, Ramsgate, Sheerness, Howth e Dunleary. Dedic\u00f2 molto tempo alla preparazione dei progetti per un cantiere navale statale a Northfleet, ma i lavori non vennero eseguiti.\nD\u00fan Laoghaire.\nIl porto di Dunleary \"Asylum\" fu un progetto molto difficile e importante, perch\u00e9 era fondamentale mantenere un efficace collegamento tra l'Irlanda e Londra, la sede del governo. Rennie si era occupato della costruzione di Howth Harbour sul lato nord della baia di Dublino un decennio prima. Questo era originariamente previsto come sbarco degli \"Holyhead\", ma si insabbi\u00f2 a tal punto da diventare inadatto allo scopo. Un atto del Parlamento del 1816 (56 Geo. III. Cap 62) autorizz\u00f2 la costruzione del porto di Dunleary. Originariamente era previsto che sarebbe stato costruito un solo molo (l'East Pier) (lungo 1.050 metri), ma quando John Rennie venne nominato ingegnere responsabile del lavoro, insistette sul fatto che un singolo molo avrebbe portato la sabbia alla deriva dietro la diga e che un secondo molo ovest (lungo 1.485 metri) avrebbe impedito che ci\u00f2 accadesse. Aveva ragione perch\u00e9 la sabbia si era accumulata dietro il molo ovest. Il porto, una volta costruito, fu ribattezzato \"Porto reale di Kingstown\" nel 1821 in occasione della visita di Giorgio IV. Il materiale per la costruzione del porto era il granito di Dalkey Hill che venne fornito da Richard Toucher (un attivista di lunga data per il nuovo porto) senza alcun costo per i costruttori. Vennero prese in considerazione molte opzioni per l'ampiezza dello spazio tra le due teste del molo. Rennie scrisse ai commissari portuali che l'apertura avrebbe dovuto essere larga 129 metri con le teste del molo rivolte verso il porto per controllare le mareggiate all'interno. Le sue richieste non furono ascoltate e l'apertura del porto fu realizzata di 320 metri. Questa era chiaramente troppo larga e successivamente venne ridotta a 228 metri.\nBanchine della dogana ed edificio CHQ a Dublino.\nUno degli ultimi progetti di John Rennie fu la costruzione delle banchine della dogana a Dublino, assieme ai magazzini, compreso l'edificio CHQ dove fu aperta la strada all'uso della ghisa all'inizio del XIX secolo. Rennie fu invitato per la prima volta a lavorare al progetto nel 1809 da John Foster, il Cancelliere irlandese dello Scacchiere. La prima pietra dei moli fu posata nel maggio 1817 e vennero poi aperti alla fine di agosto 1821 in presenza di \"una compagnia molto selezionata di nobili, vescovi, signore, ecc.\" Nel 1824 i moli furono affittati, a lungo termine, a Harry e John Scovell e al loro nipote George. Harry e John erano i fratelli minori di Sir George Scovell, l'ufficiale dell'intelligence famoso per aver decifrato i codici segreti di Bonaparte durante le guerre napoleoniche.\nNel marzo 1820, Rennie stava cercando 33 tonnellate di ghisa strutturale, insieme a una grande quantit\u00e0 di ferro battuto, allo scopo di costruire un \"Magazzino del tabacco, con gli Spirit Stores sotto di esso.\" Il ferro era stato fornito dalla \"Butterley Iron Company\" del Derbyshire. Tuttavia, un necrologio dell'ingegnere nato nello Shropshire e fondatore del ferro, William Hazeldine, del 1841 afferm\u00f2 che Hazeldine forn\u00ec anche \"i tetti di ferro per la dogana di Dublino e i depositi\". Nel 1821, John James Macgregor not\u00f2: \"I negozi di tabacco sono stati terminati sul lato sud al costo di \u00a3 70.000. Sono lunghi 150 metri e larghi 48. Il tetto \u00e8 di ghisa e l'edificio \u00e8 realizzato nel modo pi\u00f9 stabile. Nel 1821, il Rev. George Newenham Wright, un ecclesiastico anglicano, osserv\u00f2:\nOra noto come l edificio CHQ, il magazzino del tabacco ospita varie imprese tra cui EPIC - The Irish Emigration Museum e Dogpatch Laboratories.\nDonaghadee.\nDonaghadee \u00e8 probabilmente meglio conosciuto per il suo faro e il porto. Per secoli fu un rifugio per le navi e il porto esiste almeno dal XVII secolo.\nSir Hugh Montgomery costru\u00ec un grande molo in pietra per ospitare navi che traghettavano tra la Scozia e l'Irlanda dal 1616 in poi. Il porto del visconte Montgomery (1626; migliorato nel 1640), sostituendo quello che fino a quel momento era stato probabilmente solo un piccolo molo, fu costruito e mantenuto come risultato del mandato reale del 1616 che limitava i viaggi tra gli Ards e i Rhins di Galloway verso questo porto, e quello a Portpatrick, anch'esso di propriet\u00e0 di Montgomery. Fu descritto da Harris nel 1744 come \"un molo ricurvo, lungo circa 120 metri e largo 6,7, costruito con pietre non cementate\". Correva dalla riva all'estremit\u00e0 nord della Parata in un ampio arco, piegato contro il mare aperto, verso l'estremit\u00e0 meridionale dell'attuale molo nord. Molto rattoppato e decrepito, il molo fu praticamente ricostruito, sebbene lungo la linea originale, tra il 1775 e il 1785 dal proprietario, Daniel Delacherois, probabilmente con l'aiuto di John Smeaton, l'illustre ingegnere civile che aveva apparentemente fatto in precedenza progetti pi\u00f9 elaborati per l'estensione del porto, e che aveva appena ricostruito il porto di Portpatrick. Il vecchio molo rimase fino a dopo il completamento del nuovo porto e poi, nonostante il suo continuo favore da parte dei pescatori locali, fu rimosso per la costruzione di mura locali intorno al 1833 (appare nel disegno del 1832 ma non nella prima mappa OS del 1834).\nLa prima pietra del nuovo porto fu posta dal marchese di Downshire il 1\u00ba agosto 1821. I progetti iniziali e i sondaggi per questa ambiziosa impresa furono realizzati da John Rennie. Tuttavia, mor\u00ec entro due mesi dall'inizio dei lavori e gli succedette suo figlio, John, che aveva come ingegnere residente un collega scozzese, l'esperto costruttore di marine, David Logan, che aveva assistito Robert Stevenson al faro di Bell Rock (1807\u20131810). Il nuovo porto doveva avere una profondit\u00e0 maggiore per accogliere i vascelli a vapore. La roccia esplosa dal fondo del mare, all'interno dell'area del porto e pi\u00f9 a sud in quello che divenne noto come Quarry Hole a Meetinghouse Point, fu usata per formare le pendici esterne dei due moli; ma le facce interne erano costruite in pietra calcarea dalle cave Moelfre di Anglesey. Questo \"marmo Anglesea\" si presta alla migliore rifinitura in bugnato e i nuovi moli rimangono un trionfo della scultura in pietra. Le rampe dei gradini mostrano un'abilit\u00e0 speciale nella legatura diagonale profonda di ogni gradino solido, fornendo una risposta tipicamente robusta all'usura degli stivali da mare e delle onde. Il porto \u00e8 costituito da due moli indipendenti che corrono verso nord-ovest verso il mare; parallelamente pi\u00f9 vicino alla riva, convergono alle estremit\u00e0 esterne per formare una bocca di porto larga 46 metri. Con la bassa marea l'acqua nel porto \u00e8 profonda quasi 5 metri.\nFari di Bell Rock e delle banchine di Holyhead Mail.\nIl faro di Bell Rock, vicino all'ingresso dei Firth of Forth e Firth of Tay, fu costruito tra il 1807 e il 1810. Rennie venne accreditato, da alcuni, del progetto e dell'esecuzione, ma sembra che non ci siano dubbi sul fatto che fosse solo nominalmente responsabile della grande impresa. Robert Stevenson, geometra presso il Northern Lighthouse Board, realizz\u00f2 i progetti originali e, su suo suggerimento, i commissari chiamarono Rennie per aiutarli a ottenere l'approvazione parlamentare per il progetto, dandogli il titolo di ingegnere capo (per il quale per\u00f2 venne pagato solo \u00a3 400). Stevenson non accett\u00f2 molte delle modifiche proposte da Rennie, ma i due rimasero in rapporti amichevoli. Rennie visit\u00f2 il faro due volte mentre veniva costruito. Quando Stevenson mor\u00ec, nel 1850, i Commissari misero a verbale che a lui spettava \"l'onore di concepire ed eseguire il faro di Bell Rock\". Tuttavia, il figlio di Rennie, Sir John Rennie, sostenne in un lungo scambio di lettere, con Alan Stevenson nel 1849, che il consiglio che Rennie diede a Stevenson autorizzava a classificare l'edificio come uno che lui \"ha progettato e costruito\".\nL\u2019\"Holyhead Mail Pier Light\" \u00e8 una costruzione bianca conica costruita da Rennie nel 1821. \u00c8 probabilmente il secondo faro pi\u00f9 antico del Galles, dopo quello di Point of Ayr. Il faro \u00e8 di importanza nazionale come una delle opere sopravvissute di Rennie. Di particolare importanza, in un contesto gallese, \u00e8 la datazione precoce della lanterna del faro, che originariamente era illuminata a gas. Prima della conversione all'elettricit\u00e0, sull'isola era situata una fabbrica di gas per alimentare il faro, i moli e persino parte della stessa Holyhead. I lavori furono realizzati a un costo di \u00a3 130.000, una somma astronomica all'epoca. La torre sopravvive intatta e ha ringhiere della galleria splendidamente ricurve, simili a quelle del faro di Bardsey. Non \u00e8 pi\u00f9 in uso, sebbene sia utilizzato ancora, come riferimento per la navigazione, dai marinai.\nL'Howth Harbour Lighthouse \u00e8 una torre abbinata a Howth, in Irlanda, progettata anche da Rennie, per l'altro capolinea del piroscafo irlandese.\nFrangiflutti di Plymouth.\nDi tutte le opere di Rennie, quella che attrae maggiormente l'immaginazione \u00e8 forse il frangiflutti di Plymouth Sound, costituito da un muro lungo 1600 metri attraverso lo stretto, dove l'acqua \u00e8 profonda circa 20 metri, ed \u00e8 stato costruito con l'impiego di 3.670.444 tonnellate di pietra grezza, oltre a 16934 m3 di muratura in superficie. Venne costruito per fornire un passaggio sicuro per le navi militari che entravano nel fiume Tamar (Hamoaze) a Devonport. Questa colossale opera fu proposta per la prima volta in un rapporto di Rennie, datato 22 aprile 1806. La costruzione venne decisa il 22 giugno 1811 e la prima pietra fu posta il 12 agosto successivo. L'opera venne completata da suo figlio, Sir John Rennie, e da Joseph Whidbey.\nInnovatore tecnico.\nRennie era un uomo dalle infinite risorse e originalit\u00e0. Durante il miglioramento del porto di Ramsgate utilizz\u00f2 una campana subacquea, che aveva notevolmente migliorato. \u00c8 generalmente accreditato del'invenzione di una macchina dragante a vapore con una catena di secchi, ma in questo sembra essere stato anticipato da Sir Samuel Bentham. Fu certamente il primo ad usarla su vasta scala, cosa che fece durante la costruzione dell'Humber Dock, Hull (1803\u20131809), quando ide\u00f2 una draga a vapore per superare le difficolt\u00e0 di quel particolare lavoro, e apparentemente senza alcuna conoscenza dell'invenzione di Bentham. Un altro espediente fu l'uso di muri cavi, che gli venne suggerito dalla necessit\u00e0 di fornire un ampio piano d'appoggio per le fondamenta di un muro sul terreno. I muri costruiti in questo modo furono ampiamente utilizzati da Rennie.\nCaratteristiche distintive.\nLe caratteristiche distintive del lavoro di Rennie erano fermezza e solidit\u00e0, e resistette alla prova del tempo. Era molto coscienzioso nella preparazione dei suoi rapporti e dei suoi preventivi, e non intraprendeva mai un'impresa senza conoscere appieno l'ambiente circostante. Era devoto alla sua professione e, sebbene fosse un uomo di forte costituzione e capace di grande resistenza, le sue incessanti fatiche gli accorciarono la vita. Fu eletto Fellow della \"Royal Society of Edinburgh\" il 28 gennaio 1788, Fellow della Royal Society il 29 marzo 1798, e nel 1815 divenne Manager della nuova London Institution.\nFamiglia e morte.\nNel 1790 spos\u00f2 Martha Ann Mackintosh (morta nel 1806), figlia di E. Mackintosh, e da lei ebbe sette figli, due dei quali, George e John, divennero noti ingegneri. Sua figlia Anna spos\u00f2 l'architetto Charles Cockerell.\nMor\u00ec, dopo una breve malattia, nella sua casa di Stamford Street, a Londra, il 4 ottobre 1821, e fu sepolto nella cripta della Cattedrale di St. Paul."}
{"id": "8931590", "revid": "31269", "url": "https://it.wikipedia.org/wiki?curid=8931590", "title": "Episodi di Scuola di football (prima stagione)", "text": "La prima stagione della serie televisiva Scuola di football \u00e8 stata trasmessa in anteprima negli Stati Uniti d'America dalla HBO tra il 1984 e il 1985."}
{"id": "8931594", "revid": "31269", "url": "https://it.wikipedia.org/wiki?curid=8931594", "title": "Episodi di Scuola di football (seconda stagione)", "text": "La seconda stagione della serie televisiva Scuola di football \u00e8 stata trasmessa in anteprima negli Stati Uniti d'America dalla HBO tra il 25 agosto 1986 e il 20 gennaio 1987."}
{"id": "8931595", "revid": "31269", "url": "https://it.wikipedia.org/wiki?curid=8931595", "title": "Episodi di Scuola di football (terza stagione)", "text": "La terza stagione della serie televisiva Scuola di football \u00e8 stata trasmessa in anteprima negli Stati Uniti d'America dalla HBO nel corso del 1987."}
{"id": "8931596", "revid": "1656773", "url": "https://it.wikipedia.org/wiki?curid=8931596", "title": "Orso Orsini (vescovo)", "text": "Biografia.\nNel 1485 Orso Orsini fu nominato vescovo di Terni da papa Innocenzo VIII. Fu vescovo di Terni fino alla sua morte, avvenuta in quello stesso anno."}
{"id": "8931597", "revid": "921573", "url": "https://it.wikipedia.org/wiki?curid=8931597", "title": "Mai fidarsi di mia madre", "text": "Mai fidarsi di mia madre (\"The Wrong Mommy\") \u00e8 un film televisivo del 2019, diretto da David DeCoteau.\n\u00c8 il ventesimo film della serie \"The Wrong\".\nTrama.\nPromossa sul lavoro e oberata di lavoro, Melanie assume Phoebe come sua assistente personale. Quello che la donna ignora \u00e8 che Phoebe sta progettando un diabolico piano per vendicarsi della madre di Melanie.\nCuriosit\u00e0.\nUna versione del film con un finale alternativo \u00e8 stata trasmessa sempre nel luglio 2019 col titolo \"The Wrong Mommy: The Playdate\"."}
{"id": "8931598", "revid": "31269", "url": "https://it.wikipedia.org/wiki?curid=8931598", "title": "Episodi di Scuola di football (quarta stagione)", "text": "La quarta stagione della serie televisiva Scuola di football \u00e8 stata trasmessa in anteprima negli Stati Uniti d'America dalla HBO tra il 1988 e il 1989."}
{"id": "8931602", "revid": "599013", "url": "https://it.wikipedia.org/wiki?curid=8931602", "title": "Lorena Baumann", "text": "Carriera.\nNazionale.\nBaumann inizia ad essere convocata dalla Federcalcio svizzera (ASF-SFV) nel 2013, inserita in rosa dal tecnico Monica Di Fonzo con la formazione Under-17 impegnata nelle fasi di qualificazione all'Europeo di Inghilterra 2014. Baumann fa il suo esordio nel torneo il 2 settembre 2013, nell'incontro dove la Svizzera si impone sulla per 6-0. Condivide con le compagne il percorso che vede la sua nazionale chiudere, con due vittorie e una sconfitta, al secondo posto e dietro l', il gruppo 9 della prima fase eliminatoria, tuttavia, inserita nel gruppo 6 nella successiva fase \u00e9lite, la Svizzera non riesce ad essere sufficientemente competitiva chiudendo, con un solo pareggio e due sconfitte, all'ultimo posto, mancando di conseguenza l'accesso alla fase finale.\nNel 2015 arriva la convocazione in Under-19, in occasione delle qualificazioni all'Europeo di Slovacchia 2016. In quell'occasione la coppia di tecnici Nora H\u00e4uptle e Rebekka N\u00fcscheler la convocano fin dal primo incontro della prima fase ma la impiegano solo dal terzo, nella vittoria per 23-0 sulla e dove al 36' contribuisce alla goleada con la rete del parziale 8-0, prima rete in maglia \"rossocrociata\" per il giovane difensore. Viene in seguito impiegata nel restanti tre incontri del gruppo 6 della fase \u00e9lite dove, classificandosi a pari punti (7) con la ma con una migliore differenza reti, riesce ad accedere alla fase finale, a cinque anni dall'ultima qualificazione all'edizione di Italia 2011. In questa fase H\u00e4uptle, ora affiancata da Thomas Schneeberger, la impiega in tutti i quattro incontri disputati dalla Svizzera, i tre del gruppo B, dove con due vittorie e una sconfitta si classifica al secondo posto dietro la e supera il turno, e alle semifinali, dove viene eliminata dalla dopo la vittoria per 3-1.\nNell'estate 2019 arriva la sua prima convocazione nella nazionale maggiore, chiamata dal commissario tecnico Nils Nielsen in occasione dell'amichevole del 14 giugno con la , incontro pareggiato 1-1, impiegando Baumann da titolare. In seguito il Nielsen la convoca con continuit\u00e0 nel corso delle qualificazione, gruppo H, all'Europeo di Inghilterra 2022, tuttavia scende in campo in sole altre due occasioni, entrambe in amichevole."}
{"id": "8931604", "revid": "31269", "url": "https://it.wikipedia.org/wiki?curid=8931604", "title": "Episodi di Scuola di football (quinta stagione)", "text": "La quinta stagione della serie televisiva Scuola di football \u00e8 stata trasmessa in anteprima negli Stati Uniti d'America dalla HBO tra l'11 ottobre 1989 e il 24 gennaio 1990."}
{"id": "8931615", "revid": "31269", "url": "https://it.wikipedia.org/wiki?curid=8931615", "title": "Episodi di Scuola di football (sesta stagione)", "text": "La sesta stagione della serie televisiva Scuola di football \u00e8 stata trasmessa in anteprima negli Stati Uniti d'America dalla HBO tra il 1990 e il 1991."}
{"id": "8931618", "revid": "1924342", "url": "https://it.wikipedia.org/wiki?curid=8931618", "title": "Ben Fero", "text": "Biografia.\nOriginario di Bonn, nel 1994 si \u00e8 trasferito con la famiglia a Smirne, dove ha frequentato la Sabanc\u0131 \u00dcniversitesi tra il 2009 e il 2014. In seguito alla pubblicazione del primo album in studio \"Orman kanunlar\u0131\", \u00e8 divenuto il primo artista ad occupare con le tracce di un disco le prime 12 posizioni della classifica giornaliera turca di Spotify a febbraio 2019. \u00c8 risultato uno degli album di maggior successo sulla medesima piattaforma per due anni consecutivi. Il successo ottenuto dal disco ha fruttato all'artista un Radio Bo\u011fazi\u00e7i Music Award come Miglior artista rivelazione e a dicembre 2019 ha tenuto il suo concerto pi\u00f9 grande presso la Volkswagen Arena di Istanbul, che ha conseguito il tutto esaurito e dove hanno preso parte persone. \"Demet Akal\u0131n\", traccia contenuta nell'album, \u00e8 stata accompagnata da un video musicale, che ha trionfato nella categoria Miglior videoclip ai Radyo Bo\u011fazi\u00e7i M\u00fczik \u00d6d\u00fclleri del 2020. Nello stesso anno \u00e8 uscito l'EP \"Yabani\", che oltre a presentare una collaborazione con Ezhel, include l\"album track\" \"Ferhat Y\u0131lmaz\", divenuta virale nei primi mesi del 2022, garantendosi l'ingresso in top ten nella neonata Turkey Songs."}
{"id": "8931630", "revid": "37401", "url": "https://it.wikipedia.org/wiki?curid=8931630", "title": "Mart\u00edn Cort\u00e9s (El mestizo)", "text": ""}
{"id": "8931636", "revid": "1568601", "url": "https://it.wikipedia.org/wiki?curid=8931636", "title": "Capo Mitra", "text": "Capo Mitra (in norvegese \"Kapp Mitra\") \u00e8 un rilievo montuoso di di altezza a sud-ovest di Scoresbyfjellet, ed a sud di Mitrahalv\u00f8ya, nella Terra di Alberto I nell'isola Spitsbergen, la maggiore dell'Arcipelago delle Isole Svalbard.\nCapo Mitra \u00e8 un punto notevole per la navigazione marittima ed aerea della regione Nord delle Isole Svalbard ed \u00e8 parte integrante del Parco Nazionale del Nord-Ovest dell'isola Spitsbergen, nell'estremit\u00e0 della penisola di Mitra a nord del Kongsfjorden e del Kvadehuken nella penisola di Br\u00f8gger pi\u00f9 a sud."}
{"id": "8931641", "revid": "380453", "url": "https://it.wikipedia.org/wiki?curid=8931641", "title": "Associa\u00e7\u00e3o Desportiva Adalberto Vieira Fonteles", "text": "L'Associa\u00e7\u00e3o Desportiva Adalberto Vieira Fonteles \u00e8 una societ\u00e0 pallavolistica brasiliana, con sede a Ribeir\u00e3o Preto: milita nel campionato brasiliano di Superliga S\u00e9rie A.\nStoria.\nL'Associa\u00e7\u00e3o Desportiva Adalberto Vieira Fonteles nasce il 12 maggio 2017, con la presentazione alla stampa da parte del campione olimpico e presidente del club Luiz Fonteles. \nPartecipa quindi alla Ta\u00e7a Prata 2017, classificandosi primo e ottenendo l'accesso alla Superliga S\u00e9rie B 2018, dove con un altro primo posto centra la promozione in Superliga S\u00e9rie A: ottiene la permanenza in massima serie fino al campionato 2020-21, quando si classifica al dodicesimo e ultimo posto, retrocedendo in Superliga S\u00e9rie B."}
{"id": "8931658", "revid": "767487", "url": "https://it.wikipedia.org/wiki?curid=8931658", "title": "The Armed", "text": "The Armed (spesso iconizzato come \u22c8) \u00e8 un collettivo hardcore punk americano anonimo formato a Detroit, Michigan nel 2009. \nStoria.\nTutti gli album della band sono stati pubblicati gratuitamente tramite download online e sono stati prodotti da Kurt Ballou.\nThe Armed ha un nucleo centrale di membri e presenta una formazione a rotazione di collaboratori. Il gruppo, d'altronde, ha sempre fatto di tutto per sviare, ingannare e giocare con il pubblico a proposito di chi \u00e8 membro della band. Per promuovere il loro album ULTRAPOP del 2021, hanno annunciato ufficialmente la loro formazione della band per la prima volta, ma non \u00e8 certo se il personale elencato sia effettivamente membro della band.\nStile musicale.\nLa band \u00e8 stata considerata principalmente come hardcore punk e metalcore, post-hardcore e hardcore sperimentale e mathcore."}
{"id": "8931662", "revid": "110157", "url": "https://it.wikipedia.org/wiki?curid=8931662", "title": "Yale School of Nursing", "text": "La Yale School of Nursing (YSN) \u00e8 la scuola infermieristica dell'Universit\u00e0 di Yale, fondata nel 1923 grazie ai finanziamenti della Fondazione Rockefeller."}
{"id": "8931674", "revid": "287204", "url": "https://it.wikipedia.org/wiki?curid=8931674", "title": "Ferrovia Astara-Rasht-Qazvin", "text": "La ferrovia Astara-Rasht-Qazvin \u00e8 un corridoio di trasporto che collega le ferrovie esistenti di Russia, Azerbaigian e Iran. Il progetto \u00e8 realizzato nell'ambito del corridoio di trasporto internazionale nord-sud. Lo scopo del progetto \u00e8 integrare le rotte di trasporto e informazioni di Russia, Azerbaigian, Iran e India.\nStoria.\nL'accordo sulla costruzione della tratta \u00e8 stato firmato da tre parti (Iran, Azerbaigian e Russia) nel 2005. La sezione pi\u00f9 impegnativa dal punto di vista ingegneristico \u00e8 stata la costruzione della ferrovia tra Rasht e Ghazvin, iniziata nel 2009 e che ha richiesto quasi un decennio per essere completata. Tale sezione della linea \u00e8 stata aperta nel novembre 2018.\nIl 22 novembre 2018, un treno di prova ha viaggiato per la prima volta su quel tratto di 164 km della linea la cui cerimonia di apertura formale si \u00e8 tenuta il 6 marzo 2019 con il presidente iraniano Hassan Rouhani, il ministro dell'economia azero Shahin Mustafayev e funzionari del Pakistan e dell'Iraq in presenza. La linea ha compreso circa 53 tunnel con una lunghezza complessiva di oltre 22 km.\nIl ponte e il breve tratto di binario tra l'Astara iraniana e azera \u00e8 stato completato nel marzo 2017. Il primo arrivo di un treno proveniente dalla Russia all'Astara iraniana \u00e8 stato documentato l'8 febbraio 2018. Immediatamente dopo l'entrata in esercizio della tratta Astara (Azerbaigian) - Astara (Iran) nel 2018, la tratta iraniana della ferrovia insieme alla stazione di Astara e al terminal merci di nuova costruzione \u00e8 stata affittata all'Azerbaigian per un periodo di 25 anni. Durante 11 mesi, su questa ferrovia sono state trasportate oltre 270.000 tonnellate di merci.\nDall'inizio del 2019, la costruzione della tratta Rasht-Astara \u00e8 rimasta in una \"fase di studio e revisione\" ma con l'approvazione concessa in Iran a gennaio e di circa la met\u00e0 del costo stimato ($ 1,1 miliardi) garantito da un prestito preferenziale di $ 500 milioni dall'Azerbaigian. Alcuni resoconti della stampa affermano che la posa dei binari dovrebbe essere completata entro il 2021."}
{"id": "8931679", "revid": "439868", "url": "https://it.wikipedia.org/wiki?curid=8931679", "title": "Zabka", "text": ""}
{"id": "8931682", "revid": "6923", "url": "https://it.wikipedia.org/wiki?curid=8931682", "title": "Ciriaco da Buonvicino", "text": "Biografia.\nPatrono di Buonvicino, all'et\u00e0 di 20 anni era gi\u00e0 discepolo di san Nilo da Rossano.\nScrisse in greco il \"Lezionario biblico\", datato 2 giugno 991, conservato nell'archivio della Biblioteca Vaticana, cod. Vat. gr 2138.\nSegu\u00ec il maestro a Serperi e poi a Roma. Stabil\u00ec la sua dimora a Grottaferrata nel Tuscolano. In seguito torn\u00f2 in Calabria. Nel 1037 si rec\u00f2 a Costantinopoli su invito del vicer\u00e9 (il catapano di Puglia) e guar\u00ec l'imperatore Michele Paflagonio. L'imperatore si disobblig\u00f2 concedendo terre non solo nel territorio dell'attuale circoscrizione di Buonvicino, ma anche di Belvedere e di Malvito. Nel 1042, poich\u00e9 ricopriva la funzione di egumeno nell'eparchia del Mercurio, si rec\u00f2 a s. Nicola di Donnoso, come giudice in una controversia.\nFu \"ieromonaco\" cio\u00e8 monaco sacerdote, ed esorcista. Si distinse per la cultura e vari carismi, in modo particolare per i miracoli e le guarigioni.\nAltern\u00f2 la vita del cenobio con la vita eremitica, ritagliandosi del tempo per la vita ascetica nella \"grotta\" di Venicelle, ai piedi del monte Romano, presso il fiume Corvino.\nMor\u00ec nel 1050 ca. e venne sepolto nella chiesa del monastero di Santa Maria dei Padri, denominato in seguito \"Monastero di San Ciriaco\", nella zona del Mercurito e precisamente in contrada Scala.\nSu uno sperone roccioso che sovrasta il centro storico \u00e8 presente un busto di bronzo di 7 metri, raffigurante il Santo. L'opera \u00e8 stata realizzata dall'artista Michele Zappino.\nIl miracolo e l'eredit\u00e0 spirituale.\nAl santo viene attribuito il miracolo del 17 settembre 2006, giorno dedicato alla festa del santo, quando un enorme masso si stacc\u00f2 dalla cima dello sperone roccioso e cadde in piazza Vittoria, nel paese di Buonvicino, senza procurare alcun danno a persone o automobili.\nDall'analisi del suo modo di vivere si evince il richiamo alla solidariet\u00e0, alla giustizia, alla fratellanza ed alla pace.\nOgni anno, il 17 settembre si onora il santo con un pellegrinaggio alla grotta."}
{"id": "8931686", "revid": "2091899", "url": "https://it.wikipedia.org/wiki?curid=8931686", "title": "\u00c9cole des cadres d'Uriage", "text": "L'\u00c9cole des cadres d'Uriage \u00e8 stata una scuola di formazione istituita nel 1940 durante il regime di P\u00e9tain con sede in un castello vicino a Grenoble, in Francia.\nObiettivo della scuola era formare le nuove \"\u00e9lites\" francesi, le quali avrebbero dovuto guidare e ispirare la \"rivoluzione nazionale\" auspicata dallo stesso P\u00e9tain cos\u00ec da poter rialzare le sorti della Francia a seguito della decadenza della Terza Repubblica. L'organizzatore di tale scuola fu Pierre Dunoyer de Segonzac che individu\u00f2 la sede e organizz\u00f2 le attivit\u00e0 didattiche. Tale scuola venne chiusa dal 1\u00ba gennaio 1943.\nL'\u00e9cola nationale des cadres d'Uriage \u00e8 l'antesignana dell'ENA - \u00e9cole Nationale d'Administration, fondata nel 1945."}
{"id": "8931730", "revid": "205250", "url": "https://it.wikipedia.org/wiki?curid=8931730", "title": "Domenico Morezzi", "text": "\"Maitre Horloger\", primo in Italia ad aver progettato, costruito e commercializzato movimenti ad ancora e orologi completi originali.\nBiografia.\nDomenico Morezzi nasce a Masserano, in provincia di Vercelli - oggi provincia di Biella - il 17 novembre del 1897, primo figlio di Orsola Marucchi e Carlo Morezzi, calzolaio.\nNel 1902 la famiglia decide di trasferirsi a Pery la Heutte, in Svizzera, dove Domenico cresce indirizzando i suoi studi tecnici nel campo dell'orologeria. Nel 1916 si diploma \"Maitre Horloger\" presso l'istituto TECHNICUM di Bienne.\nSubito dopo il diploma, si trasferisce a Grenchen dove trova impiego come orologiaio, mestiere che svolge per diverse Case, fino al 1936. L'anno successivo fa ritorno in Italia e a Milano, insieme ai soci Ottina e Papis, fonda la O.I.S.A (Orologeria Italiana Societ\u00e0 Azionaria).\nLa O.I.S.A..\nDal 1937 al 1955, negli anni di lavoro presso O.I.S.A., Domenico Morezzi ha progettato e costruito diversi movimenti ad ancora - calibri tra cui il 10 1/2, il 6 1/4 x 8, 6 3/4 x 8 1/4 - commercializzandoli in orologi dal marchio OISA EXTRA, XAROS WATCH, HEMEROS, YARJ,\u00a0 DAY. A causa dello scoppio della seconda guerra mondiale Morezzi dovette trasferire la produzione da Milano, in Viale Regina Margherita, a Oggiono (VA) per poi riportarla a Milano in una nuova sede in Viale Bligny 28. Qui diresse la fabbricazione di orologi completi con propri movimenti, casse e quadranti fino al 1955, anno in cui decise di lasciare la societ\u00e0 per avviare una manifattura indipendente. \nLa F.A.A.O..\nNel 1955 Domenico Morezzi apre a Milano la F.A.A.O (Fabbrica Artigiana Abbozzi Orologeria) in corso Como 10. Qui progett\u00f2 e costru\u00ec diversi movimenti ad ancora: i calibri 7 3/4 ,10 1/2, 11 1/2, 29-50 13 linee, 17 - 19 o 21 rubini, antichoc (incabloc).\nDiresse la fabbricazione di migliaia di orologi da polso che vendette con marchi come LA PONSINE, LA TORASSE, DAMENTZ, DAMIETZ, CHATELARD, a propriet\u00e0 registrata. Parallelamente la FAAO produceva anche per altre note Case sue committenti, come NACAR, ANCRE e ARETTA.\nNel 1966 Morezzi ide\u00f2 e realizz\u00f2 un'innovazione molto significativa per i movimenti ad ancora nel calibro 29-50. Qui i secondi al centro diretti sono comandati senza ruote di rinvio particolari e le lancette di ore e minuti dipendono da un rinvio/frizione posto sul lato quadrante, anzich\u00e9 dal treno del tempo, come normalmente avviene. Quest'inversione ha permesso una sensibile riduzione dello spessore degli ingranaggi e la composizione di un orologio molto sottile, di spessore pari a 3,48 mm, misura impensabile molti anni prima dell'introduzione dei movimenti al quarzo.\nDiriger\u00e0 la FAAO fino al 1968, anno della sua morte. Alla fine degli anni Sessanta la fabbrica contava circa 20 tra operai e montatori con una capacit\u00e0 produttiva di circa 8-10.000 orologi al mese.\nSi stima che durante la sua vita lavorativa abbia costruito componenti per un totale di circa 4.000.000 di orologi fabbricati e venduti, la maggior parte dei quali all'estero.\nI movimenti creati.\nDomenico Morezzi ha progettato non meno di 10 calibri diversi:"}
{"id": "8931731", "revid": "124516127", "url": "https://it.wikipedia.org/wiki?curid=8931731", "title": "Wanda Canna", "text": "Biografia.\nTerza di sei fratelli, Wanda Canna aveva lavorato presso la Tessitura Lenot di Borgosesia e dal 1941, anno del matrimonio, presso la Bozzalla e Lesna di Coggiola. A 22 anni decise di unirsi alla Resistenza dopo l'arresto ingiustificato della madre, diventando staffetta per le Brigate Garibaldi sotto il comando di Cino Moscatelli, insieme al padre Antonio, alla sorella Miliuccia e al fratello Beppe. Finita la guerra, inizi\u00f2 un'opera di informazione e divulgazione, divenendo membro dell'ANPI e presidente della sezione di Borgosesia.\nDurante la sua vita aveva incontrato ben 3 Presidenti della Repubblica, Pertini, Scalfaro e Mattarella. Proprio a quest'ultimo Wanda Canna aveva consegnato i propri diari."}
{"id": "8931732", "revid": "1318658", "url": "https://it.wikipedia.org/wiki?curid=8931732", "title": "Elena Alanka", "text": "Biografia.\nNel 1116 Elena spos\u00f2 Jaropolk II di Kiev da cui ebbe, nel 1125, un figlio di nome Vasilko Jaropolkovi\u010d (1125-1182) Principe di Shumsk che, nel 1172, spos\u00f2 Salyusha Piast, figlia di Boleslao IV di Polonia e Viacheslava di Novgorod. Mor\u00ec attorno al 1150."}
{"id": "8931733", "revid": "1372005", "url": "https://it.wikipedia.org/wiki?curid=8931733", "title": "Boleslao IV di Boemia", "text": ""}
{"id": "8931736", "revid": "1910023", "url": "https://it.wikipedia.org/wiki?curid=8931736", "title": "Pian de' Resinelli", "text": ""}
{"id": "8931738", "revid": "293377", "url": "https://it.wikipedia.org/wiki?curid=8931738", "title": "D\u00f6mm", "text": "I D\u00f6mm o domm, conosciuti tra i s\u00e9r\u00e8r come nax, sono entit\u00e0 del folklore senegalese, ascrivibili a streghe o stregoni cannibali.\nOrigini.\nSulle origini di questa entit\u00e0 esistono varie versioni: una di queste afferma che esse si sarebbero nate in un tempo arcaico, durante una lotta tra due fazioni, ove una o pi\u00f9 persone si sarebbero dissetate con il sangue dei nemici, dando origine al primo d\u00f6mm.\nUn'altra versione, legata alla cultura islamica, racconta che durante una campagna di guerra Maometto fu colpito da un forte mal di testa, tanto da doversi affidare alle cure di un medico. Questi gli incise una tempia per un salasso: raccolto il sangue in un catino, lo diede a degli schiavi affinch\u00e9 lo gettassero via ma questi, con la scusa che fosse il sangue del profeta, lo bevvero. Questi furono i primi d\u00f6mm, che poi trasmisero le tendenze cannibalistiche ai propri discendenti.\nUn'altra versione delle origini di queste entit\u00e0 afferma che avrebbero tratto origine da alcune donne che si sarebbero abbeverate in una pozza in cui giacevano i corpi di alcuni uomini morti in battaglia.\nTutte le leggende delle origini hanno in comune il fatto che i d\u00f6mm avrebbero tratto origine da violenti conflitti in atto.\nDescrizione.\nUna madre d\u00f6mm trasmetter\u00e0 molto facilmente questa sua caratteristica ai propri figli, cosa certa che avverr\u00e0 se entrambi i genitori sono d\u00f6mm: i genitori solitamente avranno uno od al massimo due figli, poich\u00e9 questi si nutriranno degli altri fratelli, uccidendoli in tenera et\u00e0 od addirittura prima del parto. Questi d\u00f6mm sono considerati i pi\u00f9 potenti e pericolosi e vengono chiamati dai Toucouleur \"kurumeri\".\nUn'altra categoria di d\u00f6mm sono i \"noh\u00f2r\": questi o sono figli di padre d\u00f6mm oppure bambini nati con un dente o dopo il normale periodo di gestazione; questi non si nutrono del \"fit\" ma possono leggere nel corpo e nello spirito delle persone e sono parimenti temuti e allontanati dalla popolazione.\nUn'ultima possibilit\u00e0 per divenire d\u00f6mm e che lo spirito di una di esse entri nel corpo di una gestante o che, inconsapevolmente, ne ispiri l'anima.\nI d\u00f6mm sono persone caratterizzate da grandi denti, occhi iniettati di sangue, dal fare sfuggente ed insinuante, e molto silenziosi. \nIl d\u00f6mm si nutre del \"fit\", ovvero l'energia vitale di una persona, staccandosi con l'anima dal proprio corpo. L'aspetto di questo spirito predatore era immaginato con due occhi sulla nuca e dotata di ali. Agisce soprattutto di notte nella savana attaccando persone isolate, ma pu\u00f2 anche colpire di giorno e nei luoghi affollati.\nVittime preferite del d\u00f6mm sono spesso i parenti, o quelle persone prive di amuleti protettivi o che hanno agito senza rispettare i propri spiriti protettivi o degli antenati.\nL'attacco pu\u00f2 concludersi nell'arco di poche ore o di quattro giorni, portando sempre alla morte: le vittime possono accorgersi dell'attacco grazie ad un sogno, in cui sognano di essere attaccati da pi\u00f9 animali selvatici oppure persone. Le vittime percepiscono angoscia, difficolt\u00e0 respiratorie e cardiache, oltre che un peso sullo stomaco accompagnato da vomito.\nLe vittime percepiscono di aver perso qualcosa, il \"fit\", e sono terrorizzate dalla morte prossima. Alla morte pu\u00f2 divenire pranzo per pi\u00f9 d\u00f6mm, appartenenti alla stessa congregazione di quella che ha iniziato l'attacco, che si riunirebbero in un momento di socialit\u00e0 durante il funerale della vittima.\nPer salvare le vittime dei d\u00f6mm deve essere immediatamente contattata una \"bilejo\", una cacciatrice di streghe. Questa gli somministrer\u00e0 droghe alla vittima per permettergli una dissociazione che pu\u00f2 portarlo a identificare la persona responsabile dell'attacco, che pu\u00f2 per\u00f2 essere anche identificato da un bambino innocente. Quando la bilejo, che in un alcuni casi pu\u00f2 essere anche un uomo, identifica la persona responsabile dell'attacco pu\u00f2 convincerla a restituire il maltolto in cambio del silenzio sulla sua identit\u00e0. \nL'attivit\u00e0 della bilejo pu\u00f2 convincere il d\u00f6mm a confessare le proprie responsabilit\u00e0 in cambio del silenzio sulla sue identit\u00e0. \nSe questa ha nascosto il \"fit\" della sua vittima, l'intera famiglia della vittima deve collaborare con il recupero del maltolto. Se invece l'ha ceduta ad un jinn, invece il bilejo dovr\u00e0 trattare direttamente con questo spirito. \nIl d\u00f6mm identificato deve sottoporsi a vari rituali per purificarsi e rientrare nella societ\u00e0, collaborando con la bilejo nella cura della sua vittima, accarezzandola, massaggiandola e lavandola. \nLa strega, per essere nuovamente accettata socialmente, dovr\u00e0 seguire la bilejo, divenendo anch'essa una cacciatrice di streghe, sottoponendosi ad un apprendistato con colei che l'ha \"sconfitta\".\nD\u00f6mm nella cultura di massa.\nIl protagonista del romanzo del 2018 \"Fratelli d'anima\" (\"Fr\u00e8re d'\u00e2me\") del franco-senegalese David Diop, viene identificato dai suoi commilitoni per la sua crudelt\u00e0 in combattimento come un d\u00f6mm."}
{"id": "8931740", "revid": "1566286", "url": "https://it.wikipedia.org/wiki?curid=8931740", "title": "Steamboat Round the Bend", "text": ""}
{"id": "8931774", "revid": "72396", "url": "https://it.wikipedia.org/wiki?curid=8931774", "title": "Techno 293", "text": "La Techno 293 \u00e8 uno sviluppo della classe Aloha ed \u00e8 principalmente usata per la classe di windsurf giovanile. La classe \u00e8 riconosciuta dalla Federazione Internazionale della Vela. Il design \u00e8 stato scelto per essere usato nei Giochi Olimpici Giovanili. Viene normalmente utilizzato come passaggio precedente alla classe olimpica .\nEventi.\nCampionati del Mondo.\nIl Campionato del Mondo di Techno 293 \u00e8 tenuto annualmente dal 2006.\nYouth Olympics.\nLa classe \u00e8 stata usata ai Giochi Olimpici Giovanili."}
{"id": "8931775", "revid": "124096707", "url": "https://it.wikipedia.org/wiki?curid=8931775", "title": "Milax", "text": ""}
{"id": "8931779", "revid": "486946", "url": "https://it.wikipedia.org/wiki?curid=8931779", "title": "Ministero dei trasporti e delle infrastrutture", "text": ""}
{"id": "8931785", "revid": "1993636", "url": "https://it.wikipedia.org/wiki?curid=8931785", "title": "Referendum cipriota sull'en\u014dsis del 1950", "text": "Tra il 15 e il 22 gennaio 1950 si tenne a Cipro un referendum non ufficiale sull'en\u014dsis (riunificazione) con la Grecia Il referendum fu votato solo dai greco-ciprioti e la proposta fu approvata dal 95,71% dei partecipanti.\nAntefatti.\nIl 12 dicembre 1949, l'arcivescovo Makarios II aveva invitato le autorit\u00e0 britanniche a indire un referendum sul futuro dell'isola. Dopo il loro rifiuto, il Consiglio della Chiesa e l'organizzazione Enosis organizzarono un referendum. I libri delle firme furono forniti nelle chiese tra il 15 e il 22 gennaio 1950. Essi avevano due colonne, intitolate \"Chiediamo l'unione con la Grecia\" e \"Siamo contro l'unione di Cipro con la Grecia\".\nConseguenze.\nDopo il referendum, la Chiesa di Cipro ammon\u00ec pubblicamente coloro che avevano votato contro l'enosis. Negli ultimi anni di dominio britannico a Cipro, la Chiesa cerc\u00f2 di mettere a tacere l'opinione dissenziente tra i greco-ciprioti, a volte con mezzi violenti. Nel febbraio 2017, il parlamento cipriota ha votato a favore della commemorazione annuale del referendum nelle scuole. La decisione \u00e8 stata accolta negativamente dai politici turco-ciprioti, causando l'interruzione dei colloqui tra il presidente cipriota Nicos Anastasiades e il leader turco-cipriota Mustafa Ak\u0131nc\u0131."}
{"id": "8931791", "revid": "224230", "url": "https://it.wikipedia.org/wiki?curid=8931791", "title": "Ne cives ad arma veniant", "text": ""}
{"id": "8931794", "revid": "80598", "url": "https://it.wikipedia.org/wiki?curid=8931794", "title": "Sarah Aarons", "text": "Biografia.\nSarah Aarons ha firmato con la Sony/ATV Music Publishing nel 2013. Due anni pi\u00f9 tardi ha collaborato nel singolo \"Keeping Score\" di LDRU, certificato doppio disco di platino in Australia. Nel 2017 \u00e8 diventata ambasciatrice della APRA AMCOS, vincendo cinque APRA Music Awards negli anni successivi per il suo lavoro come autrice. Ai Grammy Awards 2019 \u00e8 stata candidata per la Canzone dell'anno come autrice di \"The Middle\" di Zedd, Maren Morris e Grey.\nAarons ha scritto brani per artisti come Camila Cabello, Galantis, Khalid, Dua Lipa, Lykke Li, Demi Lovato, Mabel e Jessie Ware."}
{"id": "8931795", "revid": "599013", "url": "https://it.wikipedia.org/wiki?curid=8931795", "title": "Jind\u0159ich Stan\u011bk", "text": "Carriera.\nClub.\nCresciuto nel settore giovanile dello , nel gennaio 2014 entra a far parte dell'Academy dell', con cui firma un contratto biennale; successivamente fa ritorno in patria alla , che lo gira in prestito al nel gennaio 2017. Rientrato alla base, debutta fra i professionisti il 24 agosto in occasione dell'incontro di seconda divisione vinto 1-0 contro il .\nNel gennaio 2020 passa in prestito al , trasferimento divenuto definitivo un anno pi\u00f9 tardi.\nNazionale.\nIl 5 settembre 2021 fa il suo esordio in nazionale maggiore nella sconfitta per 3-0 in casa del .\nStatistiche.\n\"Statistiche aggiornate al 20 aprile 2021\"."}
{"id": "8931798", "revid": "2166030", "url": "https://it.wikipedia.org/wiki?curid=8931798", "title": "Hac\u0131 Pasci\u00e0", "text": " Fu gran visir dell'Impero Ottomano durante il periodo 1348-1349. Non si conoscono molti altri dettagli sulla sua vita."}
{"id": "8931806", "revid": "1924342", "url": "https://it.wikipedia.org/wiki?curid=8931806", "title": "G\u00fcl\u015fen", "text": "Biografia.\nOriginaria di Fatih, dopo aver studiato presso il \u015eehremini Anadolu Lisesi, ha frequentato l'Universit\u00e0 tecnica di Istanbul. Nel 1995 \u00e8 stata notata da Serap Turgay, il cui marito ha permesso all'artista di firmare un contratto con la Raks M\u00fczik per realizzare quattro album in studio. Il terzo disco \"Of... of...\", messo in commercio nel 2004 attraverso la Erol K\u00f6se Production, \u00e8 risultato il 24\u00ba pi\u00f9 venduto dell'intero anno secondo la Ba\u011flant\u0131l\u0131 Hak Sahibi Fonogram Yap\u0131mc\u0131lar\u0131 Meslek Birli\u011fi con oltre CD. Anche l'album \"Yurtta a\u015fk cihanda a\u015fk\" ha riscosso successo, ottenendo la certificazione d'oro dalla M\u00dc-YAP e totalizzando vendite in suolo turco nel corso del 2006. Nello stesso ha conquistato la sua prima numero uno nella T\u00fcrk\u00e7e Top 20 grazie a \"Yurtta a\u015fk cihanda a\u015fk\".\nHa ottenuto diversi riconoscimenti nella sua carriera, tra cui nove Kral T\u00fcrkiye M\u00fczik \u00d6d\u00fclleri."}
{"id": "8931808", "revid": "767487", "url": "https://it.wikipedia.org/wiki?curid=8931808", "title": "I favori della signorinetta", "text": "I favori della signorinetta \"(Little Miss smiles)\" \u00e8 un film drammatico americano del 1922 diretto da John Ford (con il nome d'arte di \"Jack\" Ford). A quanto si sa non esiste pi\u00f9 in circolazione alcuna copia del film, ed \u00e8 perci\u00f2 da considerarsi un film perduto.\nTrama.\nCome descritto in una rivista di film, la famiglia ebraica Aaronson \u00e8 composta da Papa (Williams), Mama (Franklin), David (Rankin), Louis (Testa), Leon (Lapan), Esther (Mason) e un bambino (Blumfield). Vivono in un quartiere umile, nel ghetto ebraico di una grande citt\u00e0. Esther \u00e8 una donna sorridente e solare e, in seguito al ricovero in ospedale della madre, che ha perso la vista, assume le funzioni di capofamiglia. Il dottor Jack Washton (Glass) all'ospedale resta affascinato da Esther, e la salva da \"The Spider\" (D'Albrook) quando questi penetra nell'appartamento degli Aaronson. Il giorno in cui la madre viene finalmente dimessa, David viene arrestato per aver sparato a The Spider. Il medico, per evitare alla madre di Esther il dolore di vedere il suo ragazzo arrestato, si assume la colpa della sparatoria. The Spider, tuttavia, si riprende dalla ferita e scagiona David da ogni colpa."}
{"id": "8931809", "revid": "120062990", "url": "https://it.wikipedia.org/wiki?curid=8931809", "title": "Icaro (Palazzo Davanzati)", "text": "Icaro \u00e8 un'opera a olio su tavola attribuita all'artista italiano Andrea del Sarto o alternativamente al Franciabigio e gi\u00e0 attribuita in passato a Francesco Granacci. Oggi l'opera \u00e8 custodita nella collezione di Palazzo Davanzati a Firenze (Italia).\nStoria.\nL'opera \u00e8 datata tra il 1506 e il 1508 circa e dalle dimensioni ridotte \u00e8 intuibile l'esecuzione per una committenza privata. Altra datazione la vuole eseguita tra il 1507 e il 1508 circa.\nLa fonte iconografica dev'essere ricercata in quella che era la collezione di antichi cammei della famiglia Medici, nella quale uno in particolare di et\u00e0 augustea ha lo stesso tema e pressoch\u00e9 la stessa conformazione generale ed oggi \u00e8 custodito nelle collezioni del Museo Archeologico Nazionale di Napoli (MANN). Lo stesso cammeo dev'essere stato certamente utilizzato per realizzare uno dei bassorilievi del cortile di Palazzo Medici Riccardi a Firenze, parte di una serie di tondi scultorei di Bertoldo di Giovanni tratti proprio da cammei medicei.\nPer quanto riguarda l'autore di quest'opera, la realizzazione era gi\u00e0 stata assegnata in passato a Francesco Granacci, mentre da ricerche pi\u00f9 recenti \u00e8 stata attribuita dalla critica alla mano di Franciabigio o alternativamente, con maggiore probabilit\u00e0, a quella di Andrea del Sarto, poich\u00e9 questi due artisti condivisero per un periodo la stessa bottega e collaborarono insieme ad alcune opere.\nL'attribuzione al Granacci risale al 1951, mentre quella al giovane Andrea del Sarto \u00e8 stata assegnata da David Freedberg, che \u00e8 stato seguito da Passavant nel 1964, Monti nel 1965, Von Holst nel 1971, McKillop nel 1974 e Carmignani nel 1979. Invece, John Shearman ha escluso quest'opera dal corpus del Sarto e Antonio Natali ha alternativamente proposto l'attribuzione al Franciabigio. Ma l'Angelini ha invece riproposto l'attribuzione al giovane Sarto, venendo confermata per tutti dal 1986. Recentemente per\u00f2, dal 2001, sembrerebbe accolta l'attribuzione al Franciabigio.\nL'opera \u00e8 entrata nelle collezioni di Palazzo Davanzati il 2 dicembre 1982, come propriet\u00e0 dello Stato Italiano.\nDescrizione.\nL'opera \u00e8 un dipinto a olio su tavola che misura 31 cm in altezza e 24 cm in lunghezza.\nLa scena rappresentata si svolge sotto un cielo azzurro striato di rosa e in un ambiente naturale che, da sinistra a destra, passa da un bosco rigoglioso a una plaga piatta.\nAl centro della composizione, posto su un piedistallo, c'\u00e8 Icaro, completamente nudo, in posizione di contrapposto e ha attaccate dietro schiena un paio di ali spiegate. Il giovane \u00e8 accompagnato a sinistra dal padre Dedalo, l'uomo barbuto che lo trattiene per il braccio destro abbassato, mentre a destra c'\u00e8 una donna (Pasifae? o Naucrate?), che invece lo tiene per il braccio sinistro alzato e lo assicura a una delle ali.\nSecondo la critica, proposto da Antonio Natoli nel 1986, l'autore di questo dipinto ha modificato il mito per creare una contrapposizione tra vizio e virt\u00f9, impersonificati rispettivamente da colui che vuole trattenere l'uomo verso il basso e invece chi vuole spingerlo in alto, a spiccare il volo, ad elevarsi. Ad unirsi a questa interpretazione c'\u00e8 anche l'ambiente circostante, dove il bosco rappresenta il \"locus amoenus\" del piacere, mentre la pianura la sede delle virt\u00f9."}
{"id": "8931813", "revid": "120062799", "url": "https://it.wikipedia.org/wiki?curid=8931813", "title": "Conte di Cavour, di Cellarengo e di Isolabella", "text": ""}
{"id": "8931815", "revid": "120062820", "url": "https://it.wikipedia.org/wiki?curid=8931815", "title": "Marchese di Cavour, di Cellarengo e di Isolabella", "text": ""}
{"id": "8931817", "revid": "120062833", "url": "https://it.wikipedia.org/wiki?curid=8931817", "title": "Michele Benso, marchese di Cavour", "text": ""}
{"id": "8931820", "revid": "57342", "url": "https://it.wikipedia.org/wiki?curid=8931820", "title": "Anatoli Golovnya", "text": ""}
{"id": "8931824", "revid": "1645459", "url": "https://it.wikipedia.org/wiki?curid=8931824", "title": "Tesla Note", "text": " \u00e8 un manga \"sh\u014dnen\" scritto da Masafumi Nishida e Tadayoshi Kubo e disegnato da Kouta Sannomiya, serializzato sul \"Weekly Sh\u014dnen Magazine\" di K\u014ddansha a partire dal 6 gennaio 2021. A partire da aprile 2021, il manga viene raccolto in tank\u014dbon. Una serie anime prodotta dallo studio Gambit andr\u00e0 in onda nel 2021. \nMedia.\nManga.\nIl manga \u00e8 scritto da Masafumi Nishida e Tadayoshi Kubo e disegnato da Kouta Sannomiya. Dopo l'annuncio a dicembre che lo sceneggiatore Masafumi Nishida sarebbe stato tra gli autori dell'opera, il manga inizia la serializzazione il 6 gennaio 2021 sul \"Weekly Sh\u014dnen Magazine\". Ad aprile dello stesso anno, il manga inizia ad essere raccolto in volumi tank\u014dbon.\nAnime.\nAd aprile 2021, la casa editrice K\u014ddansha annuncia che il manga ricever\u00e0 un adattamento animato, rivelando parte dello staff e del cast dell'anime. L'anime \u00e8 previsto per il 2021, al momento non sono state fornite indicazioni pi\u00f9 precise sulla sua uscita."}
{"id": "8931832", "revid": "1543377", "url": "https://it.wikipedia.org/wiki?curid=8931832", "title": "Carla Carini", "text": "Carla Carini \u00e8 una casa di moda italiana nata nel 1968 a Moglia, Mantova, posta in liquidazione nel 2009 e fallita nel 2017. Nel 2021 il brand \u00e8 stato acquisito dalla societ\u00e0 CCFashion di propriet\u00e0 dell'imprenditore mantovano Marco Migliari.\nStoria.\nNata sul finire degli anni 60 da Elleno Gasparini, amministratore delegato e titolare assieme alla sorella Carla, prende il nome della cotitolare e il cognome di un personaggio di un teleromanzo.\nLe prime collezioni nascono negli stabilimenti di Mantova. La loro forza risiedeva nei loro pezzi sartoriali che, nonostante la loro femminilit\u00e0, avevano un leggero tocco maschile.\nPresente in tutte le riviste rivolte alla donna Carla Carini aveva saputo conquistare una posizione autorevole nel campo della moda a partire dagli anni 70. Nel momento di massimo fulgore, la Carla Carini Spa aveva diverse linee di produzione per altrettanti marchi in aggiunta a quello principale. C\u2019erano la Carinissima per la fascia giovanile, Carla Carini le maglie, Rimmel, Onli Carini, Diario di Carla Carini e Oronero. I capi Carla carini sono stati indossati da Catherine Spaak, Irene Pivetti, Paola Saluzzi e Michela Rocco di Torrepadula.\nNel 2008 avviene la cessione dei marchi e dello stabilimento per tre milioni al gruppo Marcovaldo di Bergamo. Ma, con l\u2019uscita di scena dei due fondatori, inizia una serie di peripezie e di passaggi di propriet\u00e0.\nNel 2011 l'azienda \u00e8 infatti rilevata da Sign Box, una holding di Biella creata da Luciano Donatelli, all'epoca presidente dell'Uib (Unione industriale biellese), insieme ad altri (tra cui la famiglia Abate, la famiglia Falco, i fratelli Piana). Sign Box svolge un ruolo di incubatore anticrisi dopo avere gi\u00e0 acquisto altre realt\u00e0 nel settore, da Annalisa Collezioni a Caing Moore sino a Rebecca Brown.\n2021.\nNel 2021 il brand \u00e8 stato acquisito dalla societ\u00e0 CCFashion di propriet\u00e0 dell'imprenditore mantovano Marco Migliari.\nA partire dalla stagione 2022 \u00e8 Rocco Adriano Galluccio il nuovo direttore creativo di Carla Carini, gi\u00e0 fondatore e designer del brand Alcoolique."}
{"id": "8931864", "revid": "73843", "url": "https://it.wikipedia.org/wiki?curid=8931864", "title": "Ren\u00e9 K\u00fcss", "text": "Biografia.\nLa famiglia di Ren\u00e9 K\u00fcss era di origine alsaziana. Il padre era primario della divisione di chirurgia generale dell'ospedale La Charit\u00e9 di Parigi. Si laure\u00f2 in medicina all'Universit\u00e0 di Parigi e prest\u00f2 servizio all'Ospedale Broca di Parigi sotto la direzione del Profesor Robert Proust, fratello dello scrittore Marcel Proust. Divenne internista nel 1939 quando la chirurgia, l'anestesiologia, la radiologia e altre discipline stavano progredendo esponenzialmente.\nDopo lo scoppio della Seconda guerra mondiale K\u00fcss prest\u00f2 servizio come chirurgo nell'esercito francese. Successivamente fu a capo del team chirurgico della Third United States Army capeggiata dal Generale Patton. Inoltre partecip\u00f2 attivamente alla Resistenza francese.\nDopo la guerra K\u00fcss divenne assistente del Professor Fey nel reparto di Urologia dell'Ospedale Cochin di Parigi. Da allora la sua carriera venne dedicata all'urologia.\nAlcuni anni dopo K\u00fcss divenne professore di Patologia chirurgica e quando il primariato di Urologia in due ospedali parigini, il Foch e il Saint Louis, cre\u00f2 un dipartimento unitario. Impressionato dalla morte di molti pazienti per Insufficienza renale cronica, nel gennaio 1951 K\u00fcss esegu\u00ec, in collaborazione con Charles Dubost e Marceau Servelle, esegu\u00ec il primo trapianto renale con procedura di innesto nella cavit\u00e0 iliaca.\nNel dipartimento diretto da K\u00fcss furono eseguiti nove trapianti renali nel 1951, tuttavia vennero rigettati dal ricevente perch\u00e9 all'epoca non c'erano i farmaci immunosoppressori. Nel 1960, usando il protocollo di Thomas Starzl e Roy Calne, cio\u00e8 la somministrazione di prednisone e di mercaptopurina, K\u00fcss riusc\u00ec ad ottenere la sopravvivenza di tre organi trapiantati a circa diciotto mesi.\nNel 1966 esegu\u00ec uno xenotrapianto su un uomo con un rene di un suino. Il risultato fu fallimentare a causa di un rigetto iperacuto.\nNegli anni successivi K\u00fcss accumul\u00f2 nuove esperienze. Nel 1971 cre\u00f2 la societ\u00e0 francese di trapianti. Descrisse i segni del rigetto nel rene e svilupp\u00f2 la resezione del cancro renale. Nel 1988 divenne presidente dell'Accademia francese di Medicina. Fond\u00f2 la scuola di urologia alla Piti\u00e9-Salp\u00eatri\u00e8re. Nel 2002 ricevette il Premio Medawar."}
{"id": "8931867", "revid": "171091", "url": "https://it.wikipedia.org/wiki?curid=8931867", "title": "Tour Lavina", "text": ""}
{"id": "8931869", "revid": "2128848", "url": "https://it.wikipedia.org/wiki?curid=8931869", "title": "Come noi nessuno al mondo (album)", "text": "Come noi nessuno al mondo \u00e8 un album di Toto Cutugno del 2005, ha il titolo del brano omonimo prensentato al Festival di Sanremo 2005 in coppia con Annalisa Minetti."}
{"id": "8931872", "revid": "155634", "url": "https://it.wikipedia.org/wiki?curid=8931872", "title": "Rio del Duca", "text": "Rio del Duca \u00e8 un breve corso d'acqua interno veneziano situato nel sestiere di San Marco e che confluisce nel Canal Grande.\nOrigine del nome.\nIl nobile veneziano Andrea Corner nella seconda met\u00e0 del XV secolo inizi\u00f2 la costruzione di un palazzo affacciato sul Canal Grande e prima che fosse completato venne acquisito dal duca milanese Francesco Sforza che affid\u00f2 all'architetto Antonio di Pietro Averlino, detto il Filarete.\nIl progetto rimase incompiuto e la Serenissima fece ultimare l'edificio che divenne Ca' del Duca, e il nome del rio deriv\u00f2 da tale palazzo.\nDescrizione.\nIl breve canale interno, col Rio di San Vidal, forma una piccola isola nella parte occidentale del sestiere di San Marco e viene superato da un solo ponte, il Ponte de le Scuole."}
{"id": "8931879", "revid": "767487", "url": "https://it.wikipedia.org/wiki?curid=8931879", "title": "Just Looking", "text": "Just Looking \u00e8 un film del 1995 diretto da Tyler Bensinger.\nTrama.\nJim \u00e8 un architetto di 33 anni sposato con Mary da 10 anni, stressato dal matrimonio, diventa un guardone, spiando la sua vicina di casa."}
{"id": "8931880", "revid": "4175", "url": "https://it.wikipedia.org/wiki?curid=8931880", "title": "Heinrich Gottfried Gerber", "text": ""}
{"id": "8931883", "revid": "1543377", "url": "https://it.wikipedia.org/wiki?curid=8931883", "title": "Lingue dell'Etiopia", "text": "Le lingue dell'Etiopia includono le lingue ufficiali dell'Etiopia, le sue lingue nazionali e regionali, un gran numero di lingue minoritarie e lingue straniere.\nPanoramica.\nCi sono 86 lingue indigene in Etiopia secondo l'Ethnologue, con il censimento etiope del 1994 che indica che circa 77 lingue erano parlate localmente. La maggior parte di queste lingue appartiene alla famiglia afroasiatica (lingue semitiche e cuscitiche; si parlano anche lingue omotiche, ma la loro classificazione come afroasiatiche rimane controversa). Inoltre, le lingue nilo-sahariane sono parlate da quello che il governo chiama i \"nilotici\", anche se gli studiosi distinguono il nilotico dalle lingue Surmiche, lingue Gumuz e lingue koman parlate in Etiopia.\nDelle lingue parlate in Etiopia, 86 sono vive e 2 sono estinte. 41 delle lingue viventi sono istituzionali, 14 sono in via di sviluppo, 18 sono vigorose, 8 sono in pericolo di estinzione e 5 sono prossime all'estinzione.\nCharles A. Ferguson nel 1976 ha proposto l'area linguistica etiope, contraddistinta da caratteristiche grammaticali e fonologiche condivise nel 1976. Questo \"sprachbund\" include le lingue afroasiatiche dell'Etiopia, non le lingue nilo-sahariane. Nel 2000 Mauro Tosco ha messo in dubbio la validit\u00e0 della proposta originale di Ferguson. Non c'\u00e8 ancora accordo tra gli studiosi su questo punto, ma Tosco ha almeno indebolito l'affermazione originale di Ferguson.\nL'inglese \u00e8 la lingua straniera pi\u00f9 parlata ed \u00e8 il mezzo di insegnamento nelle scuole secondarie e nelle universit\u00e0. L'amarico era la lingua di insegnamento della scuola primaria, ma \u00e8 stato sostituito in molte zone da lingue locali come l'oromo e il tigrino.\nDopo la caduta del Derg nel 1991, la Costituzione dell'Etiopia del 1995 ha concesso a tutti i gruppi etnici il diritto di sviluppare le proprie lingue e di stabilire sistemi di istruzione primaria in prima lingua. Si tratta di un netto cambiamento nelle politiche linguistiche dei precedenti governi in Etiopia.\nIn termini di sistemi di scrittura, l'ortografia principale dell'Etiopia \u00e8 la scrittura ge'ez. Impiegato come abugida per molte delle lingue del paese, \u00e8 entrato in uso per la prima volta nel VI e V secolo a.C. come abjad per trascrivere la lingua semitica ge'ez. Il ge'ez oggi \u00e8 la lingua liturgica delle chiese ortodosse etiope ed eritrea. Altri sistemi di scrittura sono stati utilizzati negli anni anche da diverse comunit\u00e0 etiopi. Questi includono la scrittura araba per scrivere alcune lingue etiopi parlate dalle popolazioni musulmane e la scrittura dello sceicco Bakri Sapalo per l'oromo. Oggi, molte lingue cuscitiche, omotiche e nilo-sahariane sono scritte in caratteri latini. \nLe lingue.\nSecondo il censimento etiope del 2007, le prime lingue pi\u00f9 diffuse sono:\nL'arabo, che appartiene anche alla famiglia afroasiatica, \u00e8 parlato in alcune zone dell'Etiopia. Molti etiopi musulmani sono anche in grado di parlare arabo a causa della loro appartenenza religiosa.\nL'inglese \u00e8 la lingua straniera pi\u00f9 parlata, insegnata anche in molte scuole. Secondo l'ambasciatore etiope negli Stati Uniti, l'inglese era ora anche una lingua ufficiale del governo etiope.\nStatus speciale dell'amarico.\nL'amarico era la lingua di lavoro dei tribunali etiopi e delle sue forze armate, del commercio e delle comunicazioni quotidiane dalla fine del XII secolo. Sebbene ora sia solo una delle 6 lingue ufficiali dell'Etiopia, insieme a oromo, somalo, afar, tigrino e inglese - fino al 2020 l'amarico era l'unica lingua ufficiale etiope a livello federale, insieme all'inglese. Secondo il censimento del 2007, l'amarico \u00e8 parlato da 21,6 milioni di madrelingua in Etiopia e da 25 milioni di parlanti secondari in Etiopia.\nInoltre, 3 milioni di emigranti al di fuori dell'Etiopia parlano amarico; \u00e8 parlato anche dalla maggior parte degli ebrei etiopi in Etiopia e Israele. \nA Washington DC, l'amarico \u00e8 diventata una delle sei lingue non inglesi nel Language Access Act del 2004, che consente i servizi governativi e l'istruzione in amarico.\nInoltre, l'amarico \u00e8 considerato una lingua sacra dalla religione rastafariana ed \u00e8 ampiamente utilizzato tra i suoi seguaci in tutto il mondo.\nAfroasiatico.\nAfroasiatico\nNilo-Sahariana.\nIn Etiopia, il termine \"nilotico\" \u00e8 spesso usato per riferirsi alle lingue nilo-sahariane e alle loro comunit\u00e0. Tuttavia, nella linguistica accademica, \"nilotico\" \u00e8 solo una parte di \"nilo-sahariana\", un segmento della pi\u00f9 ampia famiglia nilo-sahariana.\nNilo-Sahariane\nLingue a rischio di estinzione.\nDiverse lingue etiopi sono in pericolo: potrebbero non essere parlate per una o due generazioni e potrebbero estinguersi, vittime dell'estinzione linguistica, come hanno fatto weyto, gafat e mesmes e molto presto ongota. I fattori che contribuiscono alla morte linguistica sono complessi, e pertanto non \u00e8 facile stimare quali o quante lingue siano pi\u00f9 vulnerabili. Hudson ha scritto: \"Supponendo che una lingua con meno di 10.000 parlanti sia in pericolo, o rischia di estinguersi entro una generazione\", ci sono 22 lingue in pericolo in Etiopia (1999: 96). Tuttavia, un numero di lingue etiopi non ha mai avuto popolazioni cos\u00ec elevate, quindi non \u00e8 chiaro se questo sia un modo appropriato per calcolare il numero di lingue a rischio di estinzione in Etiopia. Il numero reale pu\u00f2 essere inferiore o superiore. Le nuove politiche linguistiche dopo la rivoluzione del 1991 hanno rafforzato l'uso di un certo numero di lingue. Pubblicazioni specifiche sulle lingue a rischio di estinzione in Etiopia includono: Appleyard (1998), Hayward (1988) e Zelealem (1998a, b, 2004)."}
{"id": "8931884", "revid": "2091133", "url": "https://it.wikipedia.org/wiki?curid=8931884", "title": "Tallahassee Tennis Challenger 2021 - Doppio", "text": "Roberto Mayt\u00edn e Fernando Romboli hanno conquistato l'ultima edizione del torneo nel 2014, ma hanno scelto di partecipare a questa edizione.\nIn finale Orlando Luz / Rafael Matos hanno sconfitto Sekou Bangoura / Donald Young con il punteggio di 7-6(2), 6-2."}
{"id": "8931887", "revid": "120063421", "url": "https://it.wikipedia.org/wiki?curid=8931887", "title": "Alfonso della Marmora", "text": ""}
{"id": "8931894", "revid": "122246", "url": "https://it.wikipedia.org/wiki?curid=8931894", "title": "Chiesa di San Defendente (Roncola)", "text": "La chiesa di San Defendente \u00e8 il principale luogo di culto cattolico di Roncola in provincia e diocesi di Bergamo; fa parte del vicariato di Almenno-Ponteranica-Villa d'Alm\u00e8.\nStoria.\nLa prima citazione della chiesa intitolata a san Defendente nella localit\u00e0 Roncola risale al 1471, ed \u00e8 proprio nel XV secolo che si ritiene sia stata edificata\nLa chiesa fu edificata discosta dal centro di Roncola in prossimit\u00e0 di un nucleo fortificato.\nL'edificio fu innalzato in tre fasi differenti. La parte pi\u00f9 antica risalente ai primi anni del Quattrocento, \u00e8 la zona absidale e l'aula. Alla fine del secolo furono realizzati gli affreschi nell'abside da Giovanni Baschenis., questi furono coperti nel Seicento per ordine del vescovo Giovanni Emo. Nel Cinquecento vi fu una seconda fase della costruzione con la parte detta \"fenil de morc\" con i locali della sagrestia e il fienile sopra l'abside. Il fieno, veniva venduto all'asta il 2 gennaio, festa del santo titolare, e il ricavato donato alla cappellania dei morti. Nell'ultima fase ottocentesca, fu distrutta l'antica torre campanaria e innalzata quella nuova.\nLa chiesa risulta visitata da san Carlo Borromeo arcivescovo di Milano nel 1575 durante la sua visita diocesana sul territorio di Bergamo.\nIl vescovo di Bergamo Giovanni Emo nel 1615 visit\u00f2 la chiesa. Dalla relazione si evince che impose la copertura degli antichi affreschi che dovevano essere sostituiti da un dipinto da collocare come pala dell'altare maggiore. Il dipinto fu commissionato a Girolamo Forabosco e raffigura la \"Madonna col Bambino in gloria e santi Sebastiano, Defendente e Rocco\". Il dipinto \u00e8 conservato nella chiesa parrocchiale di San Bernardo ma risulta essere ancora presente nel 1702 quando il Luigi Ruzzini ne fece una descrizione dettagliata durante la sua visita. Accanto alla chiesa vi era la canonica che ospitava il cappellano, risulta ancora presenta uno stemma sul fabbricato. La presenza \u00e8 indicata fino alla fine del Settecento. La chiesa mantenne la sua autonomia fino al 1861 quando i sindaci affidarono la gestione alla fabbriceria della chiesa parrocchiale.\nL'edificio fu per molto tempo abbandonato per essere oggetto di restauro con lavori di recupero degli antichi affreschi solo negli ultimi anni del XX secolo.\nDescrizione.\nEsterno.\nL'edificio di culto, dal classico orientamento liturgico, \u00e8 posto all'incrocio di due strade con abside rivolta a sud est. Il fronte principale, molto semplice e terminante con il tetto a due spioventi. La parte era anticamente intonacata, sono visibili solo due lacerti, uno con tracce di una sinopia raffigurante una \"croce a braccia aperte con globo\" posta sulla parte superiore dell'ingresso. Visibile \u00e8 l'antico pietrame misto, usato per la costruzione della muratura. La facciata conserva centrale il porticato a sesto acuto con contorno in pietra. Un'apertura a sguscio \u00e8 posta nella parte superiore atta a illuminare l'aula. Due piccolissime aperture sono collocate sul lato destro del portico, una rettangolare e l'altra ad arco.\nInterno.\nL'interno a pianta rettangolare si presenta a unica navata divisa da grandi archi con basamenti in muratura a sesto acuto, in tre campate. La copertura \u00e8 con travi in legno a vista. L'aula \u00e8 illuminata dalla finestra posta in controfacciata e due aperture poste nella seconda campata, dove \u00e8 ospitato anche l'ingresso laterale. La zona del presbiterio, rialzata da un gradino e con la copertura da volta a sesto acuto, \u00e8 di misura inferiore alla sala, e anticipata dall'arco trionfale che conserva lateralmente due nicchie ospitanti le statue della Madonna e di san Defendente titolare della chiesa. Gli affreschi presenti sull'abside sono opera di Angelo Baschenis dell'importante famiglia di artisti di Averara realizzati nel 1482 e riaffiorati dopo i restauri degli anni Novanta del Novecento. I dipinti a fresco raffigurano: San Defendente datato \"MCCCCLXXXII die XXII mensis octubris\" mentre la firma del pittore \u00e8 impressa sulla fascia posta sul muro \"angelus de averaria pinxit laus deo\".\nL'interno conserva un'acquasantiera a forma di capitello di provenienza non nota. I dipinti a fresco presenti nella navata sono di difficile assegnazione. Questi sono stati eseguiti in periodi differenti dal 1479 al 1499, e altri nel 1591."}
{"id": "8931897", "revid": "1346043", "url": "https://it.wikipedia.org/wiki?curid=8931897", "title": "Forza Sugar", "text": ""}
{"id": "8931903", "revid": "1005847", "url": "https://it.wikipedia.org/wiki?curid=8931903", "title": "Alberto Cecchi", "text": ""}
{"id": "8931906", "revid": "120063668", "url": "https://it.wikipedia.org/wiki?curid=8931906", "title": "Sandrino Fortis", "text": ""}
{"id": "8931909", "revid": "120063783", "url": "https://it.wikipedia.org/wiki?curid=8931909", "title": "Paolo Vincenzo Giovanni Battista Boselli", "text": ""}
{"id": "8931915", "revid": "287204", "url": "https://it.wikipedia.org/wiki?curid=8931915", "title": "Hamilton Academical Football Club 2018-2019", "text": "Questa voce raccoglie le informazioni riguardanti l'Hamilton Academical Football Club nelle competizioni ufficiali della stagione 2018-2019."}
{"id": "8931917", "revid": "599013", "url": "https://it.wikipedia.org/wiki?curid=8931917", "title": "Alfredo Graciani", "text": "Bomber degli \"Xeneizes\" nella seconda met\u00e0 degli anni ottanta con cui segn\u00f2 83 reti in 250 presenze vincendo anche una Supercoppa Sudamericana ed una Recopa Sudamericana. Soprannominato \"El Murci\u00e9lago\" (in italiano \"Il pipistrello\") \u00e8 morto a 56 anni a causa di un arresto cardiaco."}
{"id": "8931921", "revid": "1573940", "url": "https://it.wikipedia.org/wiki?curid=8931921", "title": "Acanthurus chirurgus", "text": "Acanthurus chirurgus () \u00e8 un pesce osseo marino appartenente alla famiglia Acanthuridae.\nDistribuzione e habitat.\nQuesta specie \u00e8 diffusa nelle zone tropicali dell'oceano Atlantico occidentale tra il Massachusetts e lo stato brasiliano di San Paolo ma \u00e8 comune solo nelle regioni tropicali di questo oceano e nei bacini ad esso collegati come il mar dei Caraibi. \u00c8 frequente anche alle Bermuda mentre \u00e8 raro nel golfo del Messico. Nell'Atlantico orientale \u00e8 segnalato in Senegal. Esiste una segnalazione nel mar Mediterraneo all'isola d'Elba, probabilmente in seguito al rilascio da un acquario\nQuesta specie vive nei pressi delle barriere coralline o di fondi duri di altro tipo a bassa profondit\u00e0, soprattutto dove vi sia presenza di sabbia e di spugne. I giovanili vivono in acque basse e trovano rifugio fra la vegetazione marina e le mangrovie.\nSi pu\u00f2 trovare fra i 2 e i 25 metri di fondale, comunemente non oltre i 15 metri.\nDescrizione.\nQuesta specie, come gli altri \"Acanthurus\", ha corpo ovale, compresso lateralmente. La bocca \u00e8 piccola, posta su un muso sporgente; sul peduncolo caudale, particolarmente sottile, \u00e8 presente una spina mobile molto tagliente. La pinna dorsale \u00e8 unica e piuttosto lunga, di altezza uniforme. La pinna anale \u00e8 simile ma pi\u00f9 corta. La pinna caudale ha una leggera intaccatura centrale. Le scaglie sono molto piccole. La livrea dell'adulto \u00e8 variabile, la tinta di fondo va dal bruno scuro al grigio chiaro. Sui fianchi sono sempre presenti 10 barre verticali di colore pi\u00f9 scuro. La spina sul peduncolo caudale \u00e8 bordata di blu vivo.\n\u00c8 riportata la taglia massima di , la taglia media si aggira sui 35 cm e il peso massimo noto \u00e8 di 5,1 kg.\nBiologia.\nDiurno. Pu\u00f2 vivere fino a 30 anni.\nComportamento.\nForma banchi non molto coesi. I giovani si comportano da pesci pulitori; assieme a quelli di \"Acanthurus coeruleus\" e ad \"Abudefduf saxatilis\", ripuliscono dai parassiti soprattutto le tartarughe verdi.\nAlimentazione.\nSi nutre soprattutto di alghe, fanerogame marine del genere \"Thalassia\" e detrito organico. Bruca le alghe sui fondi duri o le assume assieme alla sabbia, ingerendone una grande quantit\u00e0. Nello stomaco sono stati trovati anche resti di spugne.\nRiproduzione.\nLe larve sono pelagiche e si spostano sul fondale a un'et\u00e0 di 45/71 giorni a una lunghezza di 26,9 millimetri; dapprima si stanziano nelle lagune e in altri ambienti riparati per trasferirsi nella parte esterna della barriera da adulti. La maturit\u00e0 sessuale viene raggiunta a partire da una lunghezza di 17 cm.\nPredatori.\nLa letteratura scientifica riporta casi di predazione da parte del tonno pinna gialla.\nPesca.\n\u00c8 oggetto di intensa pesca per il consumo nei Caraibi (Haiti e Giamaica). Si cattura con reti da posta, nasse e con il fucile subacqueo.\nAcquariofilia.\nSi trova sul mercato dei pesci d'acquario.\nConservazione.\n\u00c8 l\"'Acanthurus\" pi\u00f9 comune nell'Atlantico occidentale. \u00c8 abbondante in gran parte dell'areale e le popolazioni sono stabili sebbene le maggiori densit\u00e0 si raggiungono laddove non viene pescato o lo \u00e8 in maniera non intensa. Non sembrano sussistere preoccupazioni per lo status della specie, per questo la Lista rossa IUCN lo classifica come \"a rischio minimo\"."}
{"id": "8931924", "revid": "124123383", "url": "https://it.wikipedia.org/wiki?curid=8931924", "title": "La signora scompare (romanzo)", "text": "La signora scompare (noto anche come \"Il mistero della signora scomparsa\" ) \u00e8 un romanzo giallo del 1936 della scrittrice britannica Ethel Lina White . \nTrama.\nIris Carr, una giovane donna inglese, sta rientrando da una disastrosa vacanza trascorsa in un hotel sulle alpi europee. I suoi amici l'hanno lasciata indietro e lei si ritrova tutta sola sul treno diretto a Trieste, in uno scompartimento con una sola persona che parla inglese, la signorina Winifred Froy. Nello stesso scompartimento vi sono la baronessa presso cui la signorina Froy lavora e il suo staff. \nAnche gli altri ospiti dell'hotel sono a bordo del treno. In un altro scompartimento Iris nota un corpo bendato sorvegliato da un medico dall'aspetto sinistro che dice di portare una vittima di un incidente all'ospedale di Trieste.\nLa signorina Froy stringe amicizia con Iris e le confida di essere stata di recente insegnante ai figli del \"Leader dell'opposizione\", una nascente fazione comunista. Dopo aver pranzato Iris prende delle compresse per il suo mal di testa e si addormenta. Quando si sveglia, la signorina Froy non \u00e8 presente.\nTutti i suoi compagni di viaggio negano di aver visto la signorina Froy. Alla fine Iris trova due inglesi che parlano la lingua locale; Max Hare, un giovane ingegnere e il suo compagno di viaggio, \"il Professore\", che aiutano Iris nella ricerca. Una signora vestita in modo identico alla signorina Froy riappare. Iris inizia a credere di aver avuto allucinazioni.\nIl dottore convince Max a somministrare di nascosto un sonnifero a Iris; ma quando sta per addormentarsi, trova improvvisamente la forza di entrare nello scompartimento adiacente e strappare le bende dalla misteriosa \"vittima\". \u00c8 proprio la signorina Froy.\nIris trascorre il resto del viaggio attraverso l'Italia e la Francia in semi-incoscienza. Solo alla stazione Victoria di Londra, Max spiega cosa \u00e8 successo. La signorina Froy \u00e8 stata testimone innocente di un delitto senza rendersene conto e la baronessa aveva ideato un complotto per metterla a tacere.\nLa signorina Froy torna a casa, dopo essersi goduta la sua avventura, e Iris decide che lei e Max faranno il loro prossimo viaggio insieme.\nPubblicazione.\nIl romanzo \u00e8 stato originariamente pubblicato nel 1936 ed \u00e8 uno dei pochi romanzi di White ad essere ancora in stampa oggi. In Italia \u00e8 stato pubblicato come \"Il mistero della signora scomparsa\", \"Il Giallo Economico Classico\" n. 59; ripubblicato come \"La signora scompare\", \"I Bassotti\" n. 28\nAdattamenti.\nFilm.\nIl romanzo \u00e8 stato adattato per il cinema pi\u00f9 volte:"}
{"id": "8931925", "revid": "57342", "url": "https://it.wikipedia.org/wiki?curid=8931925", "title": "Maria Teresa Capecchi", "text": "Biografia.\nEsponente del Partito Comunista Italiano, alle politiche del 1983 fu eletta alla Camera nella circoscrizione Firenze-Pistoia con 17.864 preferenze. Fu confermata alle politiche del 1987, in cui ottenne 16.280 preferenze.\nNel 1991 ader\u00ec al Partito Democratico della Sinistra.\nTermin\u00f2 il mandato parlamentare nel 1992."}
{"id": "8931929", "revid": "1005847", "url": "https://it.wikipedia.org/wiki?curid=8931929", "title": "Maria Teresa Capecchi Pallini", "text": ""}
{"id": "8931930", "revid": "785863", "url": "https://it.wikipedia.org/wiki?curid=8931930", "title": "Pino Van Lamsweerde", "text": ""}
{"id": "8931938", "revid": "1318658", "url": "https://it.wikipedia.org/wiki?curid=8931938", "title": "Relazioni bilaterali tra Georgia e Turchia", "text": "Le relazioni bilaterali tra Georgia e Turchia si riferiscono alle relazioni diplomatiche tra Georgia e Turchia. Dopo la dissoluzione dell'Unione Sovietica, la Turchia ha riconosciuto l'indipendenza della Georgia il 16 dicembre 1991. Il 21 maggio 1992 \u00e8 stato firmato il protocollo formale sull'istituzione delle relazioni diplomatiche tra i due paesi. Attualmente \u00e8 in vigore un accordo di libero scambio. La Georgia ha un'ambasciata ad Ankara, e due consolati, generali a Istanbul e Trebisonda. La Turchia ha un'ambasciata a Tbilisi e un consolato generale a Batumi. Entrambi i paesi sono membri a pieno titolo del Consiglio d'Europa, dell'Organizzazione per la sicurezza e la cooperazione in Europa, il BLACKSEAFOR (Black Sea Naval Co-operation Task Group), l'Organizzazione della cooperazione economica del Mar Nero e l'Organizzazione mondiale del commercio. La Turchia \u00e8 gi\u00e0 membro della NATO, mentre la Georgia \u00e8 uno Stato candidato.\nCi sono diverse migliaia di etnici georgiani in Turchia e un numero minore di turchi (turchi meskheti) residenti in Georgia. A causa dei secolari legami storici e culturali tra i due paesi, i rapporti sono generalmente cordiali anche se occasionalmente sorgono controversie.\nRelazioni odierne.\nNel 2013, una mappa nazionalista turca pubblicata aveva incluso il territorio dell'Agiaria in territorio turco, il che ha causato attriti e ostilit\u00e0 tra Georgia e Turchia. La questione \u00e8 stata ampiamente sottovalutata, inoltre, nel 2017 con il presidente turco Recep Tayyip Erdo\u011fan che ha tenuto un discorso menzionando la citt\u00e0 georgiana di Batumi, provocando il ritorno dell'attrito.\nMissioni diplomatiche.\nRepubblica di Georgia\nRepubblica di Turchia"}
{"id": "8931963", "revid": "2056951", "url": "https://it.wikipedia.org/wiki?curid=8931963", "title": "Il mistero della signora scomparsa (romanzo)", "text": ""}
{"id": "8931966", "revid": "767487", "url": "https://it.wikipedia.org/wiki?curid=8931966", "title": "Novello Pallanti", "text": "Biografia.\nEsponente del Partito Comunista Italiano, alle politiche del 1979 fu eletto alla Camera nella circoscrizione Firenze-Pistoia (con 12.516 preferenze); fu confermato alle politiche del 1983 (con 10.706 preferenze) e alle politiche del 1987 (con 13.823 preferenze).\nNel 1991 ader\u00ec al Partito Democratico della Sinistra.\nTermin\u00f2 il mandato parlamentare nel 1992."}
{"id": "8931969", "revid": "287204", "url": "https://it.wikipedia.org/wiki?curid=8931969", "title": "Chaouia (Marocco)", "text": "Chaouia () \u00e8 una regione storica ed etno-geografica del Marocco. \u00c8 delimitata dal fiume Oum Er-Rbia a sud-ovest, il fiume Cherrate a nord-est, la pianura di Tadla a sud-est e l'Oceano Atlantico a nord-ovest. L'enclave copre una superficie di quasi 14\u00a0000\u00a0km 2.\nGeograficamente, la Chaouia pu\u00f2 essere divisa in due sottoregioni: bassa e alta. La Chaouia bassa \u00e8 la parte costiera mentre la Chaouia alta \u00e8 pi\u00f9 all'interno. I terreni variano in fertilit\u00e0: la terra scura \u00e8 apprezzata per i suoi alti raccolti e si trova tra gli Mdakra, Ouled Hriz e Oulad Said. C'\u00e8 anche la terra rossa hamri.\nNel corso della storia del Marocco, la Chaouia era famosa per la coltivazione di grano e orzo, che venivano esportati in anni di abbondanza da Casablanca, F\u00e9dala o Azemmour. La pecora Chaouia era anche apprezzata per la sua lana, che veniva anche esportata a Marsiglia dove era conosciuta come Wardigha in riferimento a una delle trib\u00f9.\nAl giorno d'oggi, la Chaouia fa parte della regione amministrativa Casablanca-Settat.\nEtimologia.\n\"Chaouia\" \u00e8 una parola berbera che significa \"pastori di pecore\".\nStoria.\nLa Chaouia faceva parte del territorio dei Barghawata fino a quando fu unificata al Marocco dagli Almoravidi.\nIn seguito alla sconfitta delle trib\u00f9 arabe beduine da parte dei governanti Almohadi del Marocco nel XII secolo, le trib\u00f9 arabe di Hilal e Sulaym furono forzate a insediarsi nella regione, dove si fusero con i berberi locali. Nel XIII e XIV secolo, i Marinidi trasferirono alcuni berberi Zenata dal Marocco orientale alla Chaouia.\nAll'inizio del XX secolo, la Chaouia sub\u00ec una forte ribellione. Nel 1907, i francesi entrarono nella regione prima di estendere il loro controllo su tutto il Marocco.\nDurante il protettorato francese, la Chaouia faceva parte della \"suddivisione autonoma di Casablanca\". \u00c8 stata poi divisa in tre \"controlli civili\": Chaouia-Nord (Casablanca) Chaouia-Centro (Berrechid) e Chaouia-Sud (Settat).\nComposizione tribale.\nLa confederazione tribale Chaouia \u00e8 tradizionalmente composta da 14 trib\u00f9 di lingua araba:"}
{"id": "8931970", "revid": "110157", "url": "https://it.wikipedia.org/wiki?curid=8931970", "title": "Air Vietnam", "text": "Attiva dal 1946 al 1975, Air Viet Nam (Air VN) (\"in vietnamita: H\u00e3ng Vi\u1ec7t Nam h\u00e0ng kh\u00f4ng\") \u00e8 stata la prima compagnia aerea commerciale del Vietnam del Sud, con sede nel Distretto 1 di Saigon. Fondata sotto Sua Maest\u00e0 l'imperatore B\u1ea3o \u0110\u1ea1i, la compagnia aerea trasport\u00f2 oltre due milioni di passeggeri, anche durante la Guerra del Vietnam, prima del suo crollo a causa della Caduta di Saigon.\nStoria.\nLa flotta iniziale di Air Viet Nam era composta da cinque Cessna 170, Douglas DC-3 e Douglas DC-4, grazie ai quali la compagnia aerea volava principalmente tra citt\u00e0 e paesi in tutto il Vietnam. Nel 1975 Air Viet Nam utilizzava una flotta di velivoli Boeing, alcuni noleggiati dalla Pan Am e dalla China Airlines, composta da un certo numero di Boeing 707 e Boeing 727 su rotte sia regionali che internazionali.\nCon l'aumento del traffico passeggeri con l'inizio della Guerra del Vietnam, Air Viet Nam aggiunse nuovi aerei, inizialmente Vickers Viscount, DC-3 e DC-4. Alla fine ottenne velivoli pi\u00f9 moderni, inclusi i 727, alcuni dei quali ottenuti da Air France e Pan Am. Almeno un C-46 era stato affittato da China Airlines e pilotato da un equipaggio taiwanese. Quell'aereo aveva una combinazione di colori diversa dal resto della flotta di Air Viet Nam.\nIn un'insolita joint venture, Air Viet Nam venne affiancata da Continental Air Services (CASI), una compagnia aerea sussidiaria di Continental Airlines costituita per fornire operazioni e supporto per il trasporto aereo nel sud-est asiatico a met\u00e0 degli anni '60. In base a questo accordo, CASI avrebbe condiviso i passeggeri e le rotte merci con Air Viet Nam su alcune rotte nazionali e internazionali, cos\u00ec come hangar e rotte di volo. La CASI si occup\u00f2 anche di una parte della manutenzione degli aeromobili. La revisione dei motori veniva eseguita a Hong Kong da China Airlines, e in parte a Taiwan da Air Asia (una sussidiaria di Air America). CASI pagato una parte delle sue entrate ad Air Viet Nam per le rotte e i privilegi. Molti aerei CASI operanti da Saigon erano dipinti con il drago/bandiera rotonda di Air Viet Nam.\nNel 1972, Air Vietnam aveva in flotta un B747-200 preso in leasing da Air France e un altro B747-100 dalla Pan Am, entrambi restituiti ai rispettivi proprietari entro poche settimane dalla caduta di Saigon.\nCaduta di Saigon.\nDurante la caduta di Saigon e l'imminente invasione del Vietnam del Nord nel Vietnam del Sud, Air Viet Nam decise di assistere e aiutare tutti i cittadini sudvietnamiti a fuggire nei paesi vicini. Molti dei loro piloti e dell'equipaggio lavorarono per lunghe ore trasportando civili in Thailandia, a Taiwan, nelle Filippine e altri paesi del sud-est asiatico per sfuggire all'esercito invasore nordvietnamita. Un Boeing 707 vol\u00f2 fino a Taipei per prendere a bordo l'ex presidente Nguy\u1ec5n V\u0103n Thi\u1ec7u e sua moglie, mentre i suoi pi\u00f9 stretti collaboratori erano stati mandati in esilio su un trasporto C-118 della CIA. A Thieu fu estesa la cortesia una volta in esilio sul jet Boeing mentre andava da Taiwan prima, poi dal Regno Unito, prima di volare finalmente negli Stati Uniti d'America dove l'aereo venne restituito alla Pan Am, dalla quale era stato noleggiato.\nUn Boeing 727 di Air Vietnam fu restituito al Vietnam da Hong Kong all'inizio di giugno 1975, dal pilota capo Huynh Minh Boong, che aveva sposato la sorella del generale Pham Hung. Il comandante Boong, con oltre 10.000 ore di volo, era un pilota sui voli oltreoceano della Vietnam Airlines grazie alle sue credenziali IATA, poi all'inizio del 1980 viene nominato capo dell'addestramento della Vietnam Airlines. Oggi \u00e8 in pensione e vive a Ho Chi Minh.\nGli unici aerei a reazione commerciali trasferiti da Air Vietnam a Vietnam Airlines sono un Boeing 707 e un Boeing 727-100.\nAccordi commerciali.\nSecondo l'orario pubblicato nel 1969, Air Vietnam aveva accordi di code-share con le seguenti compagnie aeree:\nEquipaggi.\nGli equipaggi di volo dell'Air Viet Nam erano composti da civili con un misto di ex piloti militari (per lo pi\u00f9 ex appartenenti all'Aeronautica della Repubblica del Vietnam), insieme ad alcuni americani. Tuttavia, un pilota americano della CASI ha riferito che l'equipaggio taiwanese del C-46 in leasing ha sempre parcheggiato il suo aereo separatamente all'aeroporto internazionale T\u00e2n S\u01a1n Nh\u1ea5t di Saigon e che si teneva a distanza dagli equipaggi soliti di Air Viet Nam e CASI.\nUniformi.\nI piloti dell'Air Viet Nam indossavano una caratteristica ala color oro/bronzo con uno scudo centrale contenente la versione smaltata e colorata del drago/bandiera. Si pu\u00f2 presumere che esistessero alcuni gradi anziani tra i piloti e gli altri membri dell'equipaggio, sebbene non sia chiaro come venivano indicati.\nLe hostess, o assistenti di volo, indossavano un'ala di metallo dorata o color bronzo con il drago/bandiera in rilievo. Le uniformi consistevano nel tradizionale \u00c1o d\u00e0i con una variet\u00e0 di colori.\nLivree.\nGli aerei dell'Air Vietnam generalmente avevano una striscia verde singola o doppia dipinta lungo la fusoliera principale. La fusoliera superiore era generalmente bianca con la parte inferiore in metallo naturale (argento). Il tondo colorato drago/bandiera \u00e8 apparso in varie dimensioni, il pi\u00f9 delle volte sul timone di coda. A volte il tondo appariva da solo e occasionalmente con una doppia striscia verde. La dicitura \"Air Viet Nam\" appariva in caratteri rosso/arancione sopra i finestrini di tutti gli aerei di grandi dimensioni ad eccezione dei 727, contrassegnati con \"Hang Kh\u00f4ng Viet Nam\". Eccezioni a questi schemi includevano i primi velivoli Viscount, tutti bianchi con una striscia verde e con il tondo che appariva sulla fusoliera anteriore. L'aereo cinese C-46 aveva una striscia blu e rossa sul lato del muso con il tondo pitturato sul timone.\nMarketing.\nGli annunci pubblicitari utilizzati dalla met\u00e0 degli anni '60 includevano atleti olimpionici sudvietnamiti, come Thach Thi Ngoc, e l'esuberante ufficiale militare Nguy\u1ec5n Cao K, la cui moglie Madame Nguy\u1ec5n Cao K\u1ef3 lavorava come hostess prima che si sposassero. Queste celebrit\u00e0 hanno promosso l'operazione della compagnia aerea con i Viscount sulla \"Rotta del Drago Verde\", alternando voli da Saigon a Siem Reap in Cambogia, Bangkok in Thailandia e Hong Kong. Gli orari indicavano rotte nazionali che coprivano destinazioni fino a Hu\u1ebf a nord, a sud fino a C\u00e0 Mau e includendo quasi tutte le principali citt\u00e0 intermedie."}
{"id": "8931975", "revid": "300067", "url": "https://it.wikipedia.org/wiki?curid=8931975", "title": "Austin Spurs 2019-2020", "text": "La stagione 2019-20 degli Austin Spurs fu la 19\u00aa nella NBA D-League per la franchigia.\nGli Austin Spurs al momento dell'interruzione della stagione a causa della pandemia da COVID-19, erano secondi nella Southwest Division con un record di 24-18."}
{"id": "8931976", "revid": "79227", "url": "https://it.wikipedia.org/wiki?curid=8931976", "title": "The 14 Hour Technicolor Dream", "text": "The 14 Hour Technicolor Dream (trad. \"Il sogno a colori di 14 ore\") \u00e8 stato un concerto tenuto nella \"Great Hall\" (\"grande sala\") dell'Alexandra Palace, a Londra, nella notte tra il 29 e il 30 aprile 1967. Scopo di tale concerto era la raccolta di fondi per il giornale della controcultura \"International Times\". Venne organizzato principalmente da Barry Miles, John \"Hoppy\" Hopkins, David Howson, Mike McInnerney, Jack Henry Moore e Jim Haynes. Fu in parte documentato dal film di Peter Whitehead \"Tonite Let's All Make Love in London\".\nL'evento.\nIn quel periodo, \"International Times\" versava in gravi difficolt\u00e0 economiche, anche a causa del sequestro di molto materiale da parte della polizia ai primi di marzo (che per\u00f2 non port\u00f2 a evidenziare alcun tipo di irregolarit\u00e0), si decise quindi di organizzare un evento che coinvolgesse numerosi artisti e durasse tutta una notte, per rimpinguare le casse del giornale. Alcuni benefattori, tra i quali Paul McCartney e John Lennon (che fu poi presente tra il pubblico), anticiparono i soldi per l'organizzazione dell'evento.\nAi tempi, \"The 14 Hour Technicolor Dream\" fu descritto come uno spettacolo variegato, cui avrebbero partecipato poeti, artisti e musicisti, con i Pink Floyd quale attrazione principale. Altri artisti presenti erano: Soft Machine, The Crazy World of Arthur Brown, One in a Million, The Move, Tomorrow, The Pretty Things, Pete Townshend, John's Children, Alexis Korner, The Purple Gang, Graham Bond, Savoy Brown, The Creation, Denny Laine, Ron Geesin, Christopher Logue, Ginger Johnson, Giant Sun Trolley, Simon Vinkenoog, Y\u014dko Ono, David Medalla e numerosi altri.\nAll'evento parteciparono alcune centinaia di spettatori. Nella sala c'erano due palchi principali, con un terzo palco pi\u00f9 piccolo al centro destinato a poeti, artisti di \"performance art\", giocolieri e ballerini. Il palco pi\u00f9 grande per gli eventi principali, addossato alla parete posteriore, era affiancato dalle grandi vetrate dell'Alexandra Palace. Luci stroboscopiche e \"light show\" illuminavano il tutto da una grande torre al centro della sala. Venivano proiettate pellicole di cinema sperimentale (la pi\u00f9 importante delle quali era \"Flaming Creatures\") su fogli bianchi fissati con nastro adesivo a impalcature. Al centro c'era uno scivolo a spirale affittato per l'occasione.\nI Pink Floyd cominciarono l'esibizione attorno alle cinque di mattina, alle prime luci dell'alba, quando lo spettacolo era vicino alla conclusione. Pare che abbiano suonato \"Astronomy Domine\", \"Arnold Layne\", \"Interstellar Overdrive\", \"Nick's Boogie\" e altro materiale del loro album di debutto, \"The Piper at the Gates of Dawn\", ai tempi non ancora pubblicato. Il gruppo era probabilmente esausto, per aver suonato in un altro concerto nei Paesi Bassi quella stessa notte ed essere arrivati all'Alexandra Palace verso le tre.\nOltre ai palchi, erano presenti anche bancarelle che vendevano incenso e artigianato \"hippie\", nonch\u00e9 un igloo in fibra di vetro all'interno dei quali si distribuivano gratuitamente spinelli fatti con bucce di banana. Il gruppo The Syn pubblic\u00f2 una canzone con lo stesso titolo dell'evento."}
{"id": "8931985", "revid": "547034", "url": "https://it.wikipedia.org/wiki?curid=8931985", "title": "Museo archeologico di Peccioli", "text": "Il Museo archeologico di Peccioli \u00e8 stato inaugurato nel 2004 e dal 2007 ha sede nel Palazzo Fondi Rustici in Piazza del Carmine. \nIl Palazzo.\nSede del Museo \u00e8 uno dei palazzi pi\u00f9 importanti del centro storico di Peccioli, il Palazzo Fondi Rustici, anche detto \u201cdella Fattoria\u201d, costruito a ridosso delle mura del castello inglobando su un lato anche una delle sue torri quadrangolari.\nFonti scritte antiche ci raccontano la storia del palazzo, che dagli ultimi anni del Quattrocento in poi pass\u00f2 nelle mani delle pi\u00f9 importanti famiglie aristocratiche del tempo, come i Salviati (tra tutti ricordiamo Maria Salviati, la madre di Cosimo I de\u2019 Medici), che possedevano molti beni nel centro e nelle campagne circostanti. Beni che passarono nella seconda met\u00e0 del Cinquecento alla famiglia Almeni ed infine dal Settecento ai Berte e Dufour-Berte. Senza dimenticare la lapide in marmo inserita nella facciata del Palazzo, grazie alla quale sappiamo anche che nel Seicento l\u2019edificio era parte dei beni dell\u2019Ospedale Nuovo di Pisa.\nIl potere delle famiglie aristocratiche si esaur\u00ec nel 1919, quando il marchese Filippo Dufour-Berte vendette l\u2019intera propriet\u00e0 alla Societ\u00e0 Fondi Rustici di Roma. Si verificarono ulteriori passaggi, ma riportiamo solo l\u2019ultimo, del 2004, anno in cui Belvedere S.p.a. e Comune di Peccioli acquistano tutti i beni ricadenti nel territorio comunale della Societ\u00e0 Agricola Fondi Rustici S.r.l.\nStoria.\nIl Museo \u00e8 ospitato al piano terra, nei locali in origine destinati a cantine e a magazzini per il rimessaggio di attrezzature agricole, e in due salette al piano superiore, originariamente usate per lo stoccaggio dei cereali, accessibili attraverso una piccola corte interna.\nI materiali pi\u00f9 antichi rinvenuti all\u2019interno dei confini comunali risalgono al Neolitico e sono costituiti da alcune asce in pietra verde ritrovate al Podere Ortaglia, nel distretto collinare de Le Serre, a est del centro di Peccioli, ma \u00e8 con gli inizi del primo millennio a.C. che il territorio mostra le prime consistenti e stabili frequentazioni.\nI dati confermano la dipendenza del territorio pecciolese da Volterra almeno fino all\u2019et\u00e0 tardoantica, fattore che, combinato alla vicinanza dell\u2019altro grande centro che fu la Pisa etrusca, contribu\u00ec a creare una vitalit\u00e0 politica, economica e culturale stimolante per il popolamento. Nacquero quindi i primi insediamenti organizzati, prevalentemente sulle alture, di cui i resti archeologici raccontano, soprattutto a partire dalla fine del IV secolo a.C., il ruolo di notevole vivacit\u00e0 nelle dinamiche storiche del territorio.\nLe testimonianze pi\u00f9 consistenti oggi raccolte provengono dagli scavi archeologici in concessione condotti dai primi anni duemila in due siti principali: il Podere Ortaglia per quanto riguarda l\u2019et\u00e0 etrusca e il Colle Mustarola per l\u2019et\u00e0 romana, longobarda e medievale. In entrambi i casi assistiamo a scenari inusuali, considerato la marginalit\u00e0 del territorio rispetto ai centri gravitazionali maggiori che fin dall\u2019antichit\u00e0 si sono contraddistinti nell\u2019area che oggi identifichiamo con la provincia di Pisa.\nSulla scorta dei dati raccolti grazie alle campagne di scavo finanziate da Comune di Peccioli e Belvedere S.p.A., si \u00e8 resa necessaria la possibilit\u00e0 di esporre i materiali rinvenuti, concretizzatasi con l\u2019apertura del Museo Archeologico di Peccioli, anch\u2019esso interamente finanziato e fortemente voluto dagli enti sopra menzionati.\nLa collezione.\nIl percorso museale \u00e8 organizzato secondo una linea cronologica e suddiviso in tre sezioni, ognuna dedicata ai siti da cui provengono i reperti esposti:\nUno spaccato della storia del territorio che attraversa due millenni, dall\u2019et\u00e0 arcaica al bassomedioevo.\nLa sezione di Ortaglia.\nLe indagini si sono concentrate sia sul piccolo pianoro, sia nel settore occidentale, dove sotto alcuni strati franosi, sono stati individuati alcuni livelli di vita del complesso, relativi alla prima et\u00e0 ellenistica e a tutto il III sec. a.C. \u00c8 importante sottolineare come, a cavallo del 200 a.C., il complesso di Ortaglia sembra esaurire la sua funzione sacra e insediativa, proprio mentre la citt\u00e0 di Volterra avvia una significativa riqualificazione monumentale dell\u2019area di culto dell\u2019acropoli.\nSulla scorta dei materiali rinvenuti, che evidenziano una presenza umana stabile a partire dal IX secolo a.C., il pianoro di Ortaglia doveva costituire un sito strategico nel quadro del popolamento del territorio pecciolese. Non stupisce allora la costruzione da parte della citt\u00e0 di Volterra di un complesso santuariale sul limite settentrionale della sua area di pertinenza, fenomeno che, nonostante l\u2019assenza di altri dati archeologici, probabilmente non doveva essere unico per il territorio volterrano. Basti pensare, per esempio, alle tracce lasciate da un luogo di culto nell\u2019area del podere Inchiostro a Capannoli, nel settore pisano del distretto, forse una sorta di risposta \"pisana\" al \"volterrano\" santuario di Ortaglia.\nLa variet\u00e0 dei materiali recuperati propone un panorama di estrema vivacit\u00e0 e ricchezza, offrendo un significativo spaccato della vita del distretto volterrano tra l'et\u00e0 tardo-arcaica e il primo ellenismo, ovvero per quei secoli che dal punto di vista archeologico rimangono per Volterra ancora un periodo oscuro.\nLa sezione di Colle Mustarola.\nLe ricerche d\u2019archivio hanno testimoniato una fase insediativa compresa tra i primi decenni dell\u2019XI secolo e il XVI secolo inoltrato, con la presenza di una chiesa intitolata a Santa Mustiola. L\u2019edificio sacro \u00e8 riportato nella cartografia storica delle \"Rationes Decimarum Italiae\" e ha dato origine al toponimo della localit\u00e0 in cui ci troviamo, ovvero Colle Mustarola.\nSul pendio sud del colle \u00e8 venuta alla luce una cisterna in cocciopesto risalente al I secolo d.C., un \"unicum\" nel territorio rurale della Valdera e il cui scavo ha portato alla scoperta di un\u2019altra fase insediativa, da collocarsi tra la fine del VI e il VII secolo.\nIl riempimento della cisterna, infatti, era composto quasi esclusivamente da resti tardoantichi che si erano accumulati al suo interno una volta che era andata in disuso. Questo bacino di deposizione chiuso \u00e8 da collegare ad un piccolo insediamento longobardo, stanziatosi sulla sommit\u00e0 della collina nei decenni a cavallo della conquista della citt\u00e0 bizantina di Volterra da parte del ducato di Lucca. Quindi un piccolo insediamento a controllo del confine, probabilmente dipendente dal vicino \"castellum Faolfi\" (Castelfalfi), entrambi funzionali al controllo della via da Lucca a Chiusi e, da qui, a Roma. Proprio lungo questa direttrice viaria potrebbe essere giunto anche il culto di Mustiola (santa protettrice della citt\u00e0 di Chiusi), che diventer\u00e0 la titolare della piccola chiesa che sorger\u00e0 sul colle. Una dedicazione inusuale per il territorio in questione e che conferma l\u2019influsso culturale e religioso che i due ducati longobardi della Tuscia (Lucca e Chiusi, appunto) hanno lasciato a partire dalla fine del VI secolo.\nLa cisterna romana, il lotto di ceramiche e i corredi funerari longobardi, l\u2019edificio sacro e l\u2019annesso cimitero fortemente sfruttato, hanno in comune un aspetto peculiare: il sito di Colle Mustarola ha da sempre rappresentato un quadro insediativo privilegiato, dal punto di vista economico fino alla tarda antichit\u00e0 (come testimoniano le strutture e i materiali ceramici equiparabili a contesti pi\u00f9 di tipo urbano piuttosto che rurale) e da quello religioso dal XII secolo in poi.\nProprio dallo scavo delle sepolture medievali e tardo-medievali stanno emergendo materiali di notevole interesse e del tutto inaspettati, con corredi raramente attestati in Italia (tra tutti, quello di \u201cIsadora\u201d). L\u2019influsso nella cultura e nella moda di questi inumati rispecchia fortemente le correnti d\u2019oltralpe, mostrando un gusto ricercato e una capacit\u00e0 tecnica e tecnologica difficilmente attribuibili a maestranze di tipo locale.\nLa sezione di Legoli.\nI pezzi esposti si riferiscono ad un rinvenimento occasionale avvenuto nel 1930 in localit\u00e0 Poggio dei Pini nella frazione di Legoli. Si tratta di una piccola tomba a nicchiotto contenente almeno due deposizioni, tipica dell\u2019ambito volterrano di et\u00e0 ellenistica. I cinerari e i corredi sono databili al II secolo a.C. e denotano un ceto sociale modesto, seppure la presenza di uno strigile in bronzo e di due piccole oinochoai a vernice nera sembrano documentare una terza deposizione, pi\u00f9 antica, di III secolo a.C. Purtroppo per\u00f2 le circostanze del ritrovamento, piuttosto fumose, non consentono di stabilire con certezza la reale consistenza e composizione dei corredi della tomba."}
{"id": "8932001", "revid": "125353527", "url": "https://it.wikipedia.org/wiki?curid=8932001", "title": "Museo Golgi", "text": "Il Museo Camillo Golgi \u00e8 un museo scientifico dell\u2019Universit\u00e0 degli Studi di Pavia dedicato al premio Nobel Camillo Golgi (che insegn\u00f2 nell\u2019ateneo pavese) e ai suoi allievi.\nStoria.\nIl Museo Camillo Golgi, fondato nel 2012 a Palazzo Botta Adorno, nasce dalla volont\u00e0 di ricostruire le vicende di quello che nei decenni successivi all\u2019Unit\u00e0 d\u2019Italia fu uno dei centri di ricerca biomedica pi\u00f9 importanti d\u2019Europa, definito da Paolo Mantegazza: \u00abil laboratorio dove si fa ogni giorno una scoperta\u00bb. La particolarit\u00e0 del museo \u00e8 che \u00e8 collocato negli stessi ambienti in cui operarono sia Golgi sia i suoi allievi, sale e laboratori che conservano sia gli originali arredi sia gli strumenti scientifici dell\u2019epoca, in modo da permettere al visitatore di addentrarsi all\u2019interno di un centro di ricerca ottocentesco.\nDescrizione.\nIl percorso museale \u00e8 strutturato su pi\u00f9 sale:\nLa sala dei direttori.\nNella prima sala, dove \u00e8 ricostruito lo studio del direttore dell\u2019Istituto, i visitatori possono comprendere le origini e i frutti dell\u2019opera del primo Nobel italiano per la medicina e le vicende scientifiche (ma anche umane) di Paolo Mantegazza, Giulio Bizzozero, Aldo Perroncito, Emilio Veratti e Piera Locatelli (prima donna a dirigere l\u2019Istituto). La sala conserva, grazie agli arredi e ai complementi assolutamente originali, permette al visitatore di calarsi (anche visivamente) nell\u2019atmosfera dell\u2019epoca.\nLa sala Camillo Golgi.\nLa sala \u00e8 dedicata alle pi\u00f9 importanti scoperte di Camillo Golgi: la reazione nera, gli importanti contributi negli studi sulla malaria e la scoperta dell\u2019apparato reticolare interno (avvenuta proprio nei laboratori di palazzo Botta Adorno). Nella sala sono esposte pubblicazioni scientifiche, strumenti, quali: siringhe, microtomi, microscopi, camere lucide, lastre fotografiche originali delle preparazioni istologiche e un apparato di fotomicrografia. Al centro della sala, sopra un tipico tavolo da laboratorio tardo\u2013ottocentesco, sono posizionati numerosi microscopi risalenti all\u2019anno 1900 dai quali si possono scrutare vetrini istologici del tempo.\nLa sala degli allievi.\nLa sala illustra le scoperte scientifiche e le vicende dei pi\u00f9 noti allievi di Camillo Golgi: Emilio Veratti, Giovanni Marenghi, Adelchi Negri e Aldo Perroncito. In particolare, Perroncito, dotato di grande carismatica e in grado di accendere grandi entusiasmi nei giovani ricercatori, sembrava indirizzato a proseguire sulla scia della celebre tradizione della scuola pavese. Grazie a Lui molti giovani ricercatori allargarono i loro campi d\u2019indagine verso nuovi studi, all\u2019epoca innovativi, quali quello delle rigenerazioni e dei trapianti, ma purtroppo prematura scomparsa di Perrocito mise termine alle sue indagini.\nIl Museo di Storia della Farmacia.\nAll\u2019interno del museo, alcuni ambienti sono dedicati all\u2019antico Museo di Storia della Farmacia. Purtroppo, diversamente da altre collezioni universitarie, questa ha subito alcuni depauperamenti, e il numero di reperti conservato \u00e8 minore rispetto a quello originario, tuttavia, la ricchezza e ricercatezza dei pezzi permette ancora di cogliere lo stretto legame che univa gli arredi e gli strumenti farmaceutici all\u2019arte."}
{"id": "8932006", "revid": "2161976", "url": "https://it.wikipedia.org/wiki?curid=8932006", "title": "Dalida mon Amour", "text": "Dalida mon Amour \u00e8 una raccolta postuma della cantante italo-francese Dalida, pubblicata il 22 maggio 1989 da Carrere.\nL'album venne commercializzato nei formati doppio LP, CD singolo, doppio CD e musicassetta.\nIl doppio vinile ed il doppio CD sono composti da due dischi: il primo contiene dodici grandi successi della cantante (come \"Mourir sur sc\u00e8ne, Il pleut sur Bruxelles\", \"Laissez-moi danser\u2026\") ed il secondo, sei nuove canzoni inedite. \nVi \u00e8 poi anche un brano tributo alla cantante, da cui prende il nome l'album: \"Dalida mon amour\", registrato sulle note di una canzone gi\u00e0 da lei interpretata nel 1978, dal titolo \"Voil\u00e0 pourquoi je chante\".\nLe versioni in doppio LP e doppio CD contengono anche sei canzoni dal vivo, registrate il 18 aprile 1957 durante un concerto di Dalida all'Alcazar di Marsiglia.\nQuesto album ebbe un buon successo commerciale in Francia, vendendo pi\u00f9 di 100.000 copie e ottenendo anche un disco d'oro.\nGli inediti.\nIn questo album compaiono sei nuovi brani inediti:\nVersione in francese della pi\u00f9 celebre \"Pensiamoci ogni sera,\" pubblicata da Dalida nel 1966 nell\u2019omonimo album in studio.\nIl brano venne registrato da Dalida nel 1986 durante la pausa della guerra in Libano, sperando di portare pace e riconciliazione. La guerra per\u00f2 riprese; per questo motivo Dalida e Orlando (suo fratello e manager artistico) decisero di non farlo uscire. Venne quindi pubblicato, a distanza di due anni, in questa raccolta.\nUna canzone in lingua italiana originariamente composta da Sergio Bardotti e Franco Bracardi, registrata da Dalida nel 1970. In Italia, questo pezzo, venne interpretato, a partire dal 1969, dalla cantante ed attrice Milva (con il titolo \"Aveva un cuore grande\").\nSono due pezzi in lingua francese registrati rispettivamente nel 1972 e nel 1978.\nSi tratta di un brano che lega insieme tre titoli incompiuti del repertorio di Dalida: \"Mesdames, messieurs...\" (registrato nel 1974), \"Ma vie\" (del 1974) e \"Solitude\" (del 1971)\".\""}
{"id": "8932007", "revid": "1935652", "url": "https://it.wikipedia.org/wiki?curid=8932007", "title": "Francesco Picarelli", "text": "Biografia.\nFrancesco Picarelli nacque a Sarnano, il 3 marzo 1631. Il 10 marzo 1674 fu ordinato diacono e, pochi giorni dopo, il 24 marzo, fu ordinato sacerdote. \nIl 22 maggio 1690 fu nominato vescovo di Narni da papa Alessandro VIII. Il 4 giugno 1690 ricevette la consacrazione episcopale da Fabrizio Spada, cardinale presbitero di San Crisogono, co-consacranti Francesco Martelli, arcivescovo titolare di Corinto, e Vittorio Agostino Ripa, vescovo di Vercelli. \nFu vescovo di Narni fino alla sua morte, nel dicembre 1708.\nGenealogia episcopale.\nLa genealogia episcopale \u00e8:"}
{"id": "8932008", "revid": "1104133", "url": "https://it.wikipedia.org/wiki?curid=8932008", "title": "Personaggi di Kakegurui", "text": "Questa \u00e8 la lista dei personaggi di \"Kakegurui\", manga scritto da Homura Kawamoto e disegnato da T\u014dru Naomura, serializzato sul \"Gangan Joker\" di Square Enix dal 22 marzo 2014. Tre manga spin-off sono pubblicati sempre da Square Enix a partire dal 2015. Un adattamento anime, prodotto da MAPPA, ha iniziato la trasmissione televisiva in Giappone il 1\u00ba luglio 2017.\nPersonaggi principali.\nYumeko Jabami.\n \u00e8 la bella e misteriosa nuova studentessa dell'Accademia Privata Hyakkaou. Ha lunghi capelli neri e occhi castani, che brillano di rosso quando \u00e8 sopraffatta dal desiderio di scommettere. Infatti, nonostante i suoi modi sempre gentili e amichevoli, soffre di una grave azzardopatia, al punto da eccitarsi sessualmente quando durante il gioco vengono fatte scommesse pericolose. Yumeko \u00e8 straordinariamente dotata nel gioco d'azzardo, ha un'eccellente memoria eidetica e gode di una grande mente matematica e logica. \u00c8 inoltre molto brava nel provocare avversari abili e prudenti, fino a spingerli a puntare in modo sconsiderato. Yumeko vive da sola e dispone di una quantit\u00e0 ingente di denaro che le permette di mantenere la sorella, l'unico membro della sua famiglia ancora in vita, in un'importante clinica universitaria. Giunta all'Accademia Hyakkaou, Yumeko desta subito la preoccupazione del consiglio studentesco, spaventato dal fatto che la ragazza giochi per il semplice gusto del rischio e dunque non sia ricattabile con il denaro. Dal canto suo, Yumeko sviluppa un'ossessione per la presidente del consiglio Kirari, e fa di tutto per riuscire a sfidarla.\n\u00c8 doppiata da Mamiko Noto (trailer), Saori Hayami (TV anime) (ed. giapponese) e Lavinia Paladino (ed. italiana)\nRy\u014dta Suzui.\n \u00e8 un compagno di classe di Yumeko e in seguito suo migliore amico. \u00c8 un ragazzo gentile, ma anche un giocatore mediocre. All'arrivo di Yumeko nell'accademia, Suzui si trova nella condizione di animale domestico a causa di una partita persa con la compagna di classe Mary Saotome. Quando quest'ultima sfida Yumeko a Carta Forbice e Sasso a Sorteggio, Suzui aiuta Mary a barare, ma la nuova studentessa vince comunque. Yumeko non dimostra alcun rancore verso Suzui, a cui dona un'ingente quantit\u00e0 di denaro, permettendogli di saldare i suoi debiti. Da questo momento, Suzui stringer\u00e0 una forte amicizia con la ragazza, dalla quale inizier\u00e0 inoltre a sentirsi attratto.\n\u00c8 doppiato da Tatsuya Tokutake (ed. giapponese) e Sacha Pilara (ed. italiana).\nMary Saotome.\n \u00e8 una compagna di classe di Yumeko. Prima dell'arrivo di Yumeko, era una delle migliori giocatrici della scuola e \"padrona\" di Suzui. All'inizio viene presentata come una ragazza molto carismatica, ma anche sadica e senza particolari legami di amicizia. Inizialmente ha molte \"bestie\" a suo seguito e adora battere i suoi avversari trasformandoli in suoi schiavi. Quando Yumeko si iscrive all'Accademia, Mary cerca subito di accollarle un piccolo debito per intimidirla, ma viene duramente sconfitta e ridotta ad animale domestico. Nonostante il loro antagonismo iniziale, in seguito diventa alleata di Yumeko, percependola come sua amica, ma allo stesso tempo come la sua pi\u00f9 grande rivale. A differenza di Yumeko, Mary mira alla vittoria in ogni scommessa e cerca di non commettere mai scelte troppo azzardate. In seguito al periodo che passa trasformata in animale domestico, Mary sviluppa un forte odio nei confronti del consiglio studentesco e della presidente Kirari, per aver instaurato tale pratica. \nNel prequel \"Kakegurui twin\", si scopre che la famiglia di Mary non \u00e8 benestante come quelle dei compagni di scuola, ma trasferitasi nell'Accademia impara come sopravvivere e prosperare nel sistema di gioco della scuola. Riesce a conquistare uno spazio scolastico dall'ex vicepresidente del consiglio studentesco in cui crea una bisca. Nel manga e nell'anime ha i capelli biondi con i codini, mentre nel live action ha i capelli castano chiaro con la coda.\n\u00c8 doppiata da Minami Tanaka (ed. giapponese) e Jessica Bologna (ed. italiana).\nPersonaggi secondari.\nKirari Momobami.\n \u00e8 la presidente del consiglio studentesco e capo del clan Momobami. Ha una carnagione cadaverica, capelli biondo platino raccolti in due trecce e porta rossetto e smalto azzurri. \u00c8 una ragazza egocentrica e una sadica manipolatrice. Le sue capacit\u00e0 nel gioco d'azzardo sono eccezionali e tutti pensano che l'idea di Yumeko di voler giocare insieme a lei sia una totale pazzia. Essendo la presidente, \u00e8 stata lei a creare il sistema delle bestie e favorisce i maltrattamenti, il bullismo e le condizioni disumane subiti dagli studenti indebitati. All'arrivo di Yumeko all'Accademia Hyakkaou, Kirari intuisce subito il pericolo rappresentato da una studentessa che gioca per il semplice gusto del rischio, ma allo stesso tempo rimane affascinata da Yumeko e la osserva con interesse disseminare caos nell'Accademia.\n\u00c8 doppiata da Miyuki Sawashiro (ed. giapponese) e Giorgia Locuratolo (ed. italiana).\nRirika Momobami.\n \u00e8 la sorella gemella della presidente Kirari, identica a lei nell'aspetto, anche se tiene i capelli sciolti. La sua parentela con Kirari \u00e8 sconosciuta alla maggior parte degli studenti, perch\u00e9 indossa quasi sempre una maschera teatrale bianca con occhi a mandorla e un sorriso a curva neri. Bench\u00e9 ricopra il ruolo di vicepresidente del consiglio degli studenti, durante le riunioni si comporta spesso da osservatrice, intervenendo di rado. Ha un carattere estremamente timido e insicuro, che riesce a occultare solo quando indossa la maschera.\nNel live action il travestimento di Ririka non consiste in una maschera, ma in una parrucca color castano.\n\u00c8 doppiata da Miyuki Sawashiro (ed. giapponese).\nRuna Yomozuki.\n \u00e8 un membro del consiglio studentesco e in seguito leader del comitato elettorale. Durante il periodo elettorale, talvolta ricopre il ruolo di arbitro nelle partite. Bench\u00e9 sia all'ultimo anno, \u00e8 estremamente infantile nell'aspetto e nei modi. \u00c8 molto vivace, carismatica e apparentemente amichevole. Ha i capelli biondo platino e indossa una giacca col cappuccio simile a un coniglio arancione. \u00c8 una grande appassionata di videogame ed \u00e8 ghiotta di lecca-lecca. Nonostante le apparenze, Runa prende molto sul serio il suo ruolo, \u00e8 ossessionata dal garantire l'assoluta imparzialit\u00e0 quando assume il ruolo di arbitro e adora vedere i perdenti al gioco subire le punizioni pi\u00f9 crudeli.\n\u00c8 doppiata da Mayu Udono (ed. giapponese) e Veronica Cuscusa (ed. italiana).\nItsuki Sumeragi.\n \u00e8 un'esperta dei giochi di carte, nonch\u00e9 la figlia del CEO di una compagnia di giocattoli. Ha i capelli corti e biondi raccolti da una bandana, e occhi azzurri. Grazie a un'ingente donazione, diventa membro del consiglio studentesco quando \u00e8 ancora al primo anno. Possiede una collezione di unghie umane che ha strappato via dagli studenti che ha sconfitto. Dopo aver sfidato Yumeko, Sumeragi subisce un'inaspettata quanto umiliante sconfitta, e perde il suo posto nel consiglio studentesco. Per riottenere la sua posizione, Itsuki finir\u00e0 per allearsi con la stessa Yumeko. Incoraggiata da quest'ultima, scommette tutto quello che ha in una partita contro il tesoriere del consiglio Kaede Many\u016bda, di cui \u00e8 segretamente innamorata, ma dal quale si sente sottovalutata, e si strappa le sue stesse unghie in segno di sacrificio.\n\u00c8 doppiata da Y\u016bki Wakai (ed. giapponese) e Mariagrazia Cerullo (ed. Italiana).\nMidari Ikishima.\n \u00e8 una studentessa del secondo anno, membro del consiglio studentesco e leader del Comitato di Abbellimento. \u00c8 una ragazza alta con capelli corti e neri e un solo occhio color giallo-verde. Porta una benda sull'orbita sinistra, essendosi cavata l'occhio con una penna per pagare un debito a Kirari. Ha forti tendenze masochiste e violente, \u00e8 molto impulsiva e priva di autocontrollo. Spesso sfida gli studenti in giochi molto pericolosi in cui si pu\u00f2 rimanere uccisi o mutilati, infatti \u00e8 abbastanza raro che qualcuno accetti. Midari \u00e8 ossessionata da Yumeko, nella quale crede di riconoscere le sue stesse tendenze autodistruttive e sogna di essere uccisa o torturata da lei. Dal canto suo, Yumeko, che ama il gioco d'azzardo per il gusto del rischio, detesta Midari che, nella sua ricerca del dolore, spesso cerca di perdere di proposito.\n\u00c8 doppiata da Mariya Ise (ed. giapponese) e Sophia De Pietro (ed. italiana).\nSayaka Igarashi.\n \u00e8 la segretaria del consiglio studentesco. Ha i capelli raccolti in una lunga coda color violetto, occhi del medesimo colore e porta un rossetto rosa. \u00c8 innamorata della presidente Kirari, che venera come una divinit\u00e0 e a cui \u00e8 ciecamente fedele. Ciononostante, \u00e8 molto diversa da Kirari, detesta le scommesse e segue sempre la logica nelle sue decisioni, atteggiamento incompatibile con il gioco d'azzardo. In seguito, Kirari affermer\u00e0 di ricambiare l'attrazione di Sayaka, sostenendo che \u00e8 proprio la differenza tra le due a renderle affascinanti l'una per l'altra.\n\u00c8 doppiata da Ayaka Fukuhara (ed. giapponese) e Mattea Serpelloni (ed. italiana).\nYuriko Nishinotouin.\n \u00e8 un membro del consiglio studentesco e presidente del Club della Cultura e Tradizione. \u00c8 una ragazza di bell'aspetto dai lunghi capelli castani e tiene sempre gli occhi chiusi. A differenza degli altri studenti dell'accademia, Yuriko non indossa la divisa scolastica, ma un elegante kimono rosa. A dispetto del suo atteggiamento sempre gentile ed educato, Yuriko \u00e8 una giocatrice sadica e avida di denaro. Il suo gioco preferito \u00e8 \"Vita o morte\", un gioco da tavolo in cui, in base al movimento di piccole spade di metallo, i giocatori possono vincere o perdere enormi quantit\u00e0 di denaro, anche in seguito a scommesse modeste. Inoltre, Yuriko gioca scorrettamente, in quanto ha fatto installare sulle mani degli altri membri del suo club dei minuscoli piercing che, tramite magnetismo, permettono loro di far posizionare almeno una spada in modo vantaggioso per Yuriko. Yumeko disprezza fortemente Yuriko, definendola una \"strozzina\".\n\u00c8 doppiata da Karin Nanami (ed. giapponese) e Francesca Rinaldi (ed. italiana).\nYumemi Yumemite.\n \u00e8 la leader delle pubbliche relazioni del consiglio studentesco, nonch\u00e9 una idol part-time con il sogno nel cassetto di diventare un\u2019attrice famosa. Ha i capelli rosa-arancio raccolti spesso in due code, occhi azzurri, e le sue pupille sono a forma di stelle bianche. Sebbene si mostri dolce e amichevole con tutti, \u00e8 in realt\u00e0 cinica e calcolatrice, inoltre prova disgusto nei confronti dei suoi fan. Dopo aver sfidato e aver perso con Yumeko con uno gioco trasmesso all\u2019interno di uno spettacolo di variet\u00e0, rivela in diretta cosa pensa dei suoi ammiratori che, nonostante tutto, continueranno ad idolatrarla e, sentendosi incoraggiata, prosegue la sua carriera da idol.\n\u00c8 doppiata da Y\u016b Serizawa (ed. giapponese) e Alessandra Berardi (ed. italiana).\nKaede Many\u016bda.\n \u00e8 il tesoriere del consiglio studentesco. Ha i capelli corti e neri e indossa degli occhiali neri. Il suo obiettivo \u00e8 di prendere il posto di presidente di Kirari, alla quale mette spesso in discussione i metodi, quando alcuni membri falliscono. Appare come una persona molto fredda e spietata, oltre ad essere un abile manipolatore, ma ha anche un lato pi\u00f9 insicuro e sensibile. Dopo essere stato sconfitto da Yumeko, indebitandosi di diversi miliardi di yen, Many\u016bda rimane talmente scioccato da perdere ogni motivazione, inoltre i suoi capelli diventano completamente bianchi. Sumeragi lo considera una sorta di mentore ed \u00e8 segretamente innamorata di lui: sebbene aiuti Yumeko a sconfiggerlo come punizione per averla sempre sottovalutata, in seguito lo sosterr\u00e0 affinch\u00e9 possa superare la sua crisi.\n\u00c8 doppiato da Tomokazu Sugita (ed. giapponese) e Michele Botrugno (ed. italiana).\nTerano Totobami.\n \u00e8 una dei membri del clan Momobami. Ha capelli corti e neri con la frangetta e occhi marroni. \u00c8 paraplegica per ragioni ignote ed \u00e8 sempre vista su una sedia a rotelle trasportata dalla sorella Yumi. \u00c8 molto seria, intelligente e determinata, e prova un feroce odio nei confronti di Kirari. Possiede eccezionali capacit\u00e0 nel gioco d'azzardo, infatti nel periodo elettorale sar\u00e0 tra i primi nella classifica dei candidati pi\u00f9 votati, e si impegner\u00e0 per cercare di soffiare il posto di presidente a Kirari.\n\u00c8 doppiata da Megumi Han (ed. giapponese).\nYumi Totobami.\n \u00e8 una dei membri del clan Momobami, nonch\u00e9 la sorella adottiva di Terano alla quale fa spesso da serva. \u00c8 l'esatto opposto della sorella, sia per quanto riguarda l'aspetto che per la personalit\u00e0: a differenza di Terano infatti, Yumi ha la pelle abbronzata, lunghi capelli biondo platino raccolti per mezzo di una lunga coda, e occhi verdi smeraldo. Oltretutto \u00e8 molto allegra ed esuberante e prende con meno seriet\u00e0 il gioco d'azzardo.\n\u00c8 doppiata da Haruno Inoue (ed. giapponese).\nMiyo Inbami.\n \u00e8 una dei membri del clan Momobami. Ha dei lunghissimi capelli neri con riflessi blu con una ciocca sporgente davanti al suo volto, occhi blu e smalto rosso. Miyo ama sfoggiare un atteggiamento amichevole, ma in realt\u00e0 \u00e8 molto subdola e crudele. Prova un sincero affetto solo nei confronti di sua sorella Miri, dalla quale fu crudelmente separata fin da quando erano entrambe bambine. Partecipa alle elezioni per la carica di presidente degli studenti allo scopo di prendere il controllo del clan Momobami e poter stare liberamente insieme a Miri. \u00c8 in grado di comunicare con la sorella tramite un complesso linguaggio non verbale di loro invenzione. Miyo non ha nessuna passione per il gioco d'azzardo, ma cerca di vincere ad ogni costo tramite i metodi pi\u00f9 turpi, in particolare il veleno, specialit\u00e0 della famiglia Inbami.\n\u00c8 doppiata da Yumi Uchiyama (ed. giapponese).\nMiri Yobami.\n \u00e8 una dei membri del clan Momobami. Miri \u00e8 una ragazza bassa con capelli neri con riflessi blu raccolti in due chignon odango, occhi blu scuri con ombretto rosso. \u00c8 la sorella di Miyo, l'unica persona alla quale dimostra un sincero attaccamento; le due fin da bambine furono crudelmente separate in due famiglie rivali e furono in grado di mantenere il loro legame solo grazie a un linguaggio non verbale di loro invenzione. Miri \u00e8 una ragazza seria e riservata e, a differenza della sorella, si dimostra apertamente ostile nei confronti dei suoi avversari. Fa coppia con Miyo durante le elezioni, ma si dimostra subito molto meno abile di lei nel gioco d'azzardo. Mentre la famiglia di Miyo \u00e8 specializzata in veleni, gli Yobami sono specializzati in medicinali, tra cui gli antidoti.\n\u00c8 doppiata da Rumi Okubo (ed. giapponese).\nMiroslava Honebami.\n \u00e8 una dei membri del clan Momobami; Miroslava \u00e8 di origini russe. I suoi capelli sono grigi chiari e divisi in due lunghe code, ha gli occhi verdi e indossa guanti neri. \u00c8 una persona stoica e razionale, ma ha anche un lato amichevole. Partecipa alle elezioni per la carica di presidente del consiglio degli studenti al solo scopo di aiutare Terano a vincere. Dopo aver accettato di giocare alla Sfida del Bene Comune, si trova ad affrontare Yumeko, Itsuki, Ibara e Kaede. Viene eliminata per prima a causa di un piano di Itsuki, che comunque viene perdonata da Miroslava; quest'ultima sar\u00e0 la prima persona a indovinare che Itsuki sia innamorata di Kaede.\n\u00c8 doppiata da Mitsuki Saiga (ed. giapponese).\nErimi Mushibami.\n \u00e8 una dei membri del clan Momobami, nonch\u00e9 quella pi\u00f9 giovane d'et\u00e0. Ha l'eterocromia, infatti ha un occhio rosa e uno viola, e lunghi capelli fucsia raccolti in due lunghe code. Indossa un abito e una fascia da maid lolita e smalto nero. Porta sempre un pupazzetto con s\u00e9, cosa che contribuisce al suo aspetto infantile. Nonostante le apparenze tutt'altro che minacciose, Erimi \u00e8 una fiera e spietata osservante della tradizione della sua famiglia, ovvero la pratica della tortura. Non \u00e8 tuttavia in grado di dissimulare ansia e stress, come dimostrato quando si ritrova Yumeko come avversaria.\n\u00c8 doppiata da Ayana Taketatsu (ed. giapponese).\nSumika Warakubami.\n \u00e8 una dei membri del clan Momobami. Appare inizialmente come una ragazza molto misteriosa, oscura ed estremamente taciturna. Ha una postura gobba, capelli neri e scompigliati con un ciuffo che le copre gli occhi e indossa spesso una mascherina chirurgica. Si scopre in seguito che Sumika \u00e8 una famosa attrice di Hollywood, col nome d'arte di , della quale Yumemi \u00e8 una grande ammiratrice. Il suo vero aspetto \u00e8 quello di un'attraente ragazza dai capelli castani scuri con due ciocche sporgenti. Ha gli occhi viola, un piccolo neo sotto l'occhio e rossetto rosso. Anche la sua personalit\u00e0 \u00e8 molto diversa da quella esibita all'inizio, infatti \u00e8 amichevole ed estroversa, nonch\u00e9 molto professionale nel suo lavoro.\n\u00c8 doppiata da Ayahi Takagaki (ed. giapponese).\nIbara Obami.\n \u00e8 uno dei membri del clan Momobami, imparentato con Rin. \u00c8 un ragazzo muscoloso e mascolino con capelli a spazzola tinti di arancione chiaro (in realt\u00e0 castani), indossa una collana di spine e due lunghi orecchini argentati. Indossa l'uniforme classica, ma tiene il colletto sbottonato e le gambe dei pantaloni tirate fino ai polpacci. \u00c8 molto beffardo, e un po' presuntuoso e per questo pu\u00f2 apparire come un ragazzo sgarbato, ma sa anche essere amichevole ed esuberante. Nonostante sia cresciuto in una famiglia di truffatori, ha una condizione che gli impedisce di mentire e al solo pensiero di dire bugie gli viene la nausea.\n\u00c8 doppiato da Yoshimasa Hosoya (ed. giapponese).\nRin Obami.\n \u00e8 il rappresentante della famiglia Obami all'Accademia Hyakkaou. A differenza di Ibara, Rin ha un aspetto delicato e modi sempre gentili ed educati. In realt\u00e0, dietro il suo atteggiamento piacevole, Rin nasconde un'indole subdola e spregiudicata, nonch\u00e9 una spiccata propensione alla truffa e all'inganno, tipica della sua famiglia. Nutre un forte senso di inferiorit\u00e0 nei confronti di Kirari, che detesta e vorrebbe spodestare come capo del clan Momobami. Ha un rapporto molto stretto con Ibara, ma non esiter\u00e0 a sfruttare anche lui per raggiungere i suoi scopi.\n\u00c8 doppiato da Akira Ishida (ed. giapponese).\nNozomi Komabami.\n \u00e8 un membro del clan Momobami. Si tratta di una ragazza bassa con i capelli castani raccolti in due codine. Porta sempre con s\u00e9 un grosso San Bernardo di nome Innu, anche per i corridoi della scuola. Nozomi ha un carattere energico ed esuberante e, a differenza della maggior parte dei membri del clan, \u00e8 genuinamente gentile con le altre persone. \u00c8 anche una giocatrice d'azzardo mediocre e non \u00e8 tenuta molto in considerazione dagli altri membri del clan.\n\u00c8 doppiata da Sayaka Kitahara (ed. giapponese).\nRei Batsubami.\n \u00e8 un personaggio presente esclusivamente nell'anime. Si tratta di una ragazza androgina che indossa l'uniforme maschile e ha i capelli castani chiari con una lunga frangia che le copre un lato della faccia, occhi castani scuri e occhiali rossi. Il clan Momobami la porta con s\u00e9 all'Accademia Hyakkaou, affinch\u00e9 possa servirli durante la loro intera permanenza. Il cognome Batsubami, scritto usando una X come ideogramma, indica che la sua famiglia faceva originariamente parte del clan, ma in seguito divennero reietti e il loro vero cognome fu cancellato. Nonostante la sua condizione degradante, Rei riesce ad esercitare un notevole fascino sugli altri studenti dell'accademia, in particolar modo sulle ragazze, ed \u00e8 una delle poche persone a trattare con rispetto gli studenti ridotti ad animali domestici. Rei esegue passivamente ogni ordine impartitole dai membri del clan, ma segretamente li odia e vorrebbe vendicarsi di loro.\n\u00c8 doppiata da Romi Park (ed. giapponese).\nJun Kiwatari.\n \u00e8 un bullo arrogante e sadico, spesso dedito a tormentare gli studenti degradati ad animali domestici, in particolare le ragazze. Le sue vittime vengono spesso abusate fisicamente o costrette a spogliarsi per lui e i suoi amici. Il suo disprezzo per gli animali domestici gli si ritorce contro, quando decide di partecipare al \"Gioco dello Scambio dei Debiti\" insieme a Yumeko e Mary. Con sorpresa di Kiwatari, le due ragazze lo sconfiggono con facilit\u00e0, indebitandolo pesantemente fino a ridurlo a sua volta ad animale domestico.\n\u00c8 doppiato da Hisao Egawa (ed. giapponese) e Carlo Petruccetti (ed. italiana).\nNanami Tsubomi.\n \u00e8 una ragazza proveniente da una famiglia non abbiente e che, non riuscendo a pagare la sua quota al consiglio degli studenti, si ritrov\u00f2 ridotta ad animale domestico fin dalle sue prime settimane alla Hyakkaou. Tsubomi \u00e8 spesso presa di mira dai bulli, in particolare Jun Kiwatari. Il bullo, appena la ragazza divenne un animale domestico, le tagli\u00f2 i lunghissimi capelli dei quali era particolarmente fiera: per il trauma, Tsubomi perse ogni voglia di reagire ai soprusi. Costretta da Kiwatari a partecipare al \"Gioco dello Scambio dei Debiti\", al solo scopo di barare a vantaggio del suo aguzzino, Tsubomi affronta Yumeko che la incoraggia a smettere di vedere se stessa come una bestia. Aiuter\u00e0 dunque Yumeko e Mary a indebitare pesantemente Kiwatari, ottenendo la sua vendetta.\nBench\u00e8 ancora indebitata, sorride, prefissandosi di uscire dalla sua condizione di animale domestico, ritrovando la forza di reagire.\n\u00c8 doppiata da Yuka Iguchi (ed. giapponese)."}
{"id": "8932013", "revid": "111433", "url": "https://it.wikipedia.org/wiki?curid=8932013", "title": "Hayk", "text": ""}
{"id": "8932014", "revid": "1529788", "url": "https://it.wikipedia.org/wiki?curid=8932014", "title": "Newtopia", "text": ""}
{"id": "8932017", "revid": "57342", "url": "https://it.wikipedia.org/wiki?curid=8932017", "title": "Alberto Cecchi (politico)", "text": "Biografia.\nEsponente del Partito Comunista Italiano, dal 1966 al 1974 ricopr\u00ec l'incarico di consigliere comunale a Firenze.\nIn occasione delle elezioni regionali toscane del 1975 approd\u00f2 in consiglio regionale, venendo eletto con 8.981 voti di preferenza.\nIn vista delle politiche del 1976 lasci\u00f2 l'incarico in regione per candidarsi alla Camera dei deputati, ove fu eletto con 16.547 preferenze all'interno della circoscrizione Firenze-Pistoia; fu confermato alle politiche del 1979 con 13.216 preferenze.\nTerminato il mandato parlamentare nel 1983, divenne successivamente presidente provinciale dell'ANPI."}
{"id": "8932022", "revid": "2078053", "url": "https://it.wikipedia.org/wiki?curid=8932022", "title": "Moto della Terra", "text": ""}
{"id": "8932023", "revid": "402317", "url": "https://it.wikipedia.org/wiki?curid=8932023", "title": "Doom Entertainment", "text": ""}
{"id": "8932030", "revid": "2075278", "url": "https://it.wikipedia.org/wiki?curid=8932030", "title": "Kaiju No. 8", "text": " \u00e8 un manga \"sh\u014dnen\" scritto e disegnato da Naoya Matsumoto, serializzato sulla rivista digitale \"Sh\u014dnen Jump+\" di Sh\u016beisha a partire dal 3 luglio 2020.\nMedia.\nManga.\nIl manga, scritto e disegnato da Naoya Matsumoto, ha iniziato la serializzazione il 3 luglio 2020 su \"Sh\u014dnen Jump+\", sito ed app di Sh\u016beisha. Nell'agosto 2020, l'autore ha adottato un programma in cui viene pubblicato un nuovo capitolo ogni settimana per tre settimane consecutive seguite da una di pausa. Per pubblicizzare la serie \u00e8 stato mostrato un video promozionale, presentato come un telegiornale, sul grande schermo di Yunika Vision alla stazione di Seibu-Shinjuku dal 4 al 10 dicembre 2020. I capitoli vengono poi raccolti e pubblicati in \"tank\u014dbon\" da Sh\u016beisha. Il primo volume \u00e8 stato pubblicato in Giappone il 4 dicembre 2020, a dicembre 2021 sono stati pubblicati cinque volumi.\nLa serie \u00e8 pubblicata simultaneamente in inglese da Sh\u016beisha sul sito Web e l'applicazione Manga Plus cos\u00ec come viene resa disponibile in Giappone, adottando per\u00f2 il titolo \"Monster #8\". \u00c8 anche pubblicato simultaneamente in inglese da Viz Media con il titolo originale \"Kaiju No. 8\". Nel febbraio 2021, Viz Media ha annunciato la pubblicazione del primo volume del manga a partire dall'autunno 2021.\nIn Italia la serie \u00e8 stata annunciata al Lucca Comics &amp; Games 2021 da Star Comics la quale pubblicher\u00e0 la serie a partire dal 23 marzo 2022.\nAccoglienza.\n\"Kaiju No. 8\" \u00e8 stato nominato per il 14\u00b0 Manga Taish\u014d nel 2021 e si \u00e8 piazzato 6\u00b0 con 58 punti. Il manga ha poi vinto il Next Manga Award 2021 nella categoria web.\nPopolarit\u00e0.\nSecondo Y\u016bta Momiyama, il vice caporedattore di \"Sh\u014dnen Jump+\", \"Kaiju No. 8\", insieme a \"Spy \u00d7 Family\", \u00e8 stato molto popolare e sta andando particolarmente bene sul servizio \"Manga Plus\". Nel dicembre 2020, \u00e8 stato riferito che \"Kaiju No. 8\" ha superato i 30 milioni di visualizzazioni, diventando cos\u00ec la serie \"Sh\u014dnen Jump+\" pi\u00f9 veloce a raggiungere questa impresa, e ogni nuovo capitolo pubblicato supera il milione di visualizzazioni. Nel febbraio 2021, la serie ha raggiunto 70 milioni di visualizzazioni.\nVendite.\nIl primo volume della serie ha venduto copie nella prima settimana, e copie nella seconda settimana. A marzo 2021, il manga aveva oltre 1 milione di copie stampate fisicamente e copie vendute in digitale, diventando cos\u00ec la serie \"Sh\u014dnen Jump+\" pi\u00f9 veloce a raggiungere 1 milione di copie in circolazione, e 20 giorni dopo aver raggiunto 1,5 milioni di copie in circolazione. A giugno 2021, il manga aveva in circolazione 2,5 milioni di copie, e a met\u00e0 mese ha raggiunto i 3 milioni di copie. A settembre 2021, il manga aveva in circolazione oltre 4 milioni di copie.\nIn Francia, la serie ha venduto copie nella prima settimana, diventando il manga di debutto pi\u00f9 venduto in Francia.\nCritica.\nIn una recensione positiva dei primi cinque capitoli, Antonio Mireles di The Fandom Post ha scritto che \"Kaiju No. 8\" ha una premessa accattivante e \"un sacco di aspetti avvincenti con cui pu\u00f2 giocare\". Sebbene la metamorfosi sia un espediente della trama che si vede spesso, pens\u00f2 che il personaggio di Kafka \"aggiungesse nuova vita\" al tropo. Tuttavia, Mireles ha affermato che \u00e8 \"un vero peccato\" che la storia sia passata da Monster Sweeper Inc alla Defense Force, poich\u00e9 la prima avrebbe potuto essere una fonte di storie accattivanti. Il recensore crede che Kafka Hibino e il suo nome abbiano lo scopo di fare paragoni con la storia \"La metamorfosi\" di Franz Kafka. Sebbene si riferisse a Kikoru Shinomiya come la \"tipica ragazza viziata e prodigio\", Mireles la defin\u00ec un'entusiasmante rivale di Kafka. Ha fortemente elogiato i disegni kaiju di Matsumoto e il tratto come \"belli e grotteschi ma in senso buono\", ma non gli \u00e8 piaciuto il modo in cui gli intestini dei mostri sono autocensurati dall'autore."}
{"id": "8932032", "revid": "2177756", "url": "https://it.wikipedia.org/wiki?curid=8932032", "title": "Coppa di Libano 2020-2021", "text": "La Coppa di Libano 2020-2021 \u00e8 stata la 48\u00aa edizione della manifestazione calcistica. \u00c8 iniziata il 28 aprile 2021 e si \u00e8 conclusa il 12 maggio dello stesso anno.\nIl torneo \u00e8 stato vinto dall', al 17\u00b0 successo nella manifestazione. L'Ansar ha sconfitto, ai tiri di rigore, il per 3-1 dopo che i tempi regolamentari si erano conclusi sull'1-1. In via del tutto eccezionale in questa finale non si disputarono i due tempi supplementari.\nIl numero di squadre partecipanti diminu\u00ec da 26 a 16. Alla coppa parteciparono le 12 squadre partecipanti al campionato di Prima Divisione e le migliori quattro classificate del campionato di Seconda Divisione."}
{"id": "8932044", "revid": "767487", "url": "https://it.wikipedia.org/wiki?curid=8932044", "title": "Finschhafen", "text": "Finschhafen, talvolta trascritta come Finschafen, Finschaven o Fitch Haven, \u00e8 una citt\u00e0 della Papua Nuova Guinea, situata nella parte orientale della penisola di Huon sull'isola della Nuova Guinea. Amministrativamente parte della Provincia di Morobe, la citt\u00e0 \u00e8 il capoluogo dell'omonimo distretto.\nStoria.\nFinschhafen sorge all'interno di una stretta baia aperta sul Mare delle Salomone, un eccellente porto naturale, esplorata e cartografata dal navigatore britannico John Moresby nel 1873\u201374; il nome dell'abitato deriva da quello dell'esploratore tedesco Otto Finsch (in lingua tedesca \"Finsch hafen\" significa \"porto di Finsch\"), che nel 1884 visit\u00f2 la zona reclamandola per la Germania imperiale. Parte della colonia della Nuova Guinea tedesca, Finschhafen funse da centro amministrativo del possedimento fino all'inizio del XIX secolo quando fu abbandonata per via delle condizioni poco salubri del luogo; in seguito, divenne sito di una missione luterana.\nDopo la prima guerra mondiale la citt\u00e0 pass\u00f2 sotto l'amministrazione dell'Australia come parte del Territorio della Nuova Guinea. Nel 1942, allo scoppio della seconda guerra mondiale nel teatro del Pacifico, Finschhafen fu occupata dalle truppe dell'Impero giapponese che ne fecero un'importante base aerea e navale nel quadro degli eventi della campagna della Nuova Guinea; la citt\u00e0 fu poi riconquistata dalle truppe australiane nell'ottobre 1943 nel corso degli eventi della campagna della penisola di Huon."}
{"id": "8932052", "revid": "1442080", "url": "https://it.wikipedia.org/wiki?curid=8932052", "title": "Siham Benchekroun", "text": "Biografia.\nNata a F\u00e8s, dopo il \"Baccalaur\u00e9at\" consegue gli studi di medicina a Rabat e a Casablanca. Pioniera nell'ambito del giornalismo medico in Marocco, a partire dal 1992 fonda una serie di riviste specializzate in svariati campi della medicina.\nComincia il suo percorso di scrittrice con il suo primo romanzo \"Oser Vivre!\", che ottiene un vasto successo tra la vasta componente francofona del Paese. Il romanzo ripercorre il rapporto tra una donna e una societ\u00e0 percepita come ultra-tradizionalista."}
{"id": "8932054", "revid": "6923", "url": "https://it.wikipedia.org/wiki?curid=8932054", "title": "Gilles Barbedette", "text": "Direttore della collana \u201cLetteratura straniera\u201d delle \u00c9ditions Rivages, \u00e8 stato anche critico letterario, traduttore dall'inglese e giornalista di Le Monde. In particolare ha tradotto e fatto conoscere in Francia gli scrittori Edmund White, e Vladimir Nabokov, compresa la sua corrispondenza con Edmund Wilson ed Eva Figes. Attivista gay, \u00e8 stato il fondatore, e poi animatore insieme all'attivista e compagno Jean Blancart, di uno dei primi gruppi del GLH a Renne \"(Groupes de lib\u00e9ration homosexuelle\"), movimento sviluppatosi nelle principali citt\u00e0 della Francia tra il 1970 e il 1980 per la liberazione omosessuale. Giornalista di Gai pied, \u00e8 con Daniel Defert e il compagno Jean Blancart fondatore di AIDES, associazione francese di lotta all'HIV e AIDS. La sua morte prematura, a causa dell'AIDS, gli ha impedito di completare l'edizione delle opere complete di Nabokov per la Biblioth\u00e8que de la Pl\u00e9iade. \u00c8 sepolto nel cimitero di P\u00e8re-Lachaise a Parigi.\nNel 1984 insieme ad Andr\u00e9 Scala ha intervistato Michel Foucault a pochi giorni dalla morte; alcune parti dell'intervista sono rimaste inedite fino al 2014 quando il quotidiano francese Lib\u00e9ration le ha pubblicate.\nLa sua ultima opera, pubblicata postuma nel 1993, \"M\u00e9moires d'un jeune homme devenu vieux\" (Memorie di un giovane uomo divenuto vecchio), mai tradotta in italiano, \u00e8 un diario che l'autore ha iniziato a scrivere subito dopo la morte del compagno Jean Blancart avvenuta nel dicembre 1986 e con il quale aveva condiviso la vita fin dal 1975, e narra la sua condizione di malato terminale di AIDS. L'opera rappresenta un'importante testimonianze letteraria della letteratura francese sull'AIDS.\nIl suo archivio costituito da manoscritti di romanzi, traduzioni e corrispondenza (tra gli altri con Vera Nabokov, Ren\u00e9 de Ceccatty, Daniel Defert, membri della famiglia Gallimard, Herv\u00e9 Guibert, Maurice Nadeau e Edmund White), \u00e8 conservato presso l'Institut M\u00e9moires de l'\u00e9dition contemporaine."}
{"id": "8932057", "revid": "1310927", "url": "https://it.wikipedia.org/wiki?curid=8932057", "title": "Tim Prica", "text": "Biografia.\n\u00c8 figlio dell'ex attaccante Rade Prica.\nCaratteristiche tecniche.\n\u00c8 un attaccante versatile ed abile ad attaccare la profondit\u00e0; trova la sua collocazione ideale come centravanti.\nCarriera.\nNasce a Helsingborg, citt\u00e0 in cui il padre Rade si mette in luce a livello nazionale. Segue la famiglia in tutte le nazioni in cui il padre \u00e8 professionista, tanto che il primo club di cui Tim fa parte sono le giovanili del Nardo FK, con sede a Trondheim in Norvegia, mentre il padre militava nel Rosenborg. Contemporaneamente al trasferimento del padre al Maccabi Tel Aviv, anche Tim entra nel vivaio del club gialloblu.\nAll'et\u00e0 di 12 anni torna in Svezia ed entra nell'accademia del Malm\u00f6 FF, rappresentando successivamente sia la squadra Under-19 del club che quella Under-21. Il 18 luglio 2019 debutta in prima squadra a 17 anni, subentrando nel match di Europa League vinto per 4-0 in Irlanda del Nord contro il Ballymena United. Il successivo 18 agosto fa il suo esordio anche in Allsvenskan, giocando uno spezzone di partita nella vittoria casalinga per 5-0 contro il Falkenberg. Nelle prime sei giornate dell'Allsvenskan 2020 scende in campo in quattro occasioni, rispettivamente due da titolare e due dalla panchina, poi non viene pi\u00f9 convocato: la societ\u00e0 parla ufficialmente di scelta tecnica, ma i media locali rivelano la volont\u00e0 del giocatore di non rinnovare il contratto in scadenza a dicembre.\nIl 10 agosto 2020 si trasferisce a titolo definitivo all', in Danimarca; il 13 agosto esordisce con il nuovo club nel match pareggiato 0-0 contro il ed il 28 febbraio seguente realizza la sua prima rete, nel pareggio esterno per 2-2 contro il .\nStatistiche.\n\"Statistiche aggiornate al 21 marzo 2021\"."}
{"id": "8932058", "revid": "120065232", "url": "https://it.wikipedia.org/wiki?curid=8932058", "title": "Tren azul", "text": ""}
{"id": "8932061", "revid": "1543377", "url": "https://it.wikipedia.org/wiki?curid=8932061", "title": "Lachlan Buchanan", "text": "Biografia.\nGiovinezza.\nLachlan Buchanan \u00e8 nato il 25 aprile 1990 a Maleny, in Australia. Ha altri cinque fratelli, tra cui l'attore Andrew Buchanan.\nHa frequentato la Maleny State School e il Matthew Flinders Anglican College.\nCarriera.\nFin dall'et\u00e0 di otto anni ha iniziato a recitare in alcune produzioni teatrali.\nBuchanan ha recitato in soap opera come \"Home and Away\" e in diversi film in ruoli secondari come in \"Arcadia Lost\" e \"All My Friends Are Leaving Brisbane\", e come protagonista in \"Newcastle\".\nBuchanan ha interpretato Scott Mitchell nella prima sitcom della CMT \"Working Class\", trasmessa per la prima volta nel gennaio 2011.\nNel 2015, Buchanan ha recitato nel film a basso budget \"Muck\", uscito a marzo. Buchanan \u00e8 stato scelto per il ruolo di Kyle Abbott nella soap opera americana \"Febbre d'amore\". La sua prima scena \u00e8 andata in onda il 25 febbraio 2015.\nIn un'intervista dell'aprile 2020 con \"Queerty\", Buchanan si \u00e8 identificato come un uomo queer.\nVita privata.\n\u00c8 un esperto surfista e ha girato met\u00e0 delle sue scene di surf in \"Newcastle\" senza controfigura. Parla correntemente il francese. Dal 2010 risiede a Los Angeles."}
{"id": "8932063", "revid": "92723", "url": "https://it.wikipedia.org/wiki?curid=8932063", "title": "Salvatore Ronald Matano", "text": "Biografia.\nSalvatore Ronald Matano \u00e8 nato a Providence, nel Rhode Island, il 15 settembre 1946 da Salvatore Matano e Mary H. (nata Santaniello).\nFormazione e ministero sacerdotale.\nHa frequentato la St. Ann Elementary School e poi la LaSalle Academy di Providence. Nel 1964 \u00e8 entrato nel seminario \"Nostra Signora di Providence\" di Warwick dove ha conseguito il Bachelor of Arts in filosofia. Ha studiato teologia presso la Pontificia Universit\u00e0 Gregoriana come alunno del Pontificio collegio americano del Nord dal 1967 al 1972.\nIl 17 dicembre 1971 \u00e8 stato ordinato presbitero per la diocesi di Providence nella basilica di San Pietro in Vaticano da monsignor James Aloysius Hickey, rettore del Pontificio collegio americano del Nord. Nel 1972 ha conseguito la licenza in teologia. In seguito \u00e8 stato insegnante nella scuola secondaria del seminario \"Nostra Signora di Providence\" di Warwick dal 1972 al 1977; vicario parrocchiale della parrocchia di Nostra Signora della Grazia a Johnston dal 1972 al 1973; direttore dell'ufficio per il personale presbiterale con residenza presso il seminario \"Nostra Signora di Providence\" dal 1977 al 1980 e assistente cancelliere vescovile nel 1978. Nel 1980 \u00e8 ritornato a Roma per studi. Nel 1983 ha ottenuto il dottorato in diritto canonico presso la Pontificia Universit\u00e0 Gregoriana. Tornato in patria \u00e8 stato vicario per l'amministrazione e co-cancelliere vescovile con residenza presso la parrocchia di Sant'Agostino a Providence dal 1983 al 1991; segretario del nunzio apostolico Agostino Cacciavillan dal 1991 al 1992; vicario generale e moderatore della curia dal 1992 al 1997; parroco della parrocchia di San Sebastiano a Providence e contemporaneamente professore presso il Providence College of the Dominican Fathers dal 1997 al 2000 e segretario del nunzio apostolico Gabriel Montalvo Higuera dal gennaio del 2000 all'aprile del 2005.\nNel 1985 \u00e8 stato nominato prelato d'onore di Sua Santit\u00e0 e nel 1993 protonotario apostolico soprannumerario.\nMinistero episcopale.\nIl 3 marzo 2005 papa Giovanni Paolo II lo ha nominato vescovo coadiutore di Burlington. Ha ricevuto l'ordinazione episcopale il 19 aprile successivo nella cattedrale di San Giuseppe a Burlington dall'arcivescovo Gabriel Montalvo Higuera, nunzio apostolico negli Stati Uniti d'America, co-consacranti l'arcivescovo metropolita di Boston Sean Patrick O'Malley e il vescovo di Burlington Kenneth Anthony Angell. Il 9 novembre dello stesso anno \u00e8 succeduto alla medesima sede.\nNel dicembre del 2008 ha assistito a un processo nella citt\u00e0 di Burlington per conoscere le vicende irrisolte di abusi clericali avvenuti all'interno della diocesi negli anni '70.\nNel novembre del 2011 ha compiuto la visita \"ad limina\".\nIl 6 novembre 2013 papa Francesco lo ha nominato vescovo di Rochester. Ha preso possesso della diocesi il 3 gennaio successivo con una cerimonia nella cattedrale del Sacro Cuore a Rochester.\nNel novembre del 2019 ha compiuto una seconda visita \"ad limina\".\nIn seno alla Conferenza dei vescovi degli Stati Uniti \u00e8 stato membro del comitato per la dottrina.\n\u00c8 anche membro del consiglio di amministrazione del seminario \"San Giovanni\" di Brighton.\nHa ricevuto il Premio Outstanding Young Man of America del Junior Chamber of Commerce degli Stati Uniti e nel 1978 \u00e8 stato indicato come uno degli \"84 volti da guardare\"\ndalla rivista \"Rhode Islander magazine\".\nGenealogia episcopale.\nLa genealogia episcopale \u00e8:"}
{"id": "8932066", "revid": "300067", "url": "https://it.wikipedia.org/wiki?curid=8932066", "title": "Austin Spurs 2020-2021", "text": "La stagione 2020-21 degli Austin Spurs fu la 20\u00aa nella NBA D-League per la franchigia.\nGli Austin Spurs arrivarono quinti nella regular season con un record di 10-5. Nei play-off persero i quarti di finale con i Delaware Blue Coats (1-0)."}
{"id": "8932068", "revid": "287204", "url": "https://it.wikipedia.org/wiki?curid=8932068", "title": "Emmanuele Parisi", "text": " Fu ministro degli affari interni del Regno delle Due Sicilie.\nBiografia.\nEmmanuele Parisi era originario di Palermo e aveva seguito la carriera di magistrato in Sicilia. Ebbe alcuni incarichi nel 1799 e fu anche Direttore della Segreteria di grazia e giustizia a Napoli (carica che ottenne perch\u00e9 i siciliani mal tolleravano di essere esclusi dalle principali cariche del regno). Nel 1817 gli fu assegnato il ministero degli affari interni del Regno delle Due Sicilie; Luca de Samuele Cagnazzi nella sua autobiografia lo descrive come una persona tanto ignorante da non conoscere termini di uso comune come \"cereali\" o \"limitrofi\". Durante il suo periodo come ministro fu aiutato dallo stesso Luca de Samuele Cagnazzi, che aveva molta esperienza anche se Parisi mal sopportava Cagnazzi. Inoltre, a quanto pare, Cagnazzi sarebbe stato diffamato dai suoi detrattori davanti a Parisi (gi\u00e0 allora Cagnazzi comprese di avere dei nemici di palazzo).\nParisi aveva persino difficolt\u00e0 di lettura e scrittura, tanto che, come raccontato da Cagnazzi, una volta dimostr\u00f2 di non essere in grado di comprendere la divisione di parole in fin di riga suscitando il riso persino di re Ferdinando I delle Due Sicilie; inoltre scriveva (o faceva scrivere) le lettere agli intendenti usando la seconda persona piuttosto che la terza persona, come era consuetudine.\nIl viaggio dalla Sicilia verso Napoli del 1817 lo fece con l'astronomo Giuseppe Piazzi, il quale ebbe modo gi\u00e0 da allora di saggiare l'ignoranza di Parisi facendolo notare a Cagnazzi. Durante il viaggio, Parisi trattava per \"impostore e infame\" padre Piazzi che difendeva il moto della Terra e affermava di conoscere \"la distanza degli astri\". Non possedeva neanche i rudimenti del calcolo delle distanze e rise quando Cagnazzi misur\u00f2 una distanza con un compasso su una mappa esclamando \"Come? Cos\u00ec si misurano le distanze?\". Aggiunse inoltre che \"grazie al Cielo non ho mai studiato le matematiche, perch\u00e9 questi sono scomunicati secondo le Romane Leggi, che studiano le leggi e si hanno come maghi e impostori\".\nCon decreto del 18 giugno 1817, furono emanati gli statuti della corporazione su richiesta di Parisi. Queste contrastavano la \"libert\u00e0 del lavoro\" in quanto creavano maestri, servit\u00f9 e oppressione di garzoni; inoltre lo scioglimento di alcune corporazione aveva dato i suoi frutti negli scorsi anni.\nNel mese di febbraio del 1818 Emmanuele Parisi \"fu sorpreso da un attacco di petto\" e fu costretto a letto; avendo compreso che non sarebbe sopravvissuto alla malattia, fu sostituito dal generale Diego Naselli al Ministero dell'interno. Da quel momento si scus\u00f2 in pi\u00f9 occasioni con Cagnazzi per averlo maltrattato e osteggiato; mor\u00ec nello stesso anno 1818.\nCagnazzi nella sua autobiografia non fu sempre critico nei suoi confronti; scrisse, infatti, che \"era poi per verit\u00e0 di un'esimia giustizia, ma errava per ignoranza, e spesso traviava da questa perch\u00e9 non sapeva riconoscerla\"."}
{"id": "8932071", "revid": "458786", "url": "https://it.wikipedia.org/wiki?curid=8932071", "title": "Dawid Szot", "text": "Caratteristiche tecniche.\n\u00c8 un terzino destro.\nCarriera.\nCresciuto nel settore giovanile del , debutta in prima squadra il 22 aprile 2019 in occasione dell'incontro di Ekstraklasa perso 3-2 contro il .\nStatistiche.\n\"Statistiche aggiornate al 21 aprile 2021\"."}
{"id": "8932075", "revid": "1442080", "url": "https://it.wikipedia.org/wiki?curid=8932075", "title": "Asma Lamrabet", "text": "Di formazione medica, pubblica varie opere relative al ruolo della donna nell'Islam. La sintesi del pensiero di Lamrabet si basa sulla visione del Corano come messaggio di uguaglianza."}
{"id": "8932106", "revid": "458786", "url": "https://it.wikipedia.org/wiki?curid=8932106", "title": "Magnus Kaastrup", "text": "Caratteristiche tecniche.\n\u00c8 un'ala sinistra.\nCarriera.\nCresciuto nel settore giovanile dell', debutta in prima squadra il 14 luglio 2017 in occasione dell'incontro di Superligaen perso 2-1 contro l'. Nel maggio 2019 viene prestato al che lo aggrega alla sua seconda squadra per tutta la durata della stagione; rientrato in Danimarca, viene prestato al in 1. Division fino al termine del 2020; il 1\u00ba febbraio 2021 passa a titolo definitivo al .\nStatistiche.\n\"Statistiche aggiornate al 22 aprile 2021\"."}
{"id": "8932143", "revid": "155634", "url": "https://it.wikipedia.org/wiki?curid=8932143", "title": "Rio del Santissimo di Santo Stefano", "text": "Rio del Santissimo di Santo Stefano, o semplicemente Rio del Santissimo o ancora Rio di Santo Stefano, \u00e8 un breve corso d'acqua interno veneziano situato nel sestiere di San Marco e che confluisce nel Canal Grande.\nOrigine del nome.\nIl nome del rio viene dalla non lontana chiesa di Santo Stefano che sorge sull'omonimo campo nel sestiere di San Marco.\nDescrizione.\nIl breve canale interno penetra all'interno del sestiere di San Marco correndo parallelo al vicino Campo Santo Stafano, unisce il Canal Grande al Rio di Sant'Anzolo in corrispondenza del Campo Sant'Anzolo. Una sua peculiarit\u00e0 \u00e8 che oltre ad essere superato dal tradizionale ponte Ponte San Maurizio viene scavalcato anche dal profondo presbiterio della chiesa di Santo Stefano e dall'antico convento agostiniano ad essa connesso."}
{"id": "8932153", "revid": "767487", "url": "https://it.wikipedia.org/wiki?curid=8932153", "title": "La morte viene da Scotland Yard", "text": "La morte viene da Scotland Yard \"(The Verdict)\" \u00e8 un film noir statunitense del 1946 diretto da Don Siegel e scritto da Peter Milne, liberamente ispirato al romanzo di Israel Zangwill del 1892 \"Il grande mistero di Bow\". Nel cast compaiono Sydney Greenstreet e Peter Lorre in una delle loro ben nove collaborazioni cinematografiche, oltre a Joan Lorring e George Coulouris. \"La morte viene da Scotland Yard\" \u00e8 stato il primo lungometraggio di Siegel.\nSinossi.\nAnno 1890: George Edward Grodman, stimato sovrintendente di Scotland Yard, commette un errore di valutazione durante un'indagine che causa la messa a morte di un uomo innocente. Si assume la responsabilit\u00e0 del proprio errore, viene sollevato dalla sua posizione di sovrintendente e sostituito da John Buckley, persona odiosa e piena di s\u00e9.\nAmareggiato, Grodman si propone di mettere Buckley in cattiva luce, facendolo apparire troppo inetto per svolgere il suo nuovo lavoro. Ricorre perci\u00f2 all'aiuto di un sinistro personaggio, l'amico e artista Victor Emmric.\nL'occasione propizia sembra presentarsi quando in citt\u00e0 si verifica un misterioso omicidio.\nAccoglienza.\nBosley Crowther sul \"New York Times\" non ne rest\u00f2 impressionato: \"\u00c8 piuttosto difficile capire cosa ci vedesse la Warner in questo antiquato \"mystery\", oltre ai ruoli di Sydney Greenstreet e Peter Lorre. Anche quelli di scarsa rilevanza. Nessuno dei due gentiluomini si accinge all'incarico con apparente soddisfazione o entusiasmo. Il signor Greenstreet \u00e8 pi\u00f9 gonfio del solito e il signor Lorre pi\u00f9 disinteressato e vacuo. Alla fine, dopo vari avvicendamenti e schermaglie mirati a sconcertare e disturbare lo spettatore, entrambi sembrano del tutto disposti a rinunciare\". \"Variety\": \"Un mystery su sfondo d'epoca, \"La morte viene da Scotland Yard\" mira a generare suspense ed emozioni, con modesti risultati\"."}
{"id": "8932154", "revid": "22475", "url": "https://it.wikipedia.org/wiki?curid=8932154", "title": "Capo Bridgman", "text": "Capo Bridgman \u00e8 la punta di un promontorio del Mare di Wandel, nell'Oceano Artico, a Nord-Est della Groenlandia.\nIl punto si trova nell'estremit\u00e0 pi\u00f9 a Nord della Groenlandia \u00e8 stato cos\u00ec denominato da Robert Peary in riconoscimento dell'opera organizzativa dell'esploratore e giornalista americano Herbert L. Bridgman, membro effettivo del Peary Arctic Club di New York.\nCapo Bridgman si trova sul lato settentrionale della foce del Frederick E. Hyde Fjord, nella Terra di Peary. \nAmministrativamente oggi fa parte del Parco nazionale della Groenlandia nordorientale.\nNel 1900 questo promontorio rappresentava l'area di esplorazione geografica pi\u00f9 accurata che la spedizione di Robert Peary effettu\u00f2 nel nord della Groenlandia, poich\u00e9 pi\u00f9 a sud incontr\u00f2 una densa nebbia.\nNel 1907 Capo Bridgman divenne un importante punto di riferimento per la spedizione danese che per la prima volta mapp\u00f2 l'area sconosciuta a Sud ed a Sud-Est del promontorio, nonch\u00e9 parte della catena del Daly, che si innalzava ad ovest sopra la pianura.\nA Capo Bridgman \u00e8 presente una importante stazione meteorologica."}
{"id": "8932165", "revid": "339392", "url": "https://it.wikipedia.org/wiki?curid=8932165", "title": "Gentlemen (album)", "text": ""}
{"id": "8932173", "revid": "287204", "url": "https://it.wikipedia.org/wiki?curid=8932173", "title": "Queerty", "text": "Queerty \u00e8 una rivista on-line che copre lo stile di vita e la cultura gay, fondata nel 2005 da David Hauslaib. A giugno 2015, il sito aveva pi\u00f9 di cinque milioni di visitatori unici mensili.\nStoria.\n\"Queerty\" \u00e8 stata fondata da David Hauslaib nel 2005 con Bradford Shellhammer in qualit\u00e0 di editore fondatore. Il sito ha chiuso brevemente le attivit\u00e0 nel 2011 prima di essere venduto a Q.Digital, Inc., che lo possiede e lo gestisce.\n\"Newsweek\" ha definito \"Queerty\" \"un sito leader per i problemi gay\" nel 2010.\nIl sito assegna i \"Queerty\" Awards o \"Queerties\", in cui i loro lettori votano per il \"meglio dei media e della cultura LGBTQ\" ogni marzo."}
{"id": "8932176", "revid": "372624", "url": "https://it.wikipedia.org/wiki?curid=8932176", "title": "Filippo Antolini", "text": "Biografia.\nFilippo Antolini nasce il 15 agosto 1787 da Anna Balestra, sorella dell'architetto Vincenzo Balestra, e da Giovanni Antonio Antolini, architetto e urbanista.\nCresciuto a Roma, in un ambiente culturale vivace e cosmopolita, ancora giovanissimo venne coinvolto nel gruppo di artefici del Foro Bonaparte di Milano, guidato dal padre.\nNel 1803 si trasfer\u00ec a Bologna con la famiglia e qui si form\u00f2 come ingegnere, iniziando poi una proficua carriera di progettista.\nHa costruito e modificato i palazzi dei Baciocchi in citt\u00e0 e in villa, ha disegnato la nuova barriera daziaria o Barriera Gregoriana di Porta Santo Stefano (1843), il Teatro anatomico dell'Universit\u00e0 di Bologna (1818) e la porta carraia del Palazzo comunale, di fronte alla Dogana Vecchia. Nella Certosa di Bologna ha realizzato i monumenti \"Beccadelli\" e \"Cavazzoni Zanotti\".\nIn regione ha progettato l'edificio delle Terme di Porretta, il tempietto Bragaldi della Villa Centonara a Castel Bolognese, il tempietto di Villa Rossi a Biancanigo, il teatro di Bagnacavallo.\nPartendo dalla lezione neoclassica del padre, la sua architettura \u00e8 approdata, nelle sue ultime opere - la chiesa di San Cassiano a Imola e la chiesa di San Giuseppe dei Cappuccini a Bologna - ad un linguaggio neorinascimentale vicino a quello di Cosimo Morelli.\nFilippo Antolini muore il 6 aprile 1859, pochi giorni dopo esser stato colpito da paralisi. \u00c8 sepolto in Certosa, nel Loggiato delle Tombe al numero 219."}
{"id": "8932198", "revid": "287204", "url": "https://it.wikipedia.org/wiki?curid=8932198", "title": "Nuoto ai campionati mondiali di nuoto 2007 - 800 metri stile libero femminili", "text": "La gara di nuoto degli 800 metri stile libero femminili dei campionati mondiali di nuoto 2007 \u00e8 stata disputata il 30 e 31 marzo presso la Rod Laver Arena di Melbourn.\nAccreditate alla partenza 50 atlete.\nLa competizione \u00e8 stata vinta dalla nuotatrice statunitense Kate Ziegler, mentre l'argento e il bronzo sono andati rispettivamente alla francese Laure Manaudou e alla statunitense Hayley Peirsol.\nRecord.\nPrima della manifestazione il record del mondo e il record dei campionati erano i seguenti.\nDurante l'evento \u00e8 stato migliorato il seguenti record:\nRisultati.\nBatterie.\nI migliori 8 tempi accedono alla finale"}
{"id": "8932202", "revid": "110157", "url": "https://it.wikipedia.org/wiki?curid=8932202", "title": "Skaft\u00e1rkatlar", "text": "Lo Skaft\u00e1rkatlar (in lingua islandese: \"Bacini dello Skaft\u00e1\") \u00e8 un'area vulcanica con due bacini subglaciali, situata nella parte meridionale dell'Islanda a sud del ghiacciaio Vatnaj\u00f6kull.\nDescrizione.\nCon la denominazione Skaft\u00e1rkatlar (\"Bacini dello Skaft\u00e1\") si indica una zona posta circa 10 km a nord-ovest del vulcano Gr\u00edmsv\u00f6tn, dove sono presenti due bacini subglaciali nel campo di ghiaccio del Vatnaj\u00f6kull. Il bacino pi\u00f9 grande \u00e8 quello orientale, che ha un diametro di quasi 3 km, mentre quello occidentale pi\u00f9 piccolo ha un diametro di circa 2 km. Sotto c'\u00e8 un'area geotermica abbastanza ampia, con una capacit\u00e0 stimata di almeno 500 MW per il bacino occidentale pi\u00f9 piccolo.\nL'acqua contenuta nei bacini dello Skaft\u00e1rkatlar viene scaricata nel fiume Skaft\u00e1 da regolari j\u00f6kulhlaup, le disastrose inondazioni subglaciali. Lo Skaft\u00e1rkatlar si trova vicino alle lingue glaciali Tungna\u00e1rj\u00f6kull e Sylgjuj\u00f6kull, ma l'acqua dei bacini scorre sullo Skaft\u00e1j\u00f6kull. Questo \u00e8 correlato alla struttura geologica: le acque seguono una valle e crepacci nel terreno sotto il ghiacciaio, inizialmente a est di una cresta orientata da sud-ovest a nord-est e che \u00e8 un'estensione del F\u00f6grufj\u00f6ll. Successivamente l'acqua attraversa il crinale e scorre sul suo lato ovest in un braccio occidentale dello Skaft\u00e1.\nViene per\u00f2 tenuta in considerazione anche l'ipotesi che una parte considerevole dell'acqua di fusione non vada affatto a finire nei bacini glaciali, ma filtri sottoterra per riapparire come sorgenti ricche di solfati nelle pianure.\nInoltre, \u00e8 stato dimostrato che in alcuni casi l'acqua dello Skaft\u00e1rkatlar \u00e8 andata a sfociare nei fiumi Hverfisflj\u00f3t e Dj\u00fap\u00e1. Un'esondazione particolarmente intensa pu\u00f2 anche causare la deviazione di parte del flusso, come osservato nel 2006 nel fiume Tungna\u00e1 durante una j\u00f6kulhlaup dal bacino orientale."}
{"id": "8932211", "revid": "474175", "url": "https://it.wikipedia.org/wiki?curid=8932211", "title": "Rio Tamanduatei", "text": ""}
{"id": "8932214", "revid": "599013", "url": "https://it.wikipedia.org/wiki?curid=8932214", "title": "Adri\u00e0 Guerrero", "text": "Caratteristiche tecniche.\n\u00c8 un terzino sinistro.\nCarriera.\nCresciuto nella \"cantera\" del , inizia la propria carriera professionistica nel , dove debutta il 19 agosto 2018 in occasione dell'incontro perso 2-0 contro il ; sei mesi pi\u00f9 tardi viene ceduto al che lo aggrega alla propria seconda squadra. Il 4 luglio 2020 debutta nella Liga giocando il match pareggiato 2-2 contro il .\nAl termine della stagione viene ceduto in prestito al fino a giugno 2021.\nStatistiche.\n\"Statistiche aggiornate al 22 aprile 2021\"."}
{"id": "8932221", "revid": "729019", "url": "https://it.wikipedia.org/wiki?curid=8932221", "title": "Gaetano Gobbo", "text": "Biografia.\nNacque a Torino nel 1840. Arruolatosi nell'Armata Sarda transit\u00f2 successivamente nel Regio Esercito. Sottotenente di fanteria, assegnato al corpo dei granatieri nel 1860, si distinse durante la terza guerra d'indipendenza italiana del 1866. Transitato nel corpo degli alpini con il grado di maggiore, fu comandante del 6\u00b0 e poi nel 1878 del 9\u00ba Battaglione alpini. Frequent\u00f2 poi la scuola di guerra dell'esercito di Torino, venendo promosso tenente colonnello. Nel 1883 era in servizio presso il 2\u00ba Reggimento alpini di stanza a Bra, e promosso colonnello nel 1884 divenne comandante del 3\u00ba Reggimento alpini. Fu promosso maggior generale nel 1892, assumendo il comando della Brigata Casale. Promosso tenente generale il 24 febbraio 1898, comand\u00f2 dapprima la Divisione militare di Messina (24\u00aa), passando il 16 gennaio 1900 al comando di quella di Alessandria (3\u00aa). Nel 1902 assunse il comando del V Corpo d'armata, andando in posizione ausiliaria nel corso del 1908. Assegnato dal 15 ottobre 1912 allo stato maggiore del I Corpo d'armata di Torino, transit\u00f2 nella riserva nel 1913, ma all'atto dell'entrata in guerra del Regno d'Italia, avvenuta il 24 maggio 1915, fu richiamato in servizio. Non ebbe incarichi operativi a causa della tarda et\u00e0, ma fu nominato comandante del Corpo d'armata territoriale di Verona, alle dipendenze della 1\u00aa Armata allora al comando del tenente generale Roberto Brusati. Mantenne tale incarico sino al 1917. Posto definitivamente in pensione si spense a Torino nel corso del 1923."}
{"id": "8932226", "revid": "287204", "url": "https://it.wikipedia.org/wiki?curid=8932226", "title": "Sofiane (rapper)", "text": "Nato nella periferia nord di Parigi, ha vissuto nella vicina Stains fino all'et\u00e0 di 13 anni, quando si \u00e8 trasferito a Le Blanc-Mesnil.\nCarriera.\nNel 2011 ha pubblicato da indipendente il mixtape \"Blacklist,\" seguito da \"Blacklist II\" nel 2013. Nel 2016 ha lanciato una serie di video intitolata #JeSuisPass\u00e9ChezSo invitando altri rapper meno noti a partecipare. Nel novembre 2016 ha firmato un contratto con la Capitol Records, un'affiliata di Universal Music France. Nel gennaio 2017, ha pubblicato \"Ma cit\u00e9 a craqu\u00e9\" con Bakyl. L'EP #JeSuisPass\u00e9ChezSo, stesso titolo della serie precedente, ha raggiunto il numero 2 nella SNEP, la classifica discografica francese. L'album \u00e8 stato certificato platino nel maggio 2017, dopo aver venduto oltre 100.000 copie a livello internazionale. Nel maggio 2017 Sofiane ha pubblicato l'album \"Bandit salet\u00e9\", che \u00e8 stato anch'esso certificato disco di platino.\nFilmografia.\nIl rapper ha anche recitato in diversi film:\nTeatro.\nSofiane ha anche recitato in opere teatrali in due occasioni: \nControversie.\nPer il video musicale della canzone \"Toka\", Sofiane e circa 10 membri della sua troupe si sono fermati al centro dell'autostrada A3, bloccandola mentre registravano il video, senza permesso. Come conseguenza, nel febbraio 2018 \u00e8 stato multato di 1.500 euro e condannato a quattro mesi di carcere con sospensione della pena per ostacolo al traffico. Alla sentenza, Sofiane si \u00e8 scusato per le sue azioni e ha detto che la decisione di filmare l\u00ec era stata fatta in un momento di \"brutta ispirazione\"."}
{"id": "8932237", "revid": "2149771", "url": "https://it.wikipedia.org/wiki?curid=8932237", "title": "Oliver Antman", "text": "Caratteristiche tecniche.\n\u00c8 un centrocampista offensivo.\nCarriera.\nCresciuto nel settore giovanile del , nel 2018 viene acquistato dal , club militante in Kakkonen; debutta il 28 aprile 2018 in occasione dell'incontro vinto 3-0 contro il ed il 20 giugno seguente realizza la sua prima rete, nel pareggio per 1-1 contro il .\nIl 27 agosto 2018 viene acquistato a titolo definitivo dal ; inizialmente aggregato alla formazione Under-19, nel febbraio del 2019 inizia ad essere aggregato alla prima squadra, con cui debutta il 30 marzo nel pareggio a reti inviolate contro il . nell'agosto seguente rinnova il proprio contratto fino al 2024 ed il 19 febbraio 2020 realizza la sua prima rete con il club danese nell'ampia vittoria casalinga per 6-0 contro l'.\nStatistiche.\n\"Statistiche aggiornate al 21 aprile 2021\"."}
{"id": "8932240", "revid": "602145", "url": "https://it.wikipedia.org/wiki?curid=8932240", "title": "Collezione Roomer", "text": "La collezione Roomer era una collezione di opere d'arte nata ed appartenuta al ricco impresario e mercante fiammingo Gaspar Roomer (o anche Gaspar de Roomer), attivo a Napoli nel XVII secolo.\nLa raccolta, che nacque e si estinse nell'arco dello stesso secolo, risultava essere al tempo la pi\u00f9 importante a Napoli per quantit\u00e0 e qualit\u00e0 delle opere.\nStoria.\nLe origini della collezione.\nGaspar Roomer (Anversa, 1595 - Napoli, 1674) era un impresario e mercante di materie prime, merci, tessuti e anche opere d'arte, di famiglia ricca proveniente da Anversa, seppur originaria della Germania, da Julich. Una volta stabil\u00ectosi a Napoli nel 1616, Roomer trov\u00f2 il successo finanziario mediante lo scambio commerciale tra il sud Europa e le Fiandre. In quel periodo erano molti i fiammnighi che ebbero fortuna a Napoli col commercio, costituendo talune volte delle vere e proprie associazioni e reti d'impresa (tra loro vi figuravano Jan e Ferdinando Vandeneynden, Domenico de Viere, Giovanni Fourment, Giovanni Noirot, Enrico Dyck, Jacomo Van Ray, Andrea Martens ed altri).\nGi\u00e0 a partire dagli anni venti del Seicento Roomer inizi\u00f2 a tessere un'importante rete di rapporti nel mondo artistico, portando la sua collezione a raggiungere un primo apice, sia in termini quantitativi che qualitativi, gi\u00e0 intorno al 1633 circa. \nAlla fine del 1630 risale infatti la commissione a Rubens del \"Banchetto di Erode\", opera che contribuir\u00e0 all'introduzione a Napoli di uno stile neo-veneziano che da l\u00ec a qualche anno avr\u00e0 un impatto decisivo sull'evoluzione del barocco locale. Al 1630 risale anche l'acquisto del palazzo Carafa a Barra, alle porte di Napoli, che diverr\u00e0 poi villa Roomer, la quale una volta abbellita ed ampliata ospiter\u00e0 la ricca collezione di opere d'arte di Gaspar. \nNel saggio di Giulio Cesare Capaccio (1550, Campagna - 1634, Napoli) del 1630 circa, \"Il Forastiero\", una sorta di guida dei maggiori tesori artistici della citt\u00e0, lo scrittore racconta della collezione in villa Roomer affermando che la stessa era la pi\u00f9 ricca e prestigiosa della citt\u00e0, composta da pi\u00f9 di mille quadri di inestimabile valore. Il testo di Capaccio risulta particolarmente rilevante in quanto da questo si possono individuare opere che gi\u00e0 al 1634 circa erano presso la dimora del mercante fiammingo, come le due tele di Van Dyck (la \"Susanna e i vecchioni\" e il \"Martirio di san Sebastiano\"), circa quaranta dipinti di Leonard Bramer, opere di Cornelis van Poelenburch, Valentin de Boulogne, Jacob Duyvelant, tre opere Carlo Saraceni (\"Marta che converte Maddalena\", \"Fuga in Egitto\" e \"Mos\u00e9 ritrovato nel fiume\"), sessanta paesaggi di Goffredo Wals e altri centosessantotto di Jacobus Mancadan, tredici dipinti di Matthias Stomer sulla \"Passione di Cristo\", Giovanni del Campo, con gli \"Angeli che portano il cibo a Cristo\", nonch\u00e9 un \"Apollo e Marsia\" di Jusepe de Ribera, che diverr\u00e0 modello per la pittura napoletana del tempo (tant'\u00e8 che fu ripresa pi\u00f9 volte dai seguaci dello Spagnoletto), e che tuttavia non \u00e8 identificabile con nessuna delle due tele oggi note dell'autore (una gi\u00e0 in collezione d'Avalos e oggi a Capodimonte e un'altra a Bruxelles), entrambe databili al 1637, quindi successive alla visita del Capaccio in casa Roomer, e neanche con quella di un suo seguace, oggi attribuita ad Antonio de Bellis (al Ringling Museum di Sarasota).\nIl sodalizio con Vandeneynden e il lascito del 1674.\nA partire dal 1636 Roomer avvi\u00f2 a Napoli il sodalizio con il socio connazionale e amico in affari Jan Vandeneynden, col quale a partire dal 1636 trov\u00f2 fortuna nei rapporti finanziari con lo Stato spagnolo e vicereale, per i quali fornivano oltre che prestiti economici, anche anticipi di spese per fitti e per i pagamenti ai capitani e uomini di mare, nonch\u00e9 il noleggio di navi da utilizzare nelle traversate dalla Spagna all'Italia. Gi\u00e0 in maniera del tutto autonoma, le attivit\u00e0 di Gaspar Roomer registravano rispetto a tutte le altre dei colleghi fiamminghi di quegli anni il maggior volume d'affari; poi quando si costitu\u00ec la ditta Roomer-Vandeneynden con l'ingresso in societ\u00e0 di Jan, questi continuarono a moltiplicarsi, arrivando a pi\u00f9 di sei milioni e mezzo di entrate fra il 1641 e il 1645.\nRoomer, che intanto era divenuto un vero e proprio mercante d'arte, che commissionava, acquistava, vendeva e scambiava opere dall'Italia alle Fiandre e viceversa, entr\u00f2 in contatto con molti pittori fiamminghi che lo aiutavano in questa attivit\u00e0, offrendo consulenze e suggerimenti d'acquisto (come nel caso di tre opere paesaggiste del pittore Adriaen van der Cabel) o eseguendo opere da lui richieste. Tra questi vi era anche Cornelis de Wael, imparentato con la famiglia del socio Vandeneynden, il quale una volta giunto a Napoli nel 1642, dai documenti di archivio risulta entrare in relazione d'affari con Roomer gi\u00e0 nel 1644, quest'ultimo che chiese al pittore l'esecuzione di diversi dipinti \"copie di antichi maestri\". Ancora agli anni '40 risultano invece registrati alcuni trasferimenti di opere che erano nella collezione Roomer in favore di Giovanni Andrea Lumaga a Venezia, seppur non si sa se si siano trattati di acquisti o di scambi.\nNel 1647 Roomer commission\u00f2 al pittore Aniello Falcone gli affreschi nella sua villa di Napoli, per la quale esegu\u00ec un'ampia scena di \"Battaglia\" e altre cinque sulle \"Storie di Mos\u00e8\" (questi lavori di fatto costituiscono l'unico ciclo di affreschi completo superstite dell'artista) che decorano la volta di quella che fu la libreria del mercante fiammingo: la \"Battaglia tra Israeliti ed Amalachiti\", l'\"Attraversamento del Mar Rosso\", l\"'Adorazione del serpente di bronzo\", il \"Mos\u00e8 fa scaturire l'acqua dalla rupe\" ed il \"Ritrovamento di Mos\u00e8\".\nLe attivit\u00e0 di scambio tra l'Italia e le Fiandre di opere d'arte messe in moto da Roomer intanto continuavano ad esistere, con tele che venivano acquistate o commissionate ai pittori napoletani del Seicento (Battistello Caracciolo, Jusepe de Ribera, Aniello Falcone, di cui \u00e8 emblematica la sua \"Maestra di scuola\" oggi a Capodimonte, che nel 1673 era registrata ad Anversa nella collezione del mercante fiammingo Peter Wouters, Bartolomeo Passante, Bernardo Cavallino, Mattia Preti, Giovan Battista Ruoppolo e Andrea Vaccaro) e portate nelle Fiandre in cambio di opere fiamminghe. Intorno al 1653 si registra l'acquisto dall'antiquario locale ed \"ex\" collaboratore di Battistello Caracciolo, Giacomo di Castro, del \"Sileno ebbro\" di Jusepe de Ribera, che diverr\u00e0 uno dei caposaldi della pittura napoletana del Seicento nonch\u00e9 uno dei massimi capolavori del catalogo del pittore spagnolo. Dallo stesso antiquario pervenne inoltre anche la \"Sacra famiglia\" di Nicolas Poussin.\nIntorno agli anni sessanta il successo economico di Roomer si concretizza con l'acquisto del palazzo del Principe di Sannicandro, in via Stella a Napoli, dove spost\u00f2 la sua collezione. La galleria Roomer continu\u00f2 a crescere nel corso degli anni fino a raggiungere, al giorno della morte di Gaspar, nel 1674, il numero di 1.100 quadri circa. Il testamento \"post-mortem\" redatto su volont\u00e0 pregresse del Roomer consent\u00ec di dividere l'eredit\u00e0 accumulata tra il convento di Santa Maria Maddalena de' Pazzi, complesso religioso in cui l'unica figlia (morta due anni prima del padre) divenne badessa, a cui andarono gran parte delle opere, e la famiglia degli amici e soci Vandeneynden, a cui andarono circa 20 pezzi (in precedenza gli furono dati in donazione gi\u00e0 altre 50 tele). Nonostante il lascito, tuttavia, i dipinti della collezione si dispersero per tutta Europa venendo accaparrati da altri collezionisti attenti all'arte, come fece il vicer\u00e9 di Napoli in carica dal 1683 al 1687 Gasparo de Haro y Guzman VII marchese del Carpio, in quanto la rinomata galleria interessava a molti nobili del tempo.\nDescrizione.\nAlla morte di Gaspar Roomer il pittore di Bruxelles Jan Vandeneynden (omonimo dell'amico e socio in affari) si occup\u00f2 di redigere l'inventario delle opere facenti parte della sua collezione. Questa si componeva per lo pi\u00f9 di maestri fiamminghi, con particolare attenzione anche a opere di matrice \"laica\" (tra cui 459 paesaggi, 120 nature morte, diverse opere di genere e 38 ritratti), una vera e propria novit\u00e0 per il periodo, in quanto le commesse erano tendenzialmente ancora per lo pi\u00f9 legate alla tematica religiosa.\nIl lascito prevedeva che gran parte dei dipinti e delle sue propriet\u00e0 andasse alle suore dell'edificio religioso di Santa Maria Maddalena de' Pazzi, mentre un altro gruppo di tele giungesse Ferdinando (figlio di Jan) per arricchire la collezione Vandeneynden. Tra le opere lasciate a lui vi erano capolavori assoluti della pittura barocca europea, quali il \"Banchetto di Erode\" di Pieter Paul Rubens, oggi a Edimburgo, e il \"Sileno ebbro\" di Jusepe de Ribera, oggi a Capodimonte, la \"Sacra Famiglia\" di Nicolas Poussin, oggi al Metropolitan di New York, ma anche il \"Riposo durante la fuga in Egitto\" di Aniello Falcone, che nello specifico fu donato da Roomer alla moglie di Ferdinando, Olinda Piccolomini, il \"Sacrificio di Mos\u00e8\" di Massimo Stanzione, le due scene di martirio di Mattia Preti, quelli di \"san Paolo\" e \"san Pietro\", e le \"Nozze di Cana\" dello stesso autore.\nNella collezione Roomer figuravano opere di pittori quali Leonard Bramer, Giacinto Brandi, Giacomo Borgognone, Jan van Boeckhorst, Gerard van der Bos, Jan Brueghel il Vecchio, Paul Bril, Battistello Caracciolo, il Grechetto, Viviano Codazzi, Jacques Duyvelant, Aniello Falcone, Luca Giordano, Guercino, David de Haen, Pieter van Laer, Jan Miel, Cornelius van Poelenburgh, Cornelis Schut, Goffredo Wals, Bartolommeo Passante, Mattia Preti, Jusepe de Ribera, Rubens, Sacchi, Saraceni, Massimo Stanzione, Van Dyck, Simon Vouet e Pieter de Witte."}
{"id": "8932273", "revid": "709565", "url": "https://it.wikipedia.org/wiki?curid=8932273", "title": "Episodi di Patriot", "text": ""}
{"id": "8932275", "revid": "2083234", "url": "https://it.wikipedia.org/wiki?curid=8932275", "title": "Chip M1", "text": ""}
{"id": "8932282", "revid": "1315817", "url": "https://it.wikipedia.org/wiki?curid=8932282", "title": "Villa Serra Doria Masnata", "text": "Villa Serra Doria Masnata \u00e8 un edificio del XII secolo situato a Genova.\nStoria.\nAffacciata su via Cantore, il progetto della villa venne commissionato nel 1613 all'architetto Bartolomeo Bianco da parte del nobile Paolo Serra. Federico Alizeri, nella sua Guida del 1875, la indica di propriet\u00e0 della famiglia Doria. Dalla planimetria di Matteo Vinzoni del 1757 si evince la presenza di un vasto terreno, oggi ridottissimo, che si sviluppava dall'asse fondamentale interno (via Nicol\u00f2 Daste) sino alla la ripida \"crosa\" (l'attuale salita Salvator Rosa) che conduceva alla chiesa di San Bartolomeo Apostolo del Promontorio.\nDiverse le vicissitudini dell'edificio. Nel 1746 la villa divenne sede del quartire generale austriaco, sotto il comando del Generale Antoniotto Botta Adorno inviato dall'imperatrice Maria Teresa d'Austria. Nel XIX secolo la propriet\u00e0 pass\u00f2 alla famiglia Masnata, poi al Comune di Sampierdarena, per ospitarvi nel 1874 l'Ospedale Civile. Tra il 1919 e il 1926 l'edificio ospit\u00f2 un collegio femminile delle suore Cappellone.\nLa villa con il giardino rimangono inalterati sino ai primi decenni del Novecento con l'apertura di via Cantore (1930-1935). Con l'abbassamento della quota del terreno, dovuto alla costruzione della via, l'edificio ha cambiato le proporzioni originarie. Il palazzo fu poi sede della Biblioteca Gallino, spostata e del Liceo Classsico Giuseppe Mazzini e dal 1967 ospita la Scuola Media Statale \"Nicol\u00f2 Barabino\".\nLa decorazione originaria della facciata si \u00e8 persa, come pure affreschi che decoravano gli ambienti interni.\nDescrizione.\nLa tipologia architettonica richiama vagamente la vicina villa Imperiale Scassi, caratterizzata da una struttura rettangolare sviluppata in lunghezza e tripartita nella facciata. Le ali ed il poggiolo sono posteriori al progetto del Bianco. \nGli ambienti interni sono caratterizzati al primo piano dalla sala retrostante all'ingresso e da un'apertura verso il giardino, tutto disposto in asse di simmetria. Al secondo piano si accede tramite lo scalone impostato a sinistra in fondo all'ingresso. Al piano superiore viene mantenuta la tripartizione degli ambienti come il piano sottostante, dove al centro sono disposti la loggia e il grande salone e ai lati i salotti e camere realizzando una continuit\u00e0 di visuale nella ripartizione degli ambienti da nord a sud verso il mare."}
{"id": "8932303", "revid": "1318658", "url": "https://it.wikipedia.org/wiki?curid=8932303", "title": "Distretto di Carhaix", "text": "Il distretto di Carhaix era una divisione territoriale francese del dipartimento di Finist\u00e8re istituita nel 1790 e soppressa nel 1795.\nEra formato dai cantoni di Carhaix, Chateauneuf, Coray, Huelgoat, Plonnevez, Saint-Hernin e Scrignac."}
{"id": "8932307", "revid": "62244", "url": "https://it.wikipedia.org/wiki?curid=8932307", "title": "Ed Woodward", "text": "Biografia.\nIn giovent\u00f9 Ed Woodward ha frequentato la \"Brentwood Middle School\" di Brentwood. Nel 1992 ha iniziato a studiare fisica alla Bristol University, ma successivamente si \u00e8 laureato come commercialista.\nCarriera.\nEd Woodward ha iniziato a lavorare nel 1996 per il network Price Waterhouse Coopers come consulente fiscale, prima di entrare in J.P. Morgan nell'ambito delle fusioni e acquisizioni.\nNel 2005 ha assistito lo statunitense Malcolm Glazer nell'acquisizione della squadra calcistica del Manchester United ed \u00e8 stato invitato ad entrare a far parte del club in un ruolo di \"pianificazione finanziaria\". Nel 2007 \u00e8 stato incaricato delle operazioni commerciali dello United, concludendo lucrosi accordi di sponsorizzazione con aziende di tutto il mondo; nel 2012 il fatturato del club era di 117,5 milioni di sterline. In seguito al ritiro del connazionale David Gill nel 2013, Woodward \u00e8 stato promosso ad amministratore delegato dello United.\nNel 2021 ha annunciato le sue dimissioni dal Manchester United."}
{"id": "8932311", "revid": "732860", "url": "https://it.wikipedia.org/wiki?curid=8932311", "title": "Anhangaba\u00fa", "text": "L'Anhangaba\u00fa \u00e8 un fiume che attraversa il territorio della citt\u00e0 brasiliana di San Paolo. La sua vallata costituisce uno dei pi\u00f9 celebri parchi urbani della metropoli paulista.\nEtimologia.\nIl toponimo \u00e8 di origine tupi \"fiume o acqua dello spirito maligno\".\nPercorso.\nL'Anhangaba\u00fa nasce dalla confluenza, situata nei pressi dell'attuale Pra\u00e7a da Bandeira, di tre corsi d'acqua: il C\u00f3rrego do Saracura, il torrente Itoror\u00f3 ed il C\u00f3rrego Bexiga. Il fiume, interamente canalizzato e coperto, attraversa il centro di San Paolo sino a sfociare in sinistra orografica nel Rio Tamanduate\u00ed nei pressi del Mercato Municipale."}
{"id": "8932314", "revid": "1318658", "url": "https://it.wikipedia.org/wiki?curid=8932314", "title": "Distretto di Ch\u00e2teaulin", "text": "Il distretto di Ch\u00e2teaulin era una divisione territoriale francese del dipartimento di Finist\u00e8re istituita nel 1790 e soppressa nel 1795.\nEra formato dai cantoni di Ch\u00e2teaulin, Argol, Brasparts, Crozon, Gonezec, Locronan e Pleyben."}
{"id": "8932324", "revid": "228587", "url": "https://it.wikipedia.org/wiki?curid=8932324", "title": "Mattman &amp; Robin", "text": "Mattman &amp; Robin sono un duo svedese di compositori e produttori discografici, composto da Mattias Per Larsson e Robin Lennart Fredriksson.\nNel 2016, hanno vinto un Grammy Award per l'album dell'anno in qualit\u00e0 di produttori del quinto album in studio di Taylor Swift \"1989\".\nNello stesso anno, sono stati i vincitori del \"Grand Prize\" al Denniz Pop Awards."}
{"id": "8932325", "revid": "124127257", "url": "https://it.wikipedia.org/wiki?curid=8932325", "title": "Pasto", "text": "Un pasto \u00e8 un momento specifico della giornata dedicato all'alimentazione, dove ci si nutre attraverso una o pi\u00f9 vivande.\nNelle societ\u00e0 umane, fin da tempi antichi, tale azione \u00e8 spesso ritualizzata, ad esempio come occasione di convivio e aggregazione familiare o sociale.\n\"Pasto\" deriva dal passato del latino \"pascere\", quindi anticamente legato alla pastorizia degli animali, a sua volta dalla radice del greco antico \"pat\" o \"par\", ovvero \"fornire del nutrimento\".\nCaratteristiche.\nLa grande maggioranza delle culture distingue i diversi tipi di pasto, a seconda del momento della giornata e della quantit\u00e0 di alimenti consumata, con i pi\u00f9 importanti che corrispondono ai momenti di convivialit\u00e0 pi\u00f9 intensi e che possiedono una valenza simbolica o religiosa.\nAnche la quantit\u00e0 di alimenti varia a seconda del pasto, e i nutrizionisti raccomandano sempre un corretto apporto di calorie, vitamine, proteine, lipidi, glucidi e fibre adeguati all'attivit\u00e0 fisica ed intellettuale per ogni individuo.\nI pasti cosiddetti principali della giornata sono generalmente tre. In media, il primo pasto della giornata dovrebbe apportare il 25% dei quantitativi necessari, quello a met\u00e0 giornata circa il 50%, mentre l'ultimo deve essere pi\u00f9 leggero, per facilitare la digestione durante il sonno. Tuttavia, con l'incremento di orari sempre pi\u00f9 variabili delle varie attivit\u00e0 giornaliere, introduzione di altri pasti oltre gli orari cadenzati dalle varie tradizioni, la globalizzazione e l'introduzione del cosiddetto pasto \"fast-food\", l'alimentazione umana subisce continuamente variazioni di usi e costumi, in tutto il mondo.\nPasto del mattino.\nIl primo pasto della giornata, consumato generalmente poco dopo il risveglio mattutino, viene chiamato \"colazione\" (o \"prima colazione\").\nIl termine fu introdotto intorno al V secolo da alcune pratiche conviviali del primo monachesimo cristiano europeo. \u00c8 un pasto di varie quantit\u00e0 e tipologie, a seconda dei paesi del mondo in cui si consuma. Nella cosiddetta \"Civilt\u00e0 occidentale\", si distinguono due tipi di colazione; la \"continentale\" e l'\"internazionale\" (di derivazione anglosassone). La prima, chiamata cos\u00ec poich\u00e9 derivata da molte tradizioni del continente europeo, \u00e8 un pasto relativamente leggero, generalmente dolce, accompagnato da una bevanda calda (latte, caff\u00e8, t\u00e8 o cioccolata calda), a volte con pane, burro, confettura o miele o altri prodotti di pasticceria; possono essere contemplati in questo tipo di colazione anche lo yogurt, cereali, succhi di frutta e muesli. La seconda, ha un'origine di tradizione anglosassone, ed \u00e8 pi\u00f9 abbondante, composta generalmente da dolce e salato, spesso con piatti tipici a seconda della nazione in cui si trova (international), oppure spesso sostituita anche da un \"brunch\" di met\u00e0 mattina, che rimpiazza, in questo caso, il pasto del pranzo. La distinzione \u00e8 molto flessibile, ed esistono tradizioni di colazione che integrano le caratteristiche dei due tipi. Nelle colazioni tradizionali dell'Italia meridionale, ad esempio, sono presenti alimenti dolci (latte, miele, burro, castagne, ecc.) e alimenti non prettamente dolci (come pizzette, focacce, salumi, ecc.).\nPasto di met\u00e0 giornata.\nIl pasto di met\u00e0 giornata si chiama pranzo (o, in passato, anche \"seconda colazione\"). In Italia \u00e8 il pasto pi\u00f9 importante della giornata, anche se occorre registrare una recente variazione della consuetudine, soprattutto nelle grandi citt\u00e0 durante le giornate di lavoro, che relega il pranzo a un leggero spuntino, spesso consumato frettolosamente fuori casa. Nella sua forma tradizionale il pranzo comprende pi\u00f9 portate: un primo piatto, un secondo piatto con un contorno seguito da un dolce o frutta. Tuttavia con gli anni questo pasto ha perso i suoi attributi tradizionali e si \u00e8 ridotto a una portata o uno spuntino. Nell'Italia settentrionale l'orario tradizionale ruota attorno alle 13.00, mentre al Meridione \u00e8 pi\u00f9 tardi; la seconda tradizione al giorno d'oggi prevale sulla prima, a causa del tardivo orario di chiusura degli uffici e di altri lavori. Un grande pranzo con invitati pu\u00f2 sostituire il cenone in alcune occasioni (v. Pranzi di festa).\nNei Paesi anglosassoni (pi\u00f9 precisamente in Gran Bretagna, Irlanda e parte degli Stati Uniti e Canada) il pasto principale (\"dinner\") non \u00e8 collocato normalmente a met\u00e0 giornata, ma in un diverso momento, dall'orario estremamente variabile, in genere nel tardo pomeriggio, o a sera (=cena), mentre a met\u00e0 giornata si consuma solo un pasto leggero, spesso rimanendo a scuola o nel posto di lavoro (\"bag lunch\" o \"lunch box\", \"working lunch\").\nPasto serale.\nIl pasto serale viene detto cena, tuttavia consumato a orari variabili, sia geograficamente sia in base agli orari e alle abitudini personali. In America settentrionale ad esempio, il pasto serale \u00e8 previsto generalmente intorno alle ore 16, mentre in Europa l'orario \u00e8 successivo (dalle ore 18 della Gran Bretagna alle ore 22 della Spagna). In molti paesi anglosassoni infatti, si usa indicare \"dinner\" come il pasto principale, questo a qualsiasi orario della giornata, e tuttavia solitamente indicato nel tardo pomeriggio e nella sera, quindi tradotto come \"cena\". Per una pasto serale pi\u00f9 leggero, familiare o informale, o in differenti ore della sera si tende ad utilizzare di pi\u00f9 il termine inglese \"supper\".\nLa composizione degli alimenti della cena \u00e8 comparabile con quella del pranzo tradizionale, anche se in paesi come la Germania diventa un pasto pi\u00f9 frugale di quello di mezzogiorno. In Italia, si tratta di un pasto leggero, tuttavia relativamente variegato. \u00c8 il momento pi\u00f9 tipico di aggregazione della famiglia, poich\u00e9 quasi tutti i membri sono gi\u00e0 tornati a casa dal lavoro o dallo studio, e che si esprime nei cosiddetto \"cenoni\", in alcune occasioni di festa. Nell'Italia settentrionale, l'orario della cena si aggira tradizionalmente intorno alle ore , mentre nel Meridione e nei paesi caldi \u00e8 spostato pi\u00f9 tardi, anche fino alle 21:30.\nAltri pasti.\nPer gli altri pasti della giornata, si parla in genere di spuntini. Oltre ai tradizionali orari dei pasti principali, possono esserci spesso modifiche o integrazioni di altri piccoli pasti lungo la giornata, a seconda delle esigenze e delle varie culture dei paesi internazionali.\nLuoghi.\nI pasti possono essere consumati nella propria abitazione o in altri luoghi appositi. Quando sono consumati in casa, i pasti hanno luogo o in una stanza apposita, la sala da pranzo, oppure, come pi\u00f9 spesso accade, nella cucina stessa.\nSe non avvengono a casa i pasti possono avere luogo in edifici specializzati, i ristoranti. Esistono anche luoghi di ristorazione collettiva, destinati a persone che mangiano regolarmente fuori casa. Un esempio sono le mense scolastiche o d'ufficio, oppure i ristoranti universitari.\nI pasti possono essere consumati anche all'aperto, venendo definiti pic-nic.\nUtensili.\nI principali utensili per manipolare il cibo sono le posate: la forchetta e il coltello, o le bacchette in Asia, per gli alimenti solidi e il cucchiaio per i liquidi.\nNei pasti pi\u00f9 sofisticati, ogni commensale dispone di un coperto, una ventina di oggetti tra cui: bicchieri da vino o da acqua, piatti per gli antipasti e per le portate principali, coltelli da pesce o da carne, forchette a tre o quattro denti, cucchiai da zuppa, da caff\u00e8 o da dolce, tovaglioli o altri utensili specifici (pinze da granchio, pinze per lumache, coltelli per le ostriche).\n, si \u00e8 soliti mangiare tutti assieme prendendo il cibo da un unico grande piatto comune. Ogni commensale pu\u00f2 prendere il cibo solo con la mano destra perch\u00e9 la mano sinistra viene associata ad atti impuri, come la cura dell'igiene personale.\nRituali.\nIn tempi remoti, non soltanto lo schema di preparazione della tavola, ma l'ordine del servizio e molti altri atteggiamenti erano estremamente formalizzati in funzione della gerarchia dei commensali. I pasti occupavano cos\u00ec un grande posto nel galateo del XIX secolo. Oggi i costumi si sono sensibilmente liberalizzati, ma il pasto resta lo stesso una delle attivit\u00e0 quotidiane pi\u00f9 codificate. \n\u00c8 per esempio buon costume augurare un buon appetito all'inizio del pasto o non alzarsi da tavola senza una ragione precisa.\nEsistono, allo stesso modo, dei rituali religiosi legati al pasto. Per esempio, alcuni cristiani sono soliti pregare: la benedizione prima del pasto e il ringraziamento alla fine.\nPranzi di festa.\nInvitare degli amici o dei membri della propria famiglia a un pasto pi\u00f9 o meno festivo \u00e8 un'attivit\u00e0 sociale corrente. Questi pasti, come i pasti quotidiani, sono strutturati in pi\u00f9 portate ben definite, di cui solo la principale \u00e8 obbligatoria; le altre potranno essere eliminate o sostituite secondo l'appetito, il tempo di cui si dispone, il grado di raffinatezza cercato... Un pranzo di nozze comprender\u00e0 per esempio tutti i piatti che seguono, alle volte interrotti dall'animazione:\nL'ordine del servizio \u00e8 sempre mantenuto, anche se si serve del formaggio come antipasto. Il consumo di bevande alcoliche \u00e8 pi\u00f9 alto rispetto al consumo dei pasti quotidiani. Il numero delle portate di questi pasti festivi tende comunque a diminuire ed \u00e8 sempre meno frequente vedere una riunione familiare collegare, quasi senza interruzione, il pasto serale dopo quello di mezzogiorno.\nCerti momenti dell'anno sono l'occasione per rituali o cibi particolari. Per esempio a Natale si mangia il panettone o il pandoro e a Pasqua si mangia la colomba pasquale.\nPranzi nel mondo.\nIl cibo ha un ruolo centrale nella creazione delle comunit\u00e0 sino a divenire un prodotto culturale in continua evoluzione.\nIl processo di globalizzazione ha portato ad una serie di cambiamenti culturali e sociali che hanno avuto un forte impatto sulla tradizione. Le appartenenze nazionali e le distinzioni etniche non sono state semplicemente rimpiazzate dallo sviluppo dell\u2019industria alimentare di massa, anzi tendono a consolidarsi anche attraverso la cucina.\nCome afferma Douglas (1972) in suo saggio \u201cDeciphering a Meal\u201d - un pasto, la sua struttura, la sua preparazione e i modi del suo consumo sono simbolo dei rapporti sociali di cui sono prodotto e allo stesso tempo funzionano come un sistema di comunicazione dal carattere classificatorio e discriminante. Il cibo quindi parla di noi e delle nostre origini ma spesso questo comporta a segnare le differenze di genere: discriminando ed escludendo. Ogni pasto \u00e8 quindi un evento sociale strutturato, connesso alla cultura locale e all\u2019ambiente circostante.\nSociologia dell'alimentazione.\nIl tema dell\u2019alimentazione \u00e8 da lungo tempo oggetto di una serie di discipline: dalla storia all\u2019antropologia, dall\u2019epidemiologia alla demografia, sino alla scienza della nutrizione. Soltanto verso la fine degli anni Settanta inizia ad essere tematizzato anche nel campo politico e sociologico: dando inizio allo sviluppo di una vera e propria specializzazione subdisciplinare definita Sociologia dell'alimentazione.\nTendenze alimentazione contemporanea.\nLa sociologia dell\u2019alimentazione oltre ad essere terreno per la sperimentazione di nuove posizioni teoriche e d\u2019avanguardia \u00e8 anche un ambito di studio. Basti pensare alle nuove tendenze che influenzano le nostre abitudini alimentari, quali l'attitudine ad esprimere i valori nutrizionali in calorie e una crescente tendenza alla destrutturazione del pasto. infatti, si mangia \u201cfuori pasto\u201d, da soli e in luoghi diversi senza tener conto delle tradizionali norme e pratiche alimentari imposte dalla propria tradizione culturale. Dunque, per via di una molteplicit\u00e0 culturale, si allontana sempre di pi\u00f9 il concetto di \u201cun pasto come si deve\u201d.\nTutto ci\u00f2, secondo Claude Fischler (1979-2006), concorre a produrre una \"libert\u00e0 anomica\" che comporta uno stato ansioso, che a sua volta favorisce delle \"condizioni alimentari aberranti\". \u00c8 da considerazioni del genere che Fischler \u00e8 partito per proporre la nozione di \"gastro-anomia\", caratterizzata da tre fenomeni interconnessi: la sovrabbondanza di cibo, la riduzione dei controlli sociali della commensalit\u00e0 (che ha lasciato all'individuo il peso di una scelta sempre pi\u00f9 individualizzata) e il moltiplicarsi dei discorsi sul cibo, talvolta anche contraddittori tra loro. \nL\u00e9vi-Strauss \"Il crudo e il cotto\".\nClaude L\u00e9vi-Strauss (Bruxelles, 28 novembre 1908 \u2013 Parigi, 1\u00ba novembre 2009) \u00e8 stato un antropologo, etnologo e filosofo francese.\nAntropologo, sociologo e etnologo, teorico dello strutturalismo, L\u00e9vi-Strauss occupa una posizione centrale nel pensiero contemporaneo. Lo strutturalismo l\u00e9vi-straussiano\u00a0\u2013 che ha scorto, e posto a base di ogni ulteriore riflessione, l'intrinseco carattere strutturale di ogni fenomeno sociale\u00a0\u2013 ha permeato tutte le scienze sociali, la filosofia, la psicologia, la politica (il marxismo) e la storia.\nI suoi contributi alla psicologia, provengono indirettamente dall'applicazione del metodo strutturalista\u00a0\u2013 per il quale i fenomeni culturali vanno interpretati in riferimento a elementi universali e inconsci rappresentanti la struttura fondante d'ogni cultura \u2013 agli studi antropologici della cultura materiale, ponendo a base di ogni fenomeno psicologico l'ipotesi dell'esistenza di sottostanti strutture mentali inconsce, atemporali e universali. L\u00e9vi-Strauss in \"il crudo e il cotto\" pubblicato per la prima volta nel 1964, attraverso un'analisi della mitologia delle popolazioni indigene del Brasile centrale e meridionale, dal Chaco e dal bacino amazzonico parla di come l\u2019alimentazione umana connette un atto fisiologico con un'operazione di tipo culturale. Nei miti viene presentata una duplice opposizione, da un lato tra crudo e cotto e dall\u2019altra tra fresco e putrefatto. La prima coppia di termini segna una trasformazione \u201cculturale\u201d mentre la seconda un passaggio \u201cnaturale\u201d. Il passaggio da naturale (crudo) a culturale (cotto) \u00e8 possibile attraverso l\u2019uso del calore infatti L\u00e9vi-Strauss ha identificato come nodo centrale il fuoco il quale ha compiuto la trasformazione culturale del crudo. Il fuoco assume in tutte le popolazioni la funzione di mediazione per il passaggio da uno stato animale a uno stato culturale composto da regole sociali arbitrarie caratterizzate dall\u2019habitat e al modo col quale i popoli si sono adattati utilizzando le risorse a scopo alimentare.\nSocializzazione del pasto.\nSimmel.\nGeorg Simmel, sociologo e filosofo tedesco, scrisse un saggio nel 1910 intitolato \"La Sociologia del pasto\"che fu il primo contributo, nella storia delle scienze sociali, dedicato all'alimentazione e in particolare al carattere della socievolezza.\nIl suo obiettivo era quello di studiare la societ\u00e0 partendo dall'azione e interazione degli individui; tra essi infatti vi sono spesso tensioni fra le spinte individualistiche e le imposizioni della societ\u00e0 di appartenenza.\nPer sanare questa contrapposizione, secondo Simmel, \u00e8 necessaria una forma ludica della socializzazione: nel momento in cui un individuo posto all'interno di un gruppo, abbandona i suoi impulsi egoistici a vantaggio di un legame sociale; la socievolezza si basa, infatti, sul tatto, discrezione e interazione.\nTra le forme pi\u00f9 comuni di socievolezza troviamo il pasto: esso \u00e8 il fattore comune di ciascuno, tutti mangiano e bevono... queste, sono funzioni primarie per la sopravvivenza, atti umani fra i pi\u00f9 egoistici, che, tuttavia, nella forma sociale del pasto trovano il loro superamento.\nNel pasto si crea il momento di condivisione di sentimenti e l'unione delle individualit\u00e0.\nPierre van den Berghe.\nPierre Van Den Berghe (1933-2019) \u00e8 stato professore emerito di sociologia e antropologia presso l'Universit\u00e0 di Washington.\nEgli ha ricercato l'origine del commensalismo comparando abitudini sociali umane e quelle di altri animali, osservando quanto la pratica di condivisione del cibo \u00e8 comune alla maggior parte di animali carnivori. Inoltre ha messo in luce quanto questa pratica abbia un carattere universale, partendo da una prospettiva evoluzionista.\nLo studioso osserva come alcune specie, tra le quali gli scimpanz\u00e9 e i c\u00e0nidi, si servano degli scambi di cibo per creare e mantenere dei legami sociali. La maggior parte degli animali carnivori mette in atto la pratica di condivisione del cibo, la quale sembra svolgere una funzione di pacificazione e socializzazione, oltre a dimostrare quanto le radici di questo comportamento umano siano antiche e profonde e pu\u00f2 servire a spiegarne il carattere di centralit\u00e0 ed universalit\u00e0."}
{"id": "8932327", "revid": "799790", "url": "https://it.wikipedia.org/wiki?curid=8932327", "title": "Mattias Larsson", "text": ""}
{"id": "8932328", "revid": "125210888", "url": "https://it.wikipedia.org/wiki?curid=8932328", "title": "Battitore olandese", "text": "Un battitore olandese \u00e8 una macchina sviluppata dagli olandesi\u00a0nel 1680 per produrre pasta di carta dalla cellulosa contenente fibre vegetali. Ha sostituito i mulini per la preparazione della polpa perch\u00e9 gli olandesi potevano produrre in un giorno la stessa quantit\u00e0 di polpa che in un mulino avrebbe richiesto otto giorni.\nTuttavia, le pale di legno e il processo di battitura di un mulino producevano fibre di cellulosa pi\u00f9 lunghe, pi\u00f9 facilmente idratate e pi\u00f9 fibrillate; aumentando cos\u00ec la forza della carta risultante. L'olandese utilizzava lame di metallo e un'azione di taglio per tagliare la materia prima, ottenendo fibre di cellulosa pi\u00f9 corte e carta pi\u00f9 debole. Inoltre, le lame metalliche dell'olandese spesso introducevano contaminanti metallici nella carta quando una lama ne colpiva un'altra. Questi contaminanti agivano spesso da catalizzatori per l'ossidazione che \u00e8 stata trovata nella doratura della vecchia carta chiamata fioritura.\nA sua volta, l'olandese fu (parzialmente) sostituito dal raffinatore conico o raffinatore Jordan, dal nome del suo inventore americano, Joseph Jordan, che brevett\u00f2 il dispositivo nel 1858.\nIl design di un battitore olandese consiste in una pista d'acqua circolare o ovoidale con una ruota battente in un unico punto lungo la pista. La ruota battente \u00e8 un compressore centrifugo o un cilindro a girante radiale parallelo a una piastra scanalata, simile alla costruzione di una ruota idraulica o di una puleggia dentata. Sotto la potenza, le lame ruotano per battere la fibra in un impasto di polpa utilizzabile. La ruota e la piastra del battitore non si toccano, poich\u00e9 ci\u00f2 comporterebbe il taglio. La distanza tra le due \u00e8 regolata per aumentare o diminuire la pressione sulle fibre durante il passaggio attraverso la frusta.\nL'obiettivo di utilizzare una frusta (piuttosto che un altro processo come la macinazione, come fanno molti mulini di pasta di legno) \u00e8 quello di creare fibre pi\u00f9 lunghe, idratate e fibrillate (le fibre fibrillate vengono abrase nella misura in cui molte fibre parzialmente rotte si estendono dalla fibra principale, aumentando la superficie della fibra e quindi il suo potenziale di legame a idrogeno). La molatura delle fibre non \u00e8 desiderabile. Pertanto, le \"lame\" non sono ci\u00f2 che si potrebbe pensare \"affilate\", e battitori ben progettati consentono di ridurre al minimo l'azione di taglio delle lame rotanti contro il fondo della canaletta dell'acqua."}
{"id": "8932329", "revid": "799790", "url": "https://it.wikipedia.org/wiki?curid=8932329", "title": "Robin Fredriksson", "text": ""}
{"id": "8932332", "revid": "458786", "url": "https://it.wikipedia.org/wiki?curid=8932332", "title": "Jindrich Stanek", "text": ""}
{"id": "8932333", "revid": "458786", "url": "https://it.wikipedia.org/wiki?curid=8932333", "title": "Adri\u00e0 Guerrero Aguilar", "text": ""}
{"id": "8932358", "revid": "458786", "url": "https://it.wikipedia.org/wiki?curid=8932358", "title": "Adri\u00e1n Guerrero Aguilar", "text": ""}
{"id": "8932359", "revid": "458786", "url": "https://it.wikipedia.org/wiki?curid=8932359", "title": "Adri\u00e1n Guerrero", "text": ""}
{"id": "8932361", "revid": "1418004", "url": "https://it.wikipedia.org/wiki?curid=8932361", "title": "Susanna Moore", "text": "Biografia.\nNata nel 1948 a Bryn Mawr da Richard Dixon e Anne Moore, \u00e8 cresciuta nelle Hawaii e vive e lavora a New York.\nLasciata la sua casa di Honolulu a 17 anni, ha lavorato come modella e successivamente lettrice di sceneggiature per attori come Warren Beatty e Jack Nicholson prima di sposare il produttore e scenografo Richard Sylbert.\nNel 1982 ha esordito nella narrativa con il romanzo \"Tesoro mio\" vincendo il Sue Kaufman Prize for First Fiction dedicato all'opera prima.\nAutrice di altri 6 romanzi, due saggi sulle Hawaii e una biografia, nel 2003 la sua opera \"Dentro\" \u00e8 stata trasposta nella pellicola cinematografica \"In the Cut\" per la regia di Jane Campion."}
{"id": "8932366", "revid": "1005847", "url": "https://it.wikipedia.org/wiki?curid=8932366", "title": "Vito Galati", "text": ""}
{"id": "8932380", "revid": "363629", "url": "https://it.wikipedia.org/wiki?curid=8932380", "title": "Fernando Cortez", "text": ""}
{"id": "8932382", "revid": "124760873", "url": "https://it.wikipedia.org/wiki?curid=8932382", "title": "Liga Unike 2021", "text": "La Liga Unike 2021 \u00e8 stata la prima edizione della Liga Unike, lega professionistica di pallacanestro a cui prendo parte squadre di Albania e Kosovo. La competizione \u00e8 iniziata il 6 aprile 2021 con i quarti di finale ed \u00e8 terminata il 14 aprile 2021.\nSquadre ritirate.\nIl 5 aprile 2021, Teuta Durr\u00ebs si cancella dalla competizione per l'assenza di tempo materiale per l'organizzazione."}
{"id": "8932386", "revid": "879070", "url": "https://it.wikipedia.org/wiki?curid=8932386", "title": "Porzana albicollis", "text": ""}
{"id": "8932387", "revid": "1431409", "url": "https://it.wikipedia.org/wiki?curid=8932387", "title": "Howard Hesseman", "text": "Noto principalmente in ambito televisivo, ha interpretato dei ruoli ricorrenti in serie TV come \"WKRP in Cincinnati\" e \"\". Dopo il successo televisivo ha ottenuto ruoli di maggior rilievo anche in produzioni cinematografiche, apparendo anche in film di successo come \"Signori, il delitto \u00e8 servito,\" \"Navigator\" e \"A proposito di Schmidt\". Nel corso della sua carriera ha recitato al fianco di attori celebri come Jack Nicholson, Tim Curry e Michelle Pfeiffer, nonch\u00e9 insieme all'icona del rap Tupac Shakur.\nBiografia.\nDopo aver completato la propria formazione fino al livello universitario, Hesseman lavora come DJ e conduttore radiofonico per alcuni anni, utilizzando lo pseudonimo di Don Sturdy. Debutta come attore nel 1968, apparendo per vari anni in produzioni televisive e cinematografiche come comparsa o comunque in ruoli secondari. Nel 1976 ottiene il suo primo ruolo rilevante nella serie TV \"Mary Hartman, Mary Hartman\", apparendo in 13 episodi dello show. Nel 1978 ottiene il ruolo del DJ Johnny Fever nella serie TV \"WKRP in Cincinnati\", dichiarando successivamente essersi servito delle varie competenze acquisite nella sua carriera da DJ per riuscire al meglio in questo ruolo. Hesseman appare in 86 episodi dello show e viene nominato a due Primetime Emmy Awards per il ruolo, rispettivamente nel 1980 e nel 1981.\nIn seguito al successo ottenuto grazie al ruolo di Johnny Fever, Hessman ottiene altri ruoli ricorrenti in serie TV, tra cui \"Giorno per giorno\" nella prima met\u00e0 degli anni '80 e \"\" nella seconda met\u00e0 del medesimo decennio. In quest'ultimo show appare in ben 96 episodi, il che lo rende l'esperienza pi\u00f9 longeva della sua carriera. Sempre nel corso degli '80 ottiene ruoli di maggior rilievo anche in ambito cinematografico, recitando in pellicole di successo come \"Signori, il delitto \u00e8 servito,\" \"Navigator\" e \"Scuola di polizia 2 - Prima missione\" e apparendo come protagonista o co-protagonista in film come \"Doctor Detroit.\" Nei primi anni '90 torna a interpretare il ruolo di Johnny Fever nella serie TV \"The New WKRP in Cincinnati\". \nSempre negli anni Novanta rafforza la sua presenza in ambito cinematografico ottenendo ruoli da protagonista in film come \"Little Miss Millions\" e \"Rubin and Ed.\" Appare inoltre in film di successo come \"Munchie Strikes Back\" e \"Gridlock'd - Istinti criminali\". Nel corso del XXI secolo ha diradato le sue apparizioni, seppur continuando a recitare sia in vari film di successo (\"A proposito di Schmidt\", \"The Rocker - Il batterista nudo\" e \"Halloween II\" che in diverse produzioni televisive. Nel 2018 interpreta il suo ultimo ruolo nel film \"Dirty Politics\".\nMorte.\nMuore il 29 gennaio 2022 in seguito a complicazioni insorte dopo un intervento chirurgico al colon."}
{"id": "8932388", "revid": "879070", "url": "https://it.wikipedia.org/wiki?curid=8932388", "title": "Mustelirallus", "text": ""}
{"id": "8932405", "revid": "122121017", "url": "https://it.wikipedia.org/wiki?curid=8932405", "title": "Christian Parlati", "text": "Biografia.\nNapoletano del quartiere Ponticelli, figlio del tecnico di judo Raffaele Parlati. Anche lo zio Massimo Parlati \u00e8 allenatore di judo. \u00c8 fratello del judoka Enrico Parlati. Gareggia per la Nippon di Ponticelli e per le Fiamme Oro.\nAgli europei di Lisbona 2021 si \u00e8 aggiudicato la medaglia di bronzo nella categoria 81 chilogrammi."}
{"id": "8932406", "revid": "1924342", "url": "https://it.wikipedia.org/wiki?curid=8932406", "title": "BreakTudo Awards 2020", "text": "I BreakTudo Awards 2020 si sono tenuti il 24 ottobre 2020 in studio a Bras\u00edlia. La cerimonia \u00e8 stata trasmessa da Telemil\u00eanio Brasil. I premi sono assegnati agli artisti brasiliani e internazionali che si sono distinti di pi\u00f9 nel corso dell'anno, cos\u00ec come TV e social media. Escari\u00e3o \u00e8 stato il presentatore e Anitta ha ricevuto il tributo \"BreakTudo of Brazilian Pop Icon\", in onore della sua carriera e dei suoi traguardi artistici in Brasile. Francinne, MTK, RIELL e Gabi Martins sono stati alcuni tra gli artisti ad esibirsi. Il 22 settembre, alcuni giorni dopo l'apertura delle votazioni, il profilo Twitter della premiazione ha annunciato il raggiungimento dei 50 milioni di voti.\nPresentatori.\nI presentatori, annunciati tramite Twitter, sono stati:\nVincitori e candidati.\nLa lista di candidati ai BreakTudo Awards 2020 \u00e8 stata presentata il 19 agosto 2020 da Gerf Barone e Caio Tutik. Le votazioni dei fan sono iniziate il primo settembre. I vincitori sono stati rivelati il 24 ottobre."}
{"id": "8932411", "revid": "1543377", "url": "https://it.wikipedia.org/wiki?curid=8932411", "title": "Streaming Songs", "text": "La classifica delle Streaming Songs \u00e8 redatta settimanalmente da \"Billboard\" e indica le canzoni pi\u00f9 ascoltate nelle radio online, in on-demand e video sui pi\u00f9 importanti servizi di streaming musicale statunitensi. Rappresenta uno dei tre componenti, insieme all'airplay (Hot 100 Airplay) e alle vendite (Hot Digital Songs e Hot Singles Sales), che determinano le posizioni in classifica dei brani nella \" Billboard \" Hot 100, che classifica le canzoni pi\u00f9 popolari negli Stati Uniti.\nIl direttore editoriale di \"Billboard\" Bill Werde afferm\u00f2 che il successo di \"Harlem Shake\" \u00abli ha spinti a mettere in atto la politica della classifica dopo due anni di discussioni con YouTube\u00bb. La prima canzone a toccare la vetta fu \"Thrift Shop\" di Macklemore &amp; Ryan Lewis feat. Wanz il 19 gennaio 2013."}
{"id": "8932412", "revid": "799790", "url": "https://it.wikipedia.org/wiki?curid=8932412", "title": "Hot 100 Airplay", "text": ""}
{"id": "8932450", "revid": "122842532", "url": "https://it.wikipedia.org/wiki?curid=8932450", "title": "Brega pop", "text": "Il brega pop o calypso \u00e8 un genere musicale brasiliano di origine paraense, raffinato dal brega. Ha l'influenza dei ritmi regionali del Par\u00e1 come: lambada, carimb\u00f3, guitarrada, siri\u00e1 in fusione con calypso, ska e reggae dei paesi dei Caraibi. \n\u00c8 stato creato da musicisti dello stato del Par\u00e1 nella citt\u00e0 di Bel\u00e9m, che hanno deciso di combinare la gi\u00e0 tradizionale brega con altri ritmi della musica caraibica come il calypso. Si \u00e8 sviluppata principalmente negli anni '90, in concerti e balli nei locali notturni di periferia e, attraverso la divulgazione operata dai venditori ambulanti, della produzione di piccoli musicisti locali."}
{"id": "8932462", "revid": "120313881", "url": "https://it.wikipedia.org/wiki?curid=8932462", "title": "Volkswagen Lamando", "text": "La Volkswagen Lamando \u00e8 una vettura prodotta dalla casa automobilistica tedesca Volkswagen dal 2014.\nDescrizione.\nLa Volkswagen Lamando ha debuttato al Salone dell'Auto di Chengdu nell'agosto 2014 ed \u00e8 stata lanciata in Cina nel novembre 2014. Il nome cinese della vettura \u00e8 Ling Du (\u51cc \u6e21).\nAl lancio la Lamando \u00e8 disponibile con un motore a benzina turbo quattro cilindri da 1,4 litri che eroga 148 CV e 250 Nm di coppia abbinato a un cambio DSG a 7 rapporti. Con questa motorizzazione la vettura \u00e8 in grado di accelerare da 0 a 100 km/h in 8,5 secondi e raggiungere la velocit\u00e0 massima di 210 km/h. \nDisponibile con la sola trazione anteriore, sul fronte meccanico si caratterizza per la presenza di un impianto frenante a disco su tutte le ruote e dello sterzo dotato di servoassistenza elettrica. Le sospensioni sono indipendenti su tutte e quattro le ruote, e sono del tipo MacPherson all'avantreno mentre al retrotreno sono del tipo multi-link a quattro bracci.\nLamando GTS.\nNell'aprile 2016 \u00e8 stata presentata una versione sportiva denominata \"Lamando GTS\", dotata di aggiornamenti estetici e di un motore turbo da 2 litri derivato dalla coeva Golf GTI che produce 220 CV e 350 Nm di coppia, accoppiato a un cambio DSG a doppia frizioni a bagno d'olio a 7 marce. Dal punto di vista stilistico, sulla GTS sono state apportate diverse modifiche al design esterno, tra cui un nuovo paraurti anteriore con prese d'aria maggiorate di colore nero, con una mascherina dotata di una striscia rossa tipo GTI con trama a nido d'ape; al posteriore c'\u00e8 un nuovo paraurti e uno spoiler sul baule.\nRestyling 2019.\nNel 2019 ha debuttato un restyling che ha interessato principalmente il frontale, con nuovi fari pi\u00f9 squadrati, nuova griglia cromata e un nuovo paraurti."}
{"id": "8932466", "revid": "287204", "url": "https://it.wikipedia.org/wiki?curid=8932466", "title": "Lietuvos Taur\u0117 1990", "text": "La Lietuvos Taur\u0117 1990 \u00e8 stata la 1\u00aa edizione del torneo, iniziata nel giugno del 1990 e terminata l'11 agosto successivo. \nSi \u00e8 trattata della prima edizione della Coppa di Lituania dopo l'indipendenza dall'Unione Sovietica, ed \u00e8 stata vinta dal , dopo aver battuto battuto lo ai calci di rigore."}
{"id": "8932478", "revid": "899609", "url": "https://it.wikipedia.org/wiki?curid=8932478", "title": "Mediazione culturale", "text": ""}
{"id": "8932483", "revid": "2130303", "url": "https://it.wikipedia.org/wiki?curid=8932483", "title": "Chiesa di Santa Maria Assunta (Ponso)", "text": "La chiesa di Santa Maria Assunta \u00e8 la parrocchiale di Ponso, in provincia e diocesi di Padova; fa parte del vicariato di Este.\nStoria.\nGi\u00e0 nel X secolo risultava esistente una chiesa parrocchiale a Ponso intitolata all'Assunzione di Maria; inoltre, in paese sorgevano anche un'altra parrocchiale, dedicata a san Michele Arcangelo, e la filiale di San Silvestro, mentre nelle campagne fuori dal centro abitato si trovava la chiesa di Santa Maria dei Prati.\nNel 1144 la chiesa di Santa Maria fu presa sotto la protezione di papa Lucio II, mentre quella di San Michele era pertinenza dai monaci di Santa Maria della Vangadizza.\nDopo il 1571, anno della visita pastorale del vescovo Nicol\u00f2 Ormaneto, l'originaria chiesa venne dismessa e ne fu edificata una nuova alla distanza di circa un miglio da quella precedente; i lavori erano terminati da poco quando nel 1587 giunse in paese il vescovo Federico Cornaro durante la sua visita.\nNel 1683 la chiesa fu riedificata; di questo intervento si trova traccia negli atti relativi alla visita compiuta in quell'anno dal vescovo Gregorio Barbarigo.\nNel 1871, dal momento che la chiesa non era pi\u00f9 sufficiente a soddisfare le esigenze della popolazione, prese inizio un intervento di ampliamento, poi ultimato nel 1885, che port\u00f2 all'allungamento di 10\u00a0m della navata, alla sostituzione del pavimento e alla realizzazione di quattro cappelle laterali; la consacrazione venne impartita il 25 maggio 1937.\nTuttavia, nella notte tra il 27 e il 28 aprile 1945 la chiesa e il campanile, assieme ad alcune case del paese, furono completamente distrutti durante un bombardamento.La prima pietra della nuova parrocchiale venne posta il 4 settembre 1946; la chiesa fu aperta al culto il 21 novembre 1949, mentre il campanile venne inaugurato il 24 agosto 1957. La consacrazione fu poi celebrata il 19 novembre 2000 dal vescovo di Padova Antonio Mattiazzo.\nDescrizione.\nEsterno.\nLa facciata della chiesa, a capanna, presenta inferiormente come basamento una fascia in trachite, sopra la quale vi sono dei filaretti di mattoni, mentre per il resto \u00e8 rivestita in laterizio a faccia vista; ai lati vi sono due grandi nicchie ospitanti altrettante finestre, mentre al centro, inscritti in un arco a tutto sesto, si aprono il portale d'ingresso e il rosone.\nInterno.\nL'interno della chiesa si compone di un'unica navata, lunga circa 38\u00a0m e larga 15, sulla quale si affacciano gli sfondamenti in cui sono collocati gli altari laterali; al termine si sviluppa il presbiterio, a sua volta chiuso dall'abside.\nL'opera di maggior pregio qui conservata \u00e8 il dipinto a olio raffigurante la \"Beata Vergine Assunta\", eseguito nel 1772 da Angelo Da Campo."}
{"id": "8932486", "revid": "125682730", "url": "https://it.wikipedia.org/wiki?curid=8932486", "title": "Baojun RC-5", "text": "La Baojun RC-5 \u00e8 la prima autovettura prodotta dalla casa automobilistica cinese Baojun a partire dal 2020.\nDescrizione.\nProdotta dalla joint venture SAIC GM Wuling, \u00e8 disponibile nelle varianti di carrozzeria berlina 2 volumi a quattro porte e station wagon (RC-5W); condivide la piattaforma e la meccanica con il SUV Baojun RS-5 e si va a posizionare \nsotto la Baojun RC-6.\nLa vettura \u00e8 stata presentata nel giugno 2020 al Salone dell'Auto di Chongqing. In seguito nell'agosto 2020, \u00e8 stata lanciata la versione familiare denominata \"RC-5W\", caratterizzata da un volume di carico con i sedili in uso di 470 litri.\nLa gamma di motori della Baojun RC-5 comprende un unico motore a benzina a quattro cilindri in linea, uno dei quali \u00e8 un 1,5 litri in versione aspirata da 99 CV e turbocompressa da 147 CV. La potenza viene scaricata a terra tramite un cambio manuale a sei rapporti e una trasmissione a variazione continua (CVT) a otto rapporti."}
{"id": "8932489", "revid": "767487", "url": "https://it.wikipedia.org/wiki?curid=8932489", "title": "Oxyg\u00e8ne (film)", "text": "Oxyg\u00e8ne \u00e8 un film del 2021 diretto da Alexandre Aja.\nTrama.\nIn un futuro imprecisato una giovane donna, Elizabeth Hansen, si risveglia all'interno di una capsula criogenica, ma a causa di un'amnesia non ricorda il motivo per cui si trovi l\u00ec. La situazione peggiora quando l'ossigeno inizia a esaurirsi ed Elizabeth per non morire dovr\u00e0 scavare nella sua memoria e contemporaneamente cercare una via di fuga. La storia subisce una svolta quando la donna nel corso dei dialoghi con MILO, l'intelligenza artificiale che sovrintende a tutte le operazioni, si rende conto di quella che \u00e8 la realt\u00e0: la sua identit\u00e0 infatti, con sua sorpresa e angoscia, \u00e8 quella di un clone della scienziata Elizabeth Hansen, che viaggia su un'astronave con altri suoi simili verso un lontano pianeta, cos\u00ec da sfuggire ad un virus che sta annientando la vita dell\u2019uomo sulla Terra.\nProduzione.\nIl film era stato originariamente intitolato \"O2\".\nPre-produzione.\nNel luglio 2017 \u00e8 stato annunciato che Anne Hathaway era entrata a far parte del cast del film e che sarebbe stata anche la produttrice, in collaborazione con la Echo Lake Entertainment e la IM Global, da una sceneggiatura di Christie LeBlanc.\nCast.\nNel febbraio 2020 \u00e8 stato reso noto che Anne Hathaway sarebbe stata sostituita da Noomi Rapace, mentre nel luglio dello stesso anno M\u00e9lanie Laurent, Mathieu Amalric e Malik Zidi si sono uniti al cast del film, con Alexandre Aja alla regia.\nRiprese.\nLe riprese principali sono iniziate nel luglio 2020 durante la pandemia di COVID-19 con le dovute precauzioni come si nota in alcuni momenti del film.\nPromozione.\nIl trailer \u00e8 stato diffuso online il 10 marzo 2021, mentre il trailer completo \u00e8 stato pubblicato il 21 aprile seguente.\nDistribuzione.\nIl film \u00e8 uscito sulla piattaforma di streaming Netflix il 12 maggio 2021.\nAccoglienza.\nCritica.\nSull'aggregatore di recensioni Rotten Tomatoes il film ottiene il 92% delle recensioni professionali positive, con un voto medio di 6,9 su 10 basato su 60 critiche, mentre su Metacritic ha un punteggio di 66 su 100 basato su 18 recensioni."}
{"id": "8932491", "revid": "125669730", "url": "https://it.wikipedia.org/wiki?curid=8932491", "title": "Brilliance H3", "text": "La Brilliance H3 \u00e8 un'autovettura prodotta dalla casa automobilistica cinese Brilliance dal 2016.\nDescrizione.\nLa vettura, che va a sostituire le H320 e H330, \u00e8 una berlina 3 volumi alimentata da un motore a quattro cilindri da 1,5 litri in versione aspirata da 112 cavalli e turbocompressa che eroga 150 cavalli e 220 Nm. I motori sono accoppiati a un cambio manuale o in opzione ad un automatico a 5 marce. L'accelerazione da 0 a 100 km/h \u00e8 coperta in 10,11 secondi."}
{"id": "8932506", "revid": "709565", "url": "https://it.wikipedia.org/wiki?curid=8932506", "title": "Funeral (album)", "text": ""}
{"id": "8932509", "revid": "201394", "url": "https://it.wikipedia.org/wiki?curid=8932509", "title": "Incunabula (album)", "text": ""}
{"id": "8932516", "revid": "79968", "url": "https://it.wikipedia.org/wiki?curid=8932516", "title": "Soldi dall'elicottero", "text": ""}
{"id": "8932517", "revid": "2166030", "url": "https://it.wikipedia.org/wiki?curid=8932517", "title": "Dilaver Pasci\u00e0", "text": "Nel 1612 fu nominato beilerbei di Cipro, nel 1614 di Baghdad e nel 1615 di Diyarbakir, in veste del quale, partecip\u00f2 alla campagnia di Erevan del 1616 nell'ambito della Guerra ottomano-safavide. Rimase in carica fino al 1620. Nel 1621 partecip\u00f2 Battaglia di Chocim ed il 17 settembre 1621 fu nominato Gran Visir. Mor\u00ec il 19 maggio 1622 durante la rivolta dei giannizzeri contro il sultano Osman II."}
{"id": "8932519", "revid": "439868", "url": "https://it.wikipedia.org/wiki?curid=8932519", "title": "Baad", "text": ""}
{"id": "8932530", "revid": "439868", "url": "https://it.wikipedia.org/wiki?curid=8932530", "title": "Baahubali", "text": ""}
{"id": "8932541", "revid": "15756", "url": "https://it.wikipedia.org/wiki?curid=8932541", "title": "Necropoli di Casal del Dolce", "text": "La Necropoli di Casal del Dolce \u00e8 una necropoli del neolitico, vicino all'abitato di Anagni in provincia di Frosinone.\nDescrizione.\nNell'area archeologica risalente al neolitico, sscoperta durante i lavori di scavo della ferrovia ad alta velocit\u00e0, oltre a diverse tombe, sono stati trovati resti di strutture abitative produttive, manufatti di diversi tipi, oltre a resti umani e animali.\nLe sepolture della necropoli presentano elementi comuni sia alla Cultura di Rinaldone che a quella del Gaudo.\nPer quanto riguarda i resti di animali, si segnalano quelli di due cani e di due cinghiali, per i quali si discute se siano stati posti in connessione di significato con i resti umani dei sepolcri dove sono stati ritrovati."}
{"id": "8932553", "revid": "228587", "url": "https://it.wikipedia.org/wiki?curid=8932553", "title": "Ba\u02bfth (disambigua)", "text": ""}
{"id": "8932554", "revid": "104458", "url": "https://it.wikipedia.org/wiki?curid=8932554", "title": "Coppa del Mondo di sci alpino 2022", "text": "La Coppa del Mondo di sci alpino 2022 \u00e8 la cinquantaseiesima edizione della manifestazione organizzata dalla Federazione Internazionale Sci; ha avuto inizio il 23 ottobre 2021 a S\u00f6lden, in Austria, e si concluder\u00e0 il 20 marzo 2022 a Courchevel/M\u00e9ribel, in Francia. Nel corso della stagione si sono tenuti a\u00a0Pechino, in Cina,\u00a0i\u00a0XXIV Giochi olimpici invernali, non validi ai fini della Coppa del Mondo il cui calendario ha contemplato dunque un'interruzione nel mese di febbraio.\nIn campo maschile a inizio stagione erano in programma 37 gare (11 discese libere, 7 supergiganti, 8 slalom giganti, 10 slalom speciali, 1 slalom parallelo), in 18 diverse localit\u00e0; il francese Alexis Pinturault \u00e8 il detentore uscente della Coppa generale.\nIn campo femminile a inizio stagione erano in programma 37 gare (9 discese libere, 9 supergiganti, 9 slalom giganti, 9 slalom speciali, 1 slalom parallelo), in 20 diverse localit\u00e0; la slovacca Petra Vlhov\u00e1, detentrice uscente della Coppa generale, si \u00e8 aggiudicata la Coppa del Mondo di slalom speciale.\n\u00c8 stata inserita in calendario una gara a squadre mista, da disputatare durante le finali di Courchevel/M\u00e9ribel.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nPR = slalom parallelo\nClassifiche.\nSlalom parallelo.\nNel 2022 \u00e8 stata stilata anche la classifica di slalom parallelo, sebbene non sia stato assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nPR = slalom parallelo\nClassifiche.\nSlalom parallelo.\nNel 2022 \u00e8 stata stilata anche la classifica di slalom parallelo, sebbene non sia stato assegnato alcun trofeo alla vincitrice.\nCoppa delle Nazioni.\nRisultati.\nLegenda:\nPR = slalom parallelo\nClassifiche.\nLe classifiche della Coppa delle Nazioni vengono stilate sommando i punti ottenuti da ogni atleta in ogni gara individuale e quelli assegnati nelle due gare a squadre."}
{"id": "8932557", "revid": "767487", "url": "https://it.wikipedia.org/wiki?curid=8932557", "title": "Little Pattie", "text": "Biografia.\nLittle Pattie ha iniziato a prendere lezioni di canto all'et\u00e0 di 11 anni. Dopo varie apparizioni televisive ha firmato con la EMI dopo essere stata notata da Jay Justin. Negli anni 60 ha pubblicato il suo primo album \"The Many Moods of Little Pattie\" e ha ottenuto numerose hit nella Kent Music Report. Nello stesso periodo si \u00e8 esibita in tour con Col Joye, Judy Stone, Cathy Wayneand e Sandie Shaw ed \u00e8 apparsa frequentemente in programmi come \"Bandstand\", \"Saturday Date\", \"An Evening With\" e \"Sing, Sing, Sing\". Successivamente ha firmato per Festival Records ed \u00e8 diventata insegnante di canto.\nNel 2009 \u00e8 stata introdotta nella ARIA Hall of Fame e nel 2018 ha ricevuto un premio alla carriera in occasione degli Australian Women in Music Awards."}
{"id": "8932559", "revid": "158913", "url": "https://it.wikipedia.org/wiki?curid=8932559", "title": "Port Authority", "text": ""}
{"id": "8932560", "revid": "63756", "url": "https://it.wikipedia.org/wiki?curid=8932560", "title": "Marchesi nella Paria britannica", "text": ""}
{"id": "8932564", "revid": "965985", "url": "https://it.wikipedia.org/wiki?curid=8932564", "title": "Christmas Christmas", "text": "Christmas Christmas \u00e8 il diciannovesimo album in studio (il primo natalizio) del gruppo musicale statunitense Cheap Trick, pubblicato nel 2017."}
{"id": "8932566", "revid": "1305772", "url": "https://it.wikipedia.org/wiki?curid=8932566", "title": "Faraj", "text": ""}
{"id": "8932568", "revid": "597981", "url": "https://it.wikipedia.org/wiki?curid=8932568", "title": "Merlin Holland", "text": " Unico nipote di Oscar Wilde, Holland ha scritto diverse opere sulla vita del celebre nonno.\nBiografia.\nNato a Londra nel 1945, Merlin Holland \u00e8 il figlio di Vyvyan Holland e della seconda moglie Thelma Besant, il che lo rende l'unico discendente in linea diretta di Oscar Wilde. Il cognome, Holland, fu quello che la nonna Constance Lloyd adott\u00f2 per se stessa e i figli nel 1895 dopo la condanna ai lavori forzati del marito.\nHolland ha trascorso gran parte della propria vita professionale studiando a pubblicando la vita e le opere del nonno paterno. Insieme a Rupert Hart-Davis ha editato l'epistolario completo di Oscar Wilde ed \u00e8 stato inoltre l'editore della prima versione integrale degli atti processuali di Wilde. Nel corso della sua vita \u00e8 stato impegnato anche in diverse polemiche contro altri biografi di Wilde e, in particolare, contro Richard Ellmann. Holland ha negato fortemente che Wilde avesse contratto la sifilide e l'avesse trasmessa alla moglie Constance, affermando che la donna soffrisse di sclerosi multipla e non di sintomi riconducibili a una fase avanzata di sifilide.\nNel 1997 ha pubblicato \"The Wilde Album\", un libro di fotografie inedite del nonno insieme a uno studio sull'impatto del processo sulla moglie e i figli di Wilde. Nel 2006 ha scritto \"Oscar Wilde: A Life in Letters\", mentre nel 2007 ha pubblicato \"Coffee with Oscar Wilde\". Nel 2008 invece \u00e8 stata la volta di \"A Portrait of Oscar Wilde\", che Holland ha scritto basandosi su manoscritti e lettere custoditi presso la Morgan Library &amp; Museum. Nel 2014 ha fatto il suo esordio alla drammaturgia con il dramma \"The Trials of Oscar Wilde\", portato in tourn\u00e9e per il Regno Unito.\nVive in Borgogna con la seconda moglie e dal primo matrimonio ha avuto un figlio, Lucian Holland."}
{"id": "8932569", "revid": "84184", "url": "https://it.wikipedia.org/wiki?curid=8932569", "title": "Obata", "text": ""}
{"id": "8932570", "revid": "965985", "url": "https://it.wikipedia.org/wiki?curid=8932570", "title": "In Another World", "text": "In Another World \u00e8 il ventesimo album in studio del gruppo musicale statunitense Cheap Trick, pubblicato nel 2021."}
{"id": "8932571", "revid": "287204", "url": "https://it.wikipedia.org/wiki?curid=8932571", "title": "Jani (disambigua)", "text": ""}
{"id": "8932576", "revid": "125682785", "url": "https://it.wikipedia.org/wiki?curid=8932576", "title": "Baojun RS-7", "text": "Il Baojun RS-7 \u00e8 un'autovettura prodotta dalla casa automobilistica cinese Baojun dal 2020.\nDescrizione.\nLa vettura, costruita dalla\nSAIC-GM-Wuling (SGMW), \u00e8 un crossover SUV di grandi dimensioni presentato al salone di Chonqing 2017. Tra i modelli Baojun, l'RS-7 \u00e8 il veicolo pi\u00f9 grande del marchio e la sua vendita \u00e8 limitata al solo mercato cinese.\nI modelli a 6 posti presentano una configurazione 2+2+2, mentre le varianti a 7 posti offrono una disposizione 2+2+3 dei sedili. La RS-7 ha altezza da terra di 198 mm misurata a vuoto e di 172 mm quando \u00e8 completamente carico, con un angolo di attacco di 18 gradi e di 21 gradi d'uscita nella guida in fuoristrada. La RS-7 \u00e8 spinta da un motore a benzina turbo da 1,5 litri a quattro cilindri in linea che produce 175 CV cavalli di potenza, che vengono scaricati a terra da una trasmissione automatica e dalla sola trazione anteriore."}
{"id": "8932578", "revid": "33689", "url": "https://it.wikipedia.org/wiki?curid=8932578", "title": "Dorothy Wilde", "text": "Biografia.\nDorothy Wilde nacque a Londra nel 1895, tre mesi dopo l'arresto dello zio Oscar Wilde. La Wilde era la figlia di Willie Wilde, fratello dello scrittore, e Sophie Lily Lees. Pur non avendo mai conosciuto lo zio, Dorothy Wilde ne fu un entusiasta ammiratrice e fu devota alla sua memoria anche pi\u00f9 che al padre, un alcolista violento che mor\u00ec quando la figlia aveva quattro anni. Dopo la morte del genitore, la Wilde fu cresciuta dalla madre e del patrigno Alexander Teixeira de Mattos e trascorse gran parte della propria infanzia in un collegio in campagna. \nDurante la prima guerra mondiale la Wilde si rec\u00f2 in Francia come volontaria e guid\u00f2 ambulanze al fronte. Apertamente omosessuale, Dorothy Wilde ebbe una relazione con Marion \"Joe\" Carstairs \u2013 erede della Standard Oil \u2013 tra il 1917 e il 1918, quando entrambe si trovavano a Parigi. Dopo la guerra svilupp\u00f2 una dipendenza dall'eroina e, nonostante diversi tentativi di disintossicarsi, non se ne liber\u00f2 mai. Dal 1927 fino alla morte fu impegnata in una relazione con la scrittrice americana Natalie Clifford Barney, grazie a cui la Wilde si afferm\u00f2 come una figura di spicco nei salotti letterari parigini negli anni tra le due guerre. Nel 1939 le fu diagnosticato un tumore al seno ma rifiut\u00f2 le cure mediche, preferendo rimedi alternative. Con l'invasione nazista della Francia, Dorothy Wilde lasci\u00f2 Parigi e torn\u00f2 in Inghilterra, dove mor\u00ec nel 1941 all'et\u00e0 di quarantacinque anni, probabilmente per il cancro o un'overdose."}
{"id": "8932579", "revid": "767487", "url": "https://it.wikipedia.org/wiki?curid=8932579", "title": "Charles Brown (musicista)", "text": "Biografia.\nOriginario del Texas, ha iniziato la propria carriera musicale nel 1943 a Los Angeles (California). Qui conosce Johnny Moore, con cui forma, assieme a Eddie Williams, il gruppo Johnny Moore's Three Blazers, attivo per pochi anni. Con questo gruppo ha pubblicato, tra gli altri, i brani \"Driftin' Blues\" e \"Merry Christmas Baby\".\nNel 1948 forma un trio con Eddie Williams (basso) e Charles Norris (chitarra). Con loro incide, a nome Charles Brown Trio, per Aladdin Records, pubblicando alcuni brani come \"Trouble Blues\", \"In the Evening When the Sun Goes Down\", \"Homesick Blues\", \"My Baby's Gone\" e \"Black Night\".\nNel 1960 scrive e pubblica uno dei suoi brani pi\u00f9 conosciuti, ovvero \"Please Come Home for Christmas\", una canzone natalizia di stile R&amp;B, che \u00e8 stata poi interpretata come cover negli anni seguenti da numerosi artisti, tra cui Eagles (1978), Bon Jovi (1994) e Kelly Clarkson (2013).\nPer tre volte ha ricevuto la candidatura al Grammy Award nella categoria \"Best Traditional Blues Album\": nel 1991 per \"All My Life\", nel 1992 per \"Someone To Love\" e nel 1995 per \"Charles Brown's Cool Christmas Blues\".\nNel 1996 viene inserito nella Blues Hall of Fame; nel 1999 viene invece incluso nella Rock and Roll Hall of Fame.\nSi \u00e8 spento in California all'et\u00e0 di 76 anni."}
{"id": "8932600", "revid": "1318658", "url": "https://it.wikipedia.org/wiki?curid=8932600", "title": "Robert Stevenson (ingegnere)", "text": "Uno dei suoi migliori lavori fu la costruzione del faro di Bell Rock.\nBiografia.\nRobert Stevenson era nato a Glasgow. Suo padre, Alan Stevenson, era socio di una azienda commerciale di zucchero delle Indie occidentali a Glasgow che mor\u00ec di febbre epidemica sull'isola di Saint Kitts nelle Indie occidentali il 26 maggio 1774, pochi giorni prima del secondo compleanno di Robert. Lo zio di Robert mor\u00ec della stessa malattia nello stesso periodo. Poich\u00e9 questi avvenimenti lasciarono la vedova di Alan, Jean Lillie Stevenson, in condizioni finanziarie disastrose, Robert studi\u00f2, da bambino, in una scuola di beneficenza.\nLa madre di Robert voleva che entrasse al ministero, quindi quando era un po' pi\u00f9 grande lo iscrisse alla scuola di un linguista di Glasgow famoso a livello locale, un signor Macintyre. Ma quando Robert aveva 15 anni, si rispos\u00f2 e la famiglia si trasfer\u00ec a 1 Blair Street, fuori dal Royal Mile di Edimburgo. Il nuovo patrigno di Robert era Thomas Smith, uno stagnino, un produttore di lampade, un ingegnoso meccanico e un ingegnere civile, che era stato nominato membro del Northern Lighthouse Board nel 1786.\nNel 1798 o 1799, quando Robert aveva circa 26 anni, la famiglia si trasfer\u00ec in una casa di recente costruzione, 2 Baxters Place, a capo di Leith Walk.\nNel 1815, il patrigno di Robert mor\u00ec ed egli eredit\u00f2 la casa, dove continu\u00f2 a vivere fino al 1820 circa.\nStevenson aveva lavorato come apprendista ingegnere civile per il suo patrigno, Robert Smith, ed ebbe cos\u00ec tanto successo che, all'et\u00e0 di 19 anni, gli fu affidata la responsabilit\u00e0 di supervisionare l'erezione di un faro sull'isola di Little Cumbrae sul fiume Clyde. Il suo incarico successivo fu quello di supervisionare la costruzione dei fari sulle isole Orcadi. Mentre lavorava a questi progetti, continu\u00f2 i suoi studi di ingegneria civile: pratic\u00f2 con diligenza il rilievo e il disegno architettonico e frequent\u00f2 lezioni di matematica e fisica presso l'Andersonian Institute di Glasgow. In inverno, quando c'era troppo freddo per i lavori di costruzione, frequent\u00f2 lezioni all'Universit\u00e0 di Edimburgo in filosofia, matematica, chimica, storia naturale, filosofia morale, logica e agricoltura, ma non gli fu concessa una laurea perch\u00e9 non aveva la competenza in latino o in greco che era necessaria per una laurea a quei tempi.\nNel 1797, fu nominato ingegnere del Consiglio del Faro, succedendo nell'incarico al suo patrigno. Nel 1799 spos\u00f2 la figlia maggiore di Smith, Jean, che era anche la sua sorellastra, e nel 1800 Smith lo nomin\u00f2 suo socio in affari.\nL'opera pi\u00f9 importante nella carriera di Stevenson fu il faro di Bell Rock, costruito tra il 1807 e il 1810, quando aveva circa 30 anni. Il faro \u00e8 ancora in piedi oggi. La sua costruzione ebbe un andamento complesso e di lunga durata nella gestazione, e poi altrettanto lungo (ed estremamente pericoloso) nella costruzione. La sua struttura era basata sul progetto del faro di Eddystone, che era stato costruito da John Smeaton, ma Stevenson vi apport\u00f2 diversi miglioramenti. John Rennie era un ingegnere consulente del progetto. Dopo che il progetto fu completato, ci furono alcune controversie su chi avrebbe dovuto ottenere pi\u00f9 credito: Rennie o Stevenson. Quella contesa divenne particolarmente forte tra i figli dei due uomini quando erano pi\u00f9 grandi: il figlio di Robert, Alan Stevenson e il figlio di John Rennie, Sir John Rennie... Samuel Smiles, un famoso autore di ingegneria dell'epoca, pubblic\u00f2 un resoconto tratto da Rennie, che dava risalto alle affermazioni di quest'ultimo. Tuttavia, il Northern Lighthouse Board diede pieno credito a Stevenson, cos\u00ec come gli storici da allora in poi.\nIl lavoro di Stevenson su Bell Rock e altrove ha fornito una serie di aneddoti sui pericoli in cui tendeva a mettersi e sulle sue fortunate uscite. Ad esempio, nel 1794, era a bordo dello sloop \"Elisabetta di Stromness\", di ritorno dalle Isole Orcadi, quando fu bloccato dalla bonaccia al largo di Kinnaird Head. A differenza di altri a bordo della nave, ebbe la fortuna di essere portato a riva con una scialuppa. Quando giunse a riva, si scaten\u00f2 una tempesta che riport\u00f2 la nave alle Orcadi, dove affond\u00f2 e annegarono tutti coloro che erano rimasti a bordo. Un'altra volta, era con un gruppo di uomini sul Bell Rock, che era appena sopra la superficie dell'acqua con la marea pi\u00f9 bassa, quando una delle barche del gruppo si allontan\u00f2 e le barche rimaste non avevano abbastanza spazio per riportare tutti sulla terraferma. Quando si fosse alzata la marea, la roccia sarebbe stata sommersa e chiunque non fosse stato a bordo di una barca sarebbe rimasto sommerso dall'acqua. Fortunatamente, prima che la marea aumentasse, il pilota di Bell Rock arriv\u00f2 per una commissione per consegnare della posta a Stevenson, salvandolo cos\u00ec dalla situazione in cui si trovava.\nStevenson lavor\u00f2 come ingegnere al Northern Lighthouse Board fino al 1842, per quasi cinquant'anni. In quel periodo progett\u00f2 numerosi fari e ne supervision\u00f2 la costruzione e l'implementazione di successivi miglioramenti. Le sue numerose innovazioni comprendevano la scelta di sorgenti luminose e il loro montaggio, la progettazione del riflettore, l'uso di lenti di Fresnel e di sistemi di rotazione e chiusura che fornivano ai fari prerogative individuali, consentendo loro di essere identificati dai marittimi. Per quest'ultima innovazione venne premiato con una medaglia d'oro dal re Guglielmo I dei Paesi Bassi.\nLe competenze ingegneristiche erano molto richieste dopo la battaglia di Waterloo, che segn\u00f2 la fine delle guerre continentali, perch\u00e9 l'attenzione si concentr\u00f2 sul miglioramento delle infrastrutture del paese. Quindi Stevenson era molto occupato. Oltre al suo lavoro per il Northern Lighthouse Board, fu ingegnere consulente in molti progetti, collaborando con altri ingegneri come John Rennie, Alexander Nimmo, Thomas Telford, William Walker, Archibald Elliot e William Cubitt. Questi progetti comprendevano la costruzione di strade, ponti, porti, canali, ferrovie e ausili alla navigazione fluviale. Progett\u00f2 e supervision\u00f2 la costruzione a Glasgow dell'Hutcheson Bridge, e a Edimburgo del Regent Bridge. Produsse anche una serie di progetti per canali e ferrovie che non vennero costruiti e progetti nuovi e migliorativi per ponti, alcuni dei quali vennero successivamente implementati dai suoi successori. Invent\u00f2 il braccio mobile e la gru di bilanciamento come ausili necessari per la costruzione dei fari e, come osserv\u00f2 George Stephenson, spinse la tendenza verso l'utilizzo di binari malleabili anzich\u00e9 in ghisa nella costruzione delle linee ferroviarie.\nNel 1815 fu nominato membro della Royal Society of Edinburgh. I suoi proponenti furono John Barclay, John Playfair e David Brewster.\nNel 1824 pubblic\u00f2 un documento sulle condizioni della costa orientale del Regno Unito, intitolato \"Account of the Bell Rock Lighthouse\". In esso, present\u00f2 prove convincenti che il Mare del Nord stava erodendo quella costa, e in particolare che i grandi banchi di sabbia stavano scomparendo in quanto portati via dal mare. Ipotizz\u00f2 che le aree di acqua dolce e salata alle foci dei fiumi esistevano come corsi d'acqua separati e distinti ed effettu\u00f2 test su questa ipotesi. Contribu\u00ec con articoli all'Enciclopedia Britannica e all'Encyclop\u00e6dia di Edimburgo e pubblic\u00f2 articoli su numerose riviste scientifiche.\nNel 2016 \u00e8 stato inserito nella Scottish Engineering Hall of Fame.\nNel 1799, Robert spos\u00f2 la sua sorellastra, Jean Smith, che era la figlia maggiore del patrigno Thomas Smith, avuta dalla sua prima moglie. Alcuni dei loro figli morirono giovani, compresi tre morti per malattie infantili all'inizio del 1808, durante la costruzione di Bell Rock. Cinque sopravvissero fino all'et\u00e0 adulta.\nTre dei figli di Stevenson divennero ingegneri: Alan, David e Thomas. Gli altri figli sopravvissuti di Robert erano:\nJoseph (1802-1878), emigrato a Victoria, Australia nel 1832, e Jane (1801-1864). Jane divenne la segretaria di suo padre e lo aiut\u00f2 a scrivere e illustrare il suo racconto della costruzione del faro di Bell Rock. Aveva due nipoti che divennero famosi: suo figlio Alan era il padre dell'autrice e giornalista Katharine de Mattos, e suo figlio Thomas il padre dello scrittore Robert Louis Stevenson.\nStevenson visse a Baxters Place all'inizio di Leith Walk per la maggior parte dei suoi ultimi anni, passando dal n. 2 al n. 1 molto pi\u00f9 grande intorno al 1820. Nel 1985, l'edificio \u00e8 stato chiamato \"Robert Stevenson House\" in suo onore. \u00c8 stato utilizzato come ufficio dal 1985 al 2015. L'edificio \u00e8 stato trasformato in un Marriott Hotel nel 2017, dopo di che il nome \u00e8 stato rimosso.\nStevenson mor\u00ec il 12 luglio 1850, al numero 1 di Baxters Place ad Edimburgo. \u00c8 sepolto nella tomba della famiglia Stevenson nel New Calton Burial Ground.\nMemoriali a Stevenson.\nLo Stevenson College, di Edimburgo, dal nome di Robert Stevenson, \u00e8 stato fondato nel 1970. \nRobert e suo padre, Alan, sono commemorati sulla lapide di suo nonno, un mercante di Glasgow, anche lui di nome Robert Stevenson, che mor\u00ec nel 1764 e fu sepolto nel cimitero della Cattedrale di San Mungo a Glasgow."}
{"id": "8932601", "revid": "400694", "url": "https://it.wikipedia.org/wiki?curid=8932601", "title": "Singapore Sling (disambigua)", "text": ""}
{"id": "8932603", "revid": "125682749", "url": "https://it.wikipedia.org/wiki?curid=8932603", "title": "Baojun RC-6", "text": "La Baojun RC-6 \u00e8 la prima autovettura prodotta dalla casa automobilistica cinese Baojun a partire dal 2019.\nDescrizione.\nL'RC-6, che ha debuttato al Salone di Chengdu nel 2019, \u00e8 una berlina di grandi dimensioni a 5 porte che \u00e8 caratterizzata da una linea a 2 volumi e mezzo fastback, caratterizzata da un'altezza da terra \u00e8 pari a 191 mm, simile ad un crossover.\nLa RC-6 \u00e8 dotato di sistema di assistenza alla guida sviluppato dalla tedesca Bosch, con il sistema ADAS Bosch di giuda autonoma di livello 2, che include il Traffic Jam Assist, Lane Keeping Assist, Lane Departure Warning, Intelligent Cruise Assist, Blind-Spot Collision-Evance Assist, Traffic Signal Warning e Traffic Speed Assist. Il sistema del cruise control adattivo sull'RC-6 che pu\u00f2 anche essere attivato a una velocit\u00e0 inferiore a 130 km/h, combina un radar a onde da 77 GHz e una telecamera multifunzione ad alta definizione che \u00e8 in grado di identificare persone, automobili e strade. I fari a LED dell'RC-6 sono dotati di un sistema di abbaglianti e degli anabbaglianti IHMA che varia il fascio luminoso dei fanali per non accecare gli altri utenti della strada.\nL'RC-6 \u00e8 alimentato dalla stessa unit\u00e0 che alimenta l'RM-5, ovvero un motore turbo a quattro cilindri da 1,5 litri che produce 108 kW di potenza massima e 245 Nm di coppia massima. Il motore \u00e8 abbinato a una trasmissione manuale a sei velocit\u00e0 o a variazione continua (CVT) a otto velocit\u00e0."}
{"id": "8932604", "revid": "1924342", "url": "https://it.wikipedia.org/wiki?curid=8932604", "title": "En g\u00e5ng i tiden (del 2)", "text": "En g\u00e5ng i tiden (del 2) \u00e8 il terzo album in studio del cantante svedese Benjamin Ingrosso, pubblicato nel 2021."}
{"id": "8932607", "revid": "62004", "url": "https://it.wikipedia.org/wiki?curid=8932607", "title": "Ben Tulett", "text": "Carriera.\nSpecialista del ciclocross, nella categoria Juniores ha conquistato due Campionati del mondo, nel 2018 a Valkenburg e nel 2019 a Bogense. Nel 2018 \u00e8 stato anche campione nazionale Juniores su strada."}
{"id": "8932611", "revid": "122192458", "url": "https://it.wikipedia.org/wiki?curid=8932611", "title": "The Battle at Garden's Gate", "text": "The Battle at Garden's Gate \u00e8 il secondo album in studio del gruppo musicale statunitense Greta Van Fleet, pubblicato il 16 aprile 2021.\nIl disco.\nL'album segna un deciso passo in avanti verso la maturit\u00e0 artistica del gruppo. La matrice stilistica, pur mantenendosi nel solco dell'hard rock, rispetto al precedente lavoro in studio \"Anthem of the Peaceful Army\" si arricchisce di sonorit\u00e0 pi\u00f9 raffinate ed elaborate, inglobando contaminazioni prog rock anche grazie all'utilizzo dell'Organo Hammond.\nNel disco la band esplora l'esperienza umana e narra di come la religione, la tecnologia e la guerra riescano ad influenzarla. "}
{"id": "8932615", "revid": "729019", "url": "https://it.wikipedia.org/wiki?curid=8932615", "title": "John McConnell (attivista)", "text": ""}
{"id": "8932617", "revid": "2099553", "url": "https://it.wikipedia.org/wiki?curid=8932617", "title": "Patalione Kanimoa", "text": "Patalione Kanimoa \u00e8 un politico di Wallis e Futuna, membro del RPWF-UMP (conservatore), eletto membro dell'Assemblea territoriale di Wallis e Futuna del collegio di Hahake (isola Wallis). Dal 2016, \u00e8 anche scelto come re di 'Uvea come Patalione Takumasiva Aisake.\nIncaricato al Service des statistiques, diventa membro del Conseil \u00e9conomique, social et environnemental francese nel 2010-2015. \nIl 17 aprile 2016, \u00e8 eletto \"Lavelua\", ossia re di 'Uvea, il regno tradizionale di Wallis. Ma la sua elezione \u00e8 stata contestata. Nel giugno 2016, l'amministrazione del territorio pubblica sulla \"Gazzetta ufficiale\" del territorio che Kanimoa \u00e8 il nuovo Lavelua. \u00c8 stato presidente dell'Assemblea territoriale dal 2001 ai 2005."}
{"id": "8932624", "revid": "1381093", "url": "https://it.wikipedia.org/wiki?curid=8932624", "title": "Coming for You", "text": "Coming for You \u00e8 un singolo del gruppo musicale statunitense The Offspring, pubblicato nel 2015. \nIl brano appare sei anni dopo nel decimo album in studio del gruppo, ovvero \"Let the Bad Times Roll\" (2021).\nVideoclip.\n\u00c8 stato girato anche un video per questa canzone, ambientato in una sorta di fight club per pagliacci."}
{"id": "8932625", "revid": "199745", "url": "https://it.wikipedia.org/wiki?curid=8932625", "title": "Chimantaea", "text": "Chimantaea \u00e8 un genere di piante angiosperme dicotiledoni della famiglia delle Asteraceae.\nDescrizione.\nLe specie di questo gruppo hanno un habitus perenne arbustivo o anche piccolo-arboreo (massimo 9 metri di altezza).\nLe foglie lungo il caule sono disposte in modo alternato o anche a spirale. Possono essere sessili o picciolate. La forma della lamina \u00e8 varia: lineare, oblanceolata, ampiamente ellittica o obovata. Il contorno in genere \u00e8 intero.\nLe infiorescenze sono composte da capolini sessili, terminali e solitari. I capolini di tipo discoide ed omogami sono formati da un involucro a forma campanulata composto da brattee (o squame) all'interno delle quali un ricettacolo fa da base ai fiori di tipo tubuloso. Le brattee, persistenti e simili a foglie, disposte su alcune serie in modo embricato e scalate in altezza, sono di vario tipo e consistenza. Il ricettacolo, alveolato, piatto o lievemente concavo, \u00e8 sprovvisto di pagliette oppure ne sono presenti solamente alcune.\nI fiori sono tetraciclici (a cinque verticilli: calice \u2013 corolla \u2013 androceo \u2013 gineceo) e in genere pentameri (ogni verticillo ha 5 elementi). I fiori, da 7 a 35 (raramente fino a 100), omomorfi (a forme tutte uguali), in genere sono ermafroditi e fertili.\nI frutti sono degli acheni con pappo. La forma degli acheni \u00e8 cilindrica (raramente \u00e8 compressa); le pareti sono percorse da 10 coste e sono glabre o sericee. Il carpoforo (o carpopodium) \u00e8 uno stretto anello o corto cilindro appena visibile oppure \u00e8 assente. L'endosperma \u00e8 cellulare. Il pappo \u00e8 formato da un centinaio di setole disposte su 3 serie, sono barbate o piumose o piatte basalmente, ed \u00e8 direttamente inserito nel pericarpo o \u00e8 connato in un anello parenchimatico posto sulla parte apicale dell'achenio.\nDistribuzione e habitat.\nLe specie di questo gruppo sono distribuite in Venezuela.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nLa sottofamiglia Wunderlichioideae, nell'ambito delle Asteraceae occupa una posizione \"basale\" (si \u00e8 evoluta precocemente rispetto al resto della famiglia) ed \u00e8 molto vicina alla sottofamiglia Gochnatioideae; probabilmente formano un \"gruppo fratello\" caratterizzato morfologicamente dallo stilo con corti bracci con apici arrotondati.\nIl genere \"Chimantaea\" descritto da questa voce appartiene alla trib\u00f9 Wunderlichieae. Il \"Wunderlichieae Clade\" \u00e8 caratterizzato da fiori actinomorfi tubolari, ricettacolo pi\u00f9 o meno con pagliette e da stili ricoperti di vesciche e rughe fin oltre la biforcazione dei due stigmi. In trattamenti precedenti questo genere era descritto all'interno della sottotrib\u00f9 \"Gochnatiinae\" (trib\u00f9 \"Mutisieae). In altri studi il genere \u00e8 associato al \"Stenopadus Group\" (trib\u00f9 \"Mutisieae).\nElenco specie.\nQuesto genere comprende le seguenti 9 specie:"}
{"id": "8932627", "revid": "300279", "url": "https://it.wikipedia.org/wiki?curid=8932627", "title": "Rovereto (Alessandria)", "text": "Rovereto, sulla sponda destra del Tanaro, appartenne in origine alla diocesi di Pavia e fu uno degli otto insediamenti che contribuirono alla fondazione della citt\u00e0 di Alessandria nella seconda met\u00e0 del XII secolo.\nStoria.\nOrigini.\nGli storici sono unanimi nel considerare che Rovereto esistesse gi\u00e0 prima della fondazione di Alessandria, come borgo fortificato con castello ed edifici religiosi e, probabilmente, con un reticolo derivato da una pi\u00f9 antica sedimentazione di epoca romana, presumibilmente alto imperiale. Un ponte su barche collegava Rovereto al prospiciente borgo di Bergoglio, sull\u2019altra riva del Tanaro.\nIX secolo.\nRisalgono al IX secolo le prime fonti documentate dell'esistenza degli insediamenti che formeranno poi Alessandria.\nX secolo.\nIl castello di Rovereto aveva due torri ed era circondato da un gruppo di case, che costituivano un tipico borgo alto medievale. Pare che il nome di Rovereto derivasse dai numerosi boschi di rovere (quercia) che circondavano il Borgo. Accanto ad esso sorgeva, e sorge ancora, una bellissima chiesa: la primitiva Santa Maria di Castello, di cui rimangono le fondazioni sotto all'attuale, a partire dall'VIII secolo.\nFondazione della citt\u00e0 di Alessandria.\nNata la citt\u00e0 di Alessandria, Palea, Rovereto, oltre alla designazione generica, abbastanza frequente, di \"civitas nova\" o \"nova civitas\", ed alla pi\u00f9 rara designazione di \"urbs nova\" (). Essa si fond\u00f2 in un primo momento dall'unione demica di \"Gamondium\" (Gamondio), \"Marenghum\" (Marengo) e \"Bergolium\". Questo si evince nel testo dei reclami contro Cremona del 1184 dell'imperatore Federico ove indica i promotori ed autori della fondazione della nuova citt\u00e0: \"de tribus locis, Gamunde vicelicet et Meringin et Burgul\". Non \u00e8 descritto il nome del luogo dell'incontro, anche se pare gi\u00e0 indicato con una certa precisione nella specificazione del sito sul Tanaro dove il trasferimento fu pi\u00f9 breve: Bergoglio.\nAi tre luoghi citati si aggiunsero in seguito (Rovereto), \"Solerium\" (Solero), \"Forum\" (Villa del Foro), Vuilije (Oviglio) e \"Quargnentum\" (Quargnento). In questo le popolazioni furono supportate, economicamente, dalla \"Superba\" e dai comuni della Lega Lombarda in contrasto con il marchesato del Monferrato, principale alleato di Federico Barbarossa.\nLa data ufficiale di fondazione di Alessandria \u00e8 il 3 maggio 1168, anche se in quel momento ha gi\u00e0 raggiunto una configurazione topografica, urbanistica ed amministrativa definita. Il nome \"Alessandria\", confermato in seguito, sar\u00e0 assunto in onore di Papa Alessandro III, ampio sostenitore delle azioni della Lega Lombarda contro il Sacro Romano Impero e che aveva scomunicato Federico Barbarossa."}
{"id": "8932628", "revid": "400694", "url": "https://it.wikipedia.org/wiki?curid=8932628", "title": "Singapore Sling (film 1990)", "text": ""}
{"id": "8932635", "revid": "125965413", "url": "https://it.wikipedia.org/wiki?curid=8932635", "title": "Acqua e l\u00ec", "text": "Acqua e l\u00ec \u00e8 una novella scritta da Luigi Pirandello. Scritta nel 1897, fa parte della raccolta \"Tutt'e tre\".\nTrama.\nLa vicenda \u00e8 ambientata a Milocca, un piccolo villaggio siciliano di fantasia, gi\u00e0 presente in una precedente novella di Pirandello, \"Le sorprese della scienza\". \nGli abitanti di Milocca decidono di rifiutare le terapie e le cure di Calai\u00f2, il medico del paese, per seguire invece i consigli di un ciarlatano chiamato Piccaglione. Un giorno il dottore scopre che anche la moglie si \u00e8 affidata al guaritore. Questi diagnostica ai due figlioletti della coppia la scarlattina, cogliendo nel segno; Calai\u00f2 saprebbe come curarli, ma non fa in tempo a somministrare loro il farmaco. Piccaglione abbandona Milocca, mentre Calai\u00f2, impazzito dopo i gravissimi lutti, fa suo il metodo del guaritore."}
{"id": "8932638", "revid": "287204", "url": "https://it.wikipedia.org/wiki?curid=8932638", "title": "Conseil \u00e9conomique, social et environnemental", "text": "Il Conseil \u00e9conomique, social et environnemental (CESE, in italiano: Consiglio economico sociale e del ambiente) \u00e8 un'assemblea prevista dalla Costituzione francese, come consiglio facoltativo o obbligatorio per le materie legislative. Fondato nel 1946, permette di rappresentare gli organismi professionali e gli attori dell'economia. La sua sede \u00e8 nel palais d'I\u00e9na a Parigi.\nStoria.\nCreato nel 1925, come Conseil national \u00e9conomique (CNE), soppresso dal regime di Vichy nel 1940, \u00e8 ricreato come Conseil \u00e9conomique dal 1946. Prende il nome di Conseil \u00e9conomique et social con la costituzione del 1958 e poi con la riforma costituzionale del 2008, quello attuale di CESE.\nUna legge, votata nel 2020, riduce i suoi membri da 233 a 175, concentrandosi sulle ONG, associazioni e sindacati:"}
{"id": "8932670", "revid": "1354930", "url": "https://it.wikipedia.org/wiki?curid=8932670", "title": "Giro delle Alpi Apuane 1934", "text": "Il Giro delle Alpi Apuane 1934, quarta edizione della corsa, si svolse il 4 ottobre 1934 su un percorso di 200,2\u00a0km, con partenza e arrivo a Marina di Massa, in Italia. La vittoria fu appannaggio dell'italiano Mario Cipriani, che complet\u00f2 il percorso in 7h17'00\", alla media di 27,487\u00a0km/h, precedendo i connazionali Aurelio Scazzola e Augusto Como. "}
{"id": "8932672", "revid": "125682762", "url": "https://it.wikipedia.org/wiki?curid=8932672", "title": "Baojun RM-5", "text": "La Baojun RM-5 \u00e8 un'autovettura prodotta dalla casa automobilistica cinese Baojun dal 2019.\nDescrizione.\nL'RM-5 \u00e8 stata anticipata dalla concept car chiamata RM-C, presentata durante il salone di nell'aprile 2019.\nLa versione di produzione in serie \u00e8 stata annunciata tre mesi dopo. L'RM-5 riprende nel design le linee e gli stilemi dell'RS-5 e Baojun RC-6. L'RM-5 \u00e8 alimentato da un motore turbo a quattro cilindri da 1,5 litri con una potenza di 145 CV e 245 Nm di coppia. La trasmissione \u00e8 affidata ad un manuale a sei velocit\u00e0 standard e o in opzione ad un CVT a otto velocit\u00e0."}
{"id": "8932683", "revid": "125682713", "url": "https://it.wikipedia.org/wiki?curid=8932683", "title": "Baojun 560", "text": "La Baojun 560 \u00e8 un'autovettura prodotta dalla casa automobilistica cinese Baojun dal 2015 al 2018.\nDescrizione.\nLa 560 \u00e8 stata presentata in anteprima mondiale al Salone dell'Auto di Shanghai nell'aprile 2015, per poi arrivare sul solo mercato cinese nel luglio dello stesso anno. Al lancio la vettura era alimentato da un motore a benzina aspirato a quattro cilindri in linea da 1,8 litri denominato \"LJ479QNE2\" abbinato a un cambio manuale a 5 marce, a 6 marce o a un cambio semiautomatico a 5 marce.\nNel 2016 il veicolo \u00e8 stato il terzo SUV pi\u00f9 venduto in Cina, dietro l'Haval H6 e la Trumpchi GS4. Nel 2016 la vettura \u00e8 stata sottoposta ai Crash Test C-NCAP, dove il veicolo ha ottenuto una valutazione complessiva di cinque stelle su cinque.\nNel 2017 \u00e8 arrivata un'unit\u00e0 turbo di derivazione \"Daewoo S-TEC\" da 1,5 litri abbinato a un cambio a doppia frizione a 6 marce, che erogava 150 CV (110 kW). Nell'estate del 2017 la vettura ha subito un leggermente aggiornamento, in concomitanza del quale \u00e8 stata introdotta la possibilit\u00e0 di avere la configurazione con sette posti a sedere."}
{"id": "8932689", "revid": "287204", "url": "https://it.wikipedia.org/wiki?curid=8932689", "title": "Coppa di Libano 2019-2020", "text": "La Coppa di Libano 2019-2020 era prevista essere la 48\u00aa edizione della Coppa di Libano. Al Ahed erano i campioni in carica. \nAlla competizione presero parte 26 squadre: le 12 di Prima Divisione, le 12 di Seconda Divisione e le 2 di Terza Divisione.\nLa competizione inizi\u00f2 il 12 ottobre 2019 ed \u00e8 stata cancellata il 21 gennaio 2020, poich\u00e9 la federazione calcistica del Libano ha deciso di sospendere tutte le competizioni a causa di problemi finanziari. La cancellazione definitiva \u00e8 stata decisa il 28 maggio 2020 a causa della pandemia di COVID-19 in Libano.\nRegolamento.\nLa competizione doveva svolgersi in sei turni ad eliminazione diretta divisa in due fasi: la prima composta da due turni e da le squadre di Seconda Divisione e le 2 di Terza Divisione, la seconda invece composta da quattro turni a partire dagli ottavi di finale in cui entrano le squadre di Prima Divisione. Al primo turno hanno partecipato 14 squadre e i vincitori hanno acceduto al secondo turno e una squadra riceve un bye. I vincitori del secondo turno e la squadra che ha ricevuto il bye avrebbero accesso agli ottavi di finale."}
{"id": "8932697", "revid": "171091", "url": "https://it.wikipedia.org/wiki?curid=8932697", "title": "Soupe \u00e0 la valpellinoise", "text": ""}
{"id": "8932713", "revid": "122246", "url": "https://it.wikipedia.org/wiki?curid=8932713", "title": "AGIL Volley 2020-2021", "text": "Questa voce raccoglie le informazioni riguardanti l'AGIL Volley nelle competizioni ufficiali della stagione 2020-2021.\nStagione.\nNella stagione 2020-21 l'AGIL Volley assume la denominazione sponsorizzata di Igor Gorgonzola Novara.\nRaggiunge le semifinali nella Supercoppa italiana, venendo eliminata dalla .\nPartecipa per la decima volta alla Serie A1; chiude la \"regular season\" di campionato al secondo posto in classifica, qualificandosi per i play-off scudetto, sconfitta in finale dall'.\nGrazie al secondo posto in classifica al termine del girone di andata della \"regular season\" di campionato, l'AGIL si qualifica per la Coppa Italia, arrivando in finale e sconfitta dall'Imoco.\nPartecipa inoltre alla Champions League: superata la fase a gironi con il primo posto in classifica nel proprio raggruppamento, viene eliminata dalla competizione dall'Imoco, a seguito della doppia sconfitta maturata nelle semifinali.\nOrganigramma societario.\nArea direttiva\nArea tecnica\nArea sanitaria"}
{"id": "8932716", "revid": "8660", "url": "https://it.wikipedia.org/wiki?curid=8932716", "title": "Campionatul Na\u0163ional de Fotbal American 2021", "text": "Il Campionatul Na\u0163ional de Fotbal American 2021 \u00e8 la 12\u00aa edizione del campionato di football americano di primo livello, organizzato dalla LEFA.\nStagione regolare.\nClassifica.\nLa classifica della regular season \u00e8 la seguente:"}
{"id": "8932718", "revid": "686936", "url": "https://it.wikipedia.org/wiki?curid=8932718", "title": "Washington Redskins 1987", "text": "La stagione 1987 dei Washington Redskins \u00e8 stata la 56\u00aa della franchigia nella National Football League e la 51\u00aa a Washington. La stagione fu accorciata per uno sciopero dei giocatori. La gare della settimana 3 furono cancellate e dal quarto al sesto turno furono utilizzati giocatori di riserva.\nI Redskins vinsero la NFC East con un record di 11-4 e batterono i Denver Broncos 42\u201310 nel Super Bowl XXII. Fu il secondo Super Bowl in sei stagioni, con il precedente titolo che era venuto anch'esso in una stagione accorciata per sciopero.\nDoug Williams divenne il primo quarterback afroamericano a partire come titolare in un Super Bowl e l'unico ad emergerne vittorioso fino alla conquista di Russell Wilson del Super Bowl XLVIII con i Seattle Seahawks.\nGrazie alla vittoria per 17-10 su Minnesota nella finale di conference, il capo-allenatore Joe Gibbs vinse la sua decima partita nei playoff, superando il leggendario Vince Lombardi.\nL'8 marzo 2018 i Redskins annunciarono che avrebbero onorato i giocatori di riserva del 1987 con gli anelli del Super Bowl XXII.\nCalendario.\nNota: gli avversari della propria division sono in grassetto."}
{"id": "8932720", "revid": "1226", "url": "https://it.wikipedia.org/wiki?curid=8932720", "title": "Palazzo Pilo", "text": "Palazzo Pilo \u00e8 un palazzo che si affaccia su Piazza Matrice a Capaci nella Citt\u00e0 metropolitana di Palermo.\nL\u2019edificio era residenza di provincia dei conti Pilo e si trova di fronte alla Chiesa Madre del paese.\nStoria.\nIl palazzo si imposta ed in parte sfrutta alcune strutture murarie di una fortificazione costruita intorno al 1500 dalla famiglia Bologna.\nTra la Piazza e l'angolo estremo di questo grande spazio, che per brevit\u00e0 si pu\u00f2 definire \"cortile\", c'\u00e8 una notevole differenza di quota che consente un maggiore sviluppo in altezza degli edifici. Il palazzetto ha, almeno all'esterno, il tipico impianto della residenza di provincia del XVIII secolo.\nFu dato alle fiamme nel 1820 durante alcuni tumulti popolari e solo nel 2010 sono state completate alcune operazioni di restauro grazie anche all\u2019intervento della provincia di Palermo.\nIl palazzo ospita una parte della sede del Comune (la sede comunale \u00e8 suddivisa in due diversi palazzi che si trovano uno di fronte all'altro. Da una parte ci sono gli uffici, mentre nella sezione del palazzo Pilo si trovano le sale destinate alla biblioteca e a spazio polifunzionale). I saloni del Palazzo sono destinati ad ospitare la Biblioteca e il museo civico, oltre a spazi per la convegnistica e centro espositivo. Di particolare interesse la Sala della Macina del palazzo Pilo, diventato uno spazio per eventi teatrali e manifestazioni culturali. \nNell'ala sinistra del palazzo era situata, fino agli anni 2020, la caserma dei carabinieri, trasferitasi poi in un immobile confiscato alla mafia.\nDescrizione.\nIl palazzo \u00e8 costituito da due elevazioni: un piano terra, variamente articolato, e un \"piano nobile\".\nLa parte affacciantesi sulla piazza \u00e8 scandita da quattro piccoli balconi dalla ringhiera a petto d'oca (tranne l'ultimo sulla destra, la cui ringhiera \u00e8 invece di sapore ottocentesco), incorniciati da un lieve disegno a rilievo.\nLa facciata, conclusa da un breve cornicione, \u00e8 priva di altri elementi architettonici quali lesene od in genere altri fatti chiaroscurali e tuttavia la simmetrica disposizione delle sue lunghe linee longitudinali conferisce all'edificio un fascino ed una austerit\u00e0 particolari suggerendo insieme dimensioni prospettiche generose e spazi profondi che esaltano l'originale dignit\u00e0 di castello dell'intera struttura.\nVenuta meno la destinazione residenziale, il piano terra risulta suddiviso in una serie di piccoli locali adibiti ad usi diversi, tutti prospicienti la piazza, e presumibilmente molto rimaneggiati rispetto all'originaria distribuzione, come testimoniano una serie di tramezzature di recente costruzione. Una scaletta decentrata (fatto assolutamente anomalo nelle residenze settecentesche impiantate invece sulla totale simmetria), porta al primo piano, anche questo stravolto da interventi pi\u00f9 recenti. "}
{"id": "8932724", "revid": "125682727", "url": "https://it.wikipedia.org/wiki?curid=8932724", "title": "Baojun E300", "text": "La Baojun E300, chiamata anche Baojun KiWi EV, \u00e8 un'autovettura elettrica prodotta dalla casa automobilistica cinese Baojun dal 2020.\nDescrizione.\nLa SAIC-GM-Wuling ha mostrato le prime immagini del veicolo nel dicembre 2019. La vettura \u00e8 stata poi presentata in anteprima nel gennaio 2020 in evento stampa a Guangxi, per poi essere messa in venduta esclusivamente in Cina da maggio 2020.\nIl mezzo viene offerto come E300 a passo corto con due o tre posti o come E300 Plus a passo allungato con quattro posti. \nTecnica.\nIl Baojun E300 \u00e8 mossa da un motore elettrico sincrono a rapporto fisso montato al posteriore, che genera 40 kW di potenza massima e 150 Nm di coppia. Ha una velocit\u00e0 massima autolimitata a 100 km/h e supporta la ricarica rapida CC, consentendo una ricarica completa in un'ora circa. La versione top di gamma dell'E300 Plus \u00e8 dotata di una batteria da 31,9 kWh e un'autonomia dichiarata secondo il ciclo NEDC di 305 km.. Le sospensioni sono indipendenti sulle quattro ruote.\nSul lato sicurezza la vettura include il controllo elettronico della stabilit\u00e0 (ESC), il sistema antibloccaggio (ABS) con distribuzione elettronica della forza frenante (EBD), assistenza alla frenata idraulica (HBA) e doppi airbag frontali. Oltre l'80% del corpo \u00e8 costituito da acciaio ad alta resistenza. Il pacco batteria \u00e8 avvolto in un involucro in acciaio ed \u00e8 dotato di un sistema di spegnimento automatizzato come ulteriore precauzione in caso di collisione o incidente. "}
{"id": "8932725", "revid": "84184", "url": "https://it.wikipedia.org/wiki?curid=8932725", "title": "Yano", "text": ""}
{"id": "8932749", "revid": "1829344", "url": "https://it.wikipedia.org/wiki?curid=8932749", "title": "Storia della moda 1650-1700", "text": "Durante il periodo di regno di Luigi XIV di Francia (1638-1715), a seguito della Guerra dei Trent'anni, la Francia ottenne \"de facto\" il dominio del costume e della cultura in Europa, divenendo il modello principale in tutti i campi dalle scienze all'architettura, dall'orticoltura all'interior design. Per secoli, il francese fu la lingua delle classi colte e dell'aristocrazia. Per questo motivo la corte di Versailles rappresent\u00f2 un vero e proprio faro guida per quasi tutti i paesi dell'epoca in termini di costumi e moda.\nIn termini di abbigliamento e acconciature, la Francia aveva gi\u00e0 sviluppato un proprio stile nei decenni precedenti, durante la guerra dei trent'anni, ed aveva gi\u00e0 esercitato una certa influenza sui costumi europei, ma questa supremazia fu promossa consapevolmente e intenzionalmente da Luigi XIV, non da ultimo per interessi mercantili. Ad esempio, sotto il suo regno venne stimolata fortemente la produzione della seta (la citt\u00e0 di Lione divenne per secoli un centro famoso di produzione e lavorazione) cos\u00ec come la produzione del merletto, in cui Venezia si era fino ad allora specializzata.\nInoltre, vennero state stampate le prime riviste in cui si potevano vedere le immagini delle ultime mode di Versailles e addirittura le bambole per bambini venivano acconciate e vestite con abiti alla moda cos\u00ec da servire da materiale illustrativo per gli appassionati dell'\"ultima moda\".\nPoich\u00e9 Luigi XIV sal\u00ec al trono all'et\u00e0 di cinque anni e regn\u00f2 per moltissimo tempo, la moda tra il 1650 e il 1715 circa non fu completamente uniforme, ma \u00e8 possibile comunque determinare il cambiamento delle mode per entrambi i sessi. L'epoca pu\u00f2 essere approssimativamente suddivisa in una fase iniziale fino al 1670 circa, un periodo di transizione dal 1670 circa al 1680 e una fase tarda dal 1680-1685 sino al 1715.\nLa moda maschile.\nDal 1650 al 1670.\nMolti scrittori di moda tra XIX e XX secolo, prendendo in considerazione anche le epoche precedenti, hanno pi\u00f9 volte definito la moda della seconda met\u00e0 del XVII secolo come \"femminile\". Il re stesso divenne la prima icona della moda sotto ogni aspetto.\nNella giovinezza del Re Sole, tra il 1650 e il 1670 circa, gli uomini indossavano abiti sorprendentemente colorati, giocosi, simili a quelli di un uccello del paradiso: gli stivali erano molto alti (talvolta fino al ginocchio) e iniziarono a comparire i cosiddetti pantaloni \"Rheingrafen\", che venivano portati sino alle ginocchia ed erano decorati con un gran numero di nastri e fiocchi dai colori vivaci, di velluto o seta, chiamati \"petite oye\". La giacca era composta da un farsetto aperto molto corto, quasi come un bolero, dal quale faceva capolino la camicia sottostante rigonfia sulle maniche a sbuffo oltre che sul davanti, riccamente decorata con pizzo sui polsini e sul collo. Nastri e fiocchi si trovavano anche sul collo, sulle spalle e sulle maniche. Sopra il tutto trovava spazio un ampio mantello o un ampio cappotto lungo fino al ginocchio, e sui lunghi capelli ricci si trovava sovente un cappello piumato.\nLa parte inferiore delle gambe era rivestita con calze di seta, accompagnate spesso da scarpe con (per la moda maschile) tacchi relativamente alti, che di solito erano rossi per il re e i cortigiani, e spesso erano decorate con un fiocco. Molti gentiluomini usavano un bastone da passeggio per pure esigenze decorative, ma esso era utile anche per trovare stabilit\u00e0 nell'uso dei tacchi alti. Durante la guerra, i gentiluomini indossavano ancora stivali, ma le falde non erano cos\u00ec larghe come durante il periodo della guerra dei trent'anni.\n1670-1700.\nA partire dal 1670 circa le forme della moda maschile divennero pi\u00f9 semplici, ma nel contempo pi\u00f9 dignitose e solenni. Il cappotto al ginocchio si restringeva in vita, di solito senza colletto, ed era chiamato giustacorpo (proprio perch\u00e9 stava in maniera corretta e aderente sul corpo), e poteva avere polsini larghi e tasche laterali; sotto il giustacorpo si portava sovente un gilet e dei pantaloni chiamati culottes che arrivavano fino alle ginocchia, di cui si poteva vedere solo il bordo inferiore. All'inizio i pantaloni erano un po' pi\u00f9 morbidi (sullo stile dei pantaloni \"Rheingrafen\"), ma col tempo divennero sempre pi\u00f9 stretti e aderenti. Intorno al collo, o sotto il mento, veniva posto lo jabot bianco in sostituzione del colletto di pizzo, una sorta di sciarpa di seta legata con finiture in pizzo; lo jabot era talvolta accompagnato da un grande fiocco colorato. L'abito maschile sviluppatosi in quest'epoca rimase tale con alcune modifiche sino alla Rivoluzione francese. Poteva essere completato da guanti e una fascia e un gancio per la spada da portarsi in vita.\nIn inverno, sopra l'abito si portava un mantello simile ad un cappotto oppure in forma di una larga e lunga tunica con maniche larghe, originaria a quanto pare della Germania dal momento che prese il nome di \"\u00e0 la Brandebourg\".\nI tessuti popolari per l'abbigliamento di corte erano il velluto e la seta. Il giustacorpo era spesso rifinito con ricami e decorazioni, ma alla corte di Francia solo il re ed alcune persone da lui personalmente scelte avevano il privilegio (secondo un decreto reale del 1664) di servirsi di decorazioni in fili d'oro e d'argento. Chi era autorizzato (alla fine del regno di Luigi XIV circa quaranta persone in tutto a corte), dunque, indossava quello che veniva chiamato \"juste-au-corps \u00e0 brevet\". A partire dal 1677 entr\u00f2 in uso anche la lana pregiata tessuta in Francia, in aperta concorrenza con quella inglese.\nLe persone pi\u00f9 ricche come Luigi XIV e suo fratello Filippo d'Orl\u00e9ans potevano indossare le loro vesti pi\u00f9 pregiate in occasioni speciali come banchetti o ricevimenti di ambasciatori di paesi stranieri, mostrandosi adornati di un'intera parure di diamanti o altre pietre preziose; solitamente anche i gentiluomini pi\u00f9 facoltosi erano soliti farsi realizzare bottoni o spille ingioiellate per impreziosire i loro abiti migliori. Anche le fibbie delle scarpe potevano essere decorate con diamanti, ma vi erano pure delle imitazioni pi\u00f9 economiche per i gentiluomini meno abbienti.\nAcconciature e parrucche.\nGi\u00e0 intorno al 1620 gli uomini iniziarono a portare i capelli sempre pi\u00f9 lunghi, inizialmente lunghi fino alle spalle, ma nella giovinezza di Luigi XIV dal 1650 circa divenne di moda un'acconciatura lunga e riccia, la cosiddetta \"criniera di leone\" che con l'avanzare dell'et\u00e0 gli uomini tendevano ad abbandonare. Gi\u00e0 intorno al 1633, ad ogni modo, iniziarono a comparire le prime parrucche per gli uomini pi\u00f9 attenti alla moda, e nel 1656 il re diciottenne, che a quel tempo aveva ancora i suoi magnifici capelli lunghi e scuri, permise l'apertura di ben 48 negozi di parrucche nella sola Parigi. \u00c8 cos\u00ec che si svilupp\u00f2 la parrucca allonge che lo stesso Ludwig indoss\u00f2 regolarmente a partire dal 1672 (non a caso veniva detta anche \"alla sovrana\"). I giovani continuarono a sfoggiare i loro capelli lunghi almeno sino al 1680, ma l'acconciatura divenne sempre pi\u00f9 elaborata e pomposa e col tempo i riccioli della parrucca allonge raggiunsero dimensioni davvero magnifiche tra il 1680 ed il 1700 e sino poi al 1715. Dal 1690 circa in poi, le parrucche maschili iniziarono anche a venire spolverate con la cipria in maniera sempre pi\u00f9 frequente, ma per controtendenza sino alla fine del suo regno Luigi XIV continu\u00f2 ad indossare una parrucca del suo colore naturale, cio\u00e8 di capelli scuri.\nA causa delle alte ed elaborate parrucche allonge e ancor pi\u00f9 con la presenza della cipria, i cappelli divennero obsoleti, soprattutto dopo il 1680, e quindi divennero sempre pi\u00f9 piatti, portati quasi esclusivamente sotto il braccio; anche in questo caso alla corte del Re Sole esisteva un preciso protocollo che prevedeva quando e come indossare il cappello alla presenza del re.\nInizialmente, e fino al 1670, le persone portavano ancora piccoli baffi da abbinare ai loro lunghi capelli, ma dal 1680 circa gli uomini iniziarono a rasarsi completamente il viso.\nLa moda femminile.\nDal 1650 al 1670.\nIn contrasto con la precedente moda spagnola (che nella stessa Spagna venne ancora indossata regolarmente anche se in una forma modificata almeno fino al 1660), la moda femminile francese del periodo barocco enfatizzava le forme femminili. Dal 1650 al 1670 circa, iniziarono ad indossare un corpetto di pizzo (una specie di corsetto) che si assottigliava sul davanti e sollevava il seno. La parte anteriore del corpetto era spesso decorata, ad esempio con bordi a ricamo. All'inizio, la vita non veniva molto enfatizzata, ma dal 1660 fu gradualmente rafforzata. La presenza inoltre di una grande scollatura ovale che mostrava le spalle e met\u00e0 del seno, il tutto completato dalla presenza del pizzo, mussola o trasparente, rendeva il tutto pi\u00f9 elegante. Le maniche del vestito erano ancora piuttosto larghe in questo primo periodo, arrivando al massimo ai gomiti e, come controparte della moda maschile, si intravedevano da sotto maniche a sbuffo con balze e polsini di pizzo. Fiocchi e nastri erano presenti sia sul corpetto che sulle maniche.\nLa gonna del vestito cadeva liberamente e in pieghe ampie e poteva talvolta essere accompagnata da una piccola coda. L'indumento superiore (\"jupe de dessus\" o \"sovragonna\") era anche chiamato \"manteau\". Questo a volte era aperto sul davanti e mostrava una gonna diversa, spesso in un colore, tessuto o motivo diverso, che si trovava in posizione sottostante. Tra il 1650 e il 1670, i colori chiari divennero all'ordine del giorno nella moda femminile, anche se rimase sempre apprezzato il bianco classico.\n1670-1700.\nTra il 1670 e il 1680 anche la moda femminile cambi\u00f2 radicalmente insieme a quella maschile. La silhouette divenne pi\u00f9 stretta e pi\u00f9 alta dopo il 1680. Le dame incominciarono a drappeggiare il \"manteau\" anteriore aperto, legandolo con nastri, \"agraffes\" o rosette fino a quando, negli anni ottanta del Seicento, assunse una forma arruffata e drappeggiata detta \"cul de Paris\", che poteva finire con una coda di lunghezza variabile in bsase al proprio rango e rigidamente regolamentata nelle corti: alle duchesse che appartenevano alla pi\u00f9 alta nobilt\u00e0, era permesso avere una coda d'abito di un metro e mezzo; pi\u00f9 basso era il rango e pi\u00f9 corta era la coda dell'abito. Verso la fine del XVII secolo, sotto il \"manteau\" venivano indossati piccoli cuscini di lino (\"criades\") per conferirgli una forma pi\u00f9 arcuata e gonfia. La gonna inferiore visibile sul davanti era talvolta decorata con frange o balze.\nA casa o in un ambiente meno formale, le dame si toglievano il pesante e solenne \"manteau\" e indossavano una vestaglia pi\u00f9 comoda, un \"d\u00e9shabill\u00e9\".\nAnche le scollature cambiarono nel tempo e diventarono un po' pi\u00f9 piccole a partire dal 1680; le spalle divennero spesso coperte e, a seconda della moda, le scollature erano pi\u00f9 allungate o a forma di V. In inverno e in estate gli avambracci venivano coperti all'aperto con lunghi guanti o con l'uso di un manicotto di pelo. Come copertura per il decolt\u00e9e, la principessa del Palatinato lanci\u00f2 attorno al 1676 la moda di una particolare copertura a mantellina che da lei prese appunto il nome di \"palatine\".\nI tessuti pi\u00f9 apprezzati erano la seta e il velluto, che potevano essere ricamati d'oro in occasioni ufficiali o particolarmente eleganti; si usavano anche broccati d'oro e d'argento, soprattutto per il \"manteau\", se ce lo si poteva permettere. Le scarpe da donna avevano tacchi alti, piuttosto inclinati; di solito erano abbinati al vestito e potevano anche essere ricamati o guarniti con nastri e fiocchi di seta.\nUna prerogativa assoluta delle dame di quest'epoca era il colorito bianco della pelle, con l'obbligo dunque di proteggersi dal sole all'aperto con una maschera o con parasole. Il trucco era ammesso se leggero. Tra gli accessori giudicati essenziali per una dama vi erano il ventaglio e talvolta, come per gli uomini, un bastone da passeggio. Come nella prima met\u00e0 del secolo, le perle erano particolarmente apprezzate come gioielli, non solo indossate come collane o orecchini, ma anche cucite sugli abiti o in elaborate acconciature sui capelli.\nAcconciature femminili.\nGi\u00e0 dal 1640 circa al 1670 circa le dame erano solite riconoscere come pi\u00f9 alla moda l'acconciatura \"\u00e0 la S\u00e9vign\u00e9\", la quale prese il nome successivamente dalla famosa scrittrice francese, la marchesa di S\u00e9vign\u00e9. I capelli erano raccolti in una crocchia sul dietro, completamente stirati sulla testa, ma sui lati i capelli erano lasciati sciolti e arricciati sulle orecchie sulle spalle; sulla fronte potevano cadere alcuni riccioli a seconda del gusto. La forma esatta dei riccioli laterali cambi\u00f2 a seconda delle epoche: negli anni '60 del Seicento erano particolarmente alti e pi\u00f9 soffici sopra l'orecchio, al punto che alcuni erano lasciati pi\u00f9 lunghi e potevano cadere a cavatappi su entrambe le spalle.\nAll'inizio degli anni '70 del Seicento si svilupp\u00f2 un'acconciatura costituita interamente da piccoli riccioli da questa chiamata \"Hurluberlu\" o \"Hurlup\u00e9e\" (\"acconciatura del cavolo\"), che la gi\u00e0 citata madame de S\u00e9vign\u00e9 descrisse in una lettera come \"semplicemente ridicola\".\nDopo il 1680, l'acconciatura, generalmente tenuta ferma da nastri, inizi\u00f2 a salire nelle composizioni e divenne una solenne controparte femminile della parrucca alta del tipo allonge usata dagli uomini. L'invenzione del Fontange, un'acconciatura alta e complessa con una cuffia e nastri inamidati e pieghettati, \u00e8 stata attribuita alla duchessa di Fontanges, una delle amanti di Luigi XIV. Questa pettinatura perdur\u00f2 sino all'inizio del XVIII secolo.\nAnche le donne iniziarono ad utilizzare la cipria sulle loro acconciature verso la fine del XVII secolo, e nel contempo esse si innalzarono e divennero sempre pi\u00f9 complesse al punto che la stessa Elisabetta Carlotta del Palatinato disse: \"...Non riesco ad abituarmi affatto a questa mascherata, con la quale ogni giorno bisogna cercare di andare pi\u00f9 in alto\".\nIntorno al 1700 le acconciature, probabilmente su influenza della moda inglese, divennero pi\u00f9 basse e un po' pi\u00f9 semplici, senza pi\u00f9 l'uso di nastri, ma la fronte appariva ancora incorniciata da riccioli a destra e sinistra. Elisabetta Carlotta del Palatinato scrisse nel suo diario: \"La nuova moda mi sembra molto carina, perch\u00e9 non sopportavo pi\u00f9 quella pettinature orribilmente alte\".\nAltro.\nL'abbigliamento dei bambini.\nI bambini pi\u00f9 piccoli, fino all'et\u00e0 di 6 o 7 anni, erano tutti vestiti allo stesso modo in quest'epoca (e anche in precedenza), quindi vi era poca o nessuna distinzione tra maschi e femmine in tenera et\u00e0. Tutti i bambini indossavano lunghi \"vestiti\", spesso con grembiule, in quanto tendevano a sporcarsi facilmente giocando. Tuttavia, le differenze sorgevano gradualmente tramite alcuni elementi come ad esempio l'acconciatura che era diversa tra maschi e femmine, anche se i capelli lunghi andavano di moda per entrambi i sessi. Gli accessori potevano essere un distinguo importante, ma spesso solo nelle classi agiate: i figli degli aristocratici indossavano spesso, proprio come facevano i \"grandi\", delle piccole spade giocattolo.\nDall'et\u00e0 di 6 anni circa, i ragazzini prendevano ad indossare dei pantaloni, anzi si pu\u00f2 dire che da quel momento venissero vestiti da adulti e questo accadeva sia per i maschi che per le femmine. Le ragazze iniziavano ad indossare un corsetto con lacci. I figli di Luigi XIV, gi\u00e0 prima dei 18 anni, avevano tutti in dotazione delle corazze da guerra.\nCittadini e popolo.\nLa moda barocca destinata alle classi pi\u00f9 agiate era elaborata e costosa e, proprio come nei tempi precedenti, essa era un fatto meramente legato a una determinata condizione sociale. Le grandi parrucche allonge, realizzate con capelli veri, erano molto costose, cos\u00ec come i popolari pizzi o tessuti come il velluto e la seta. A parte la ricca borghesia cittadina, che prendeva ispirazione ora dalla moda della nobilt\u00e0 e non erano pi\u00f9 vincolati da codici di abbigliamento come nel Medioevo, gli abiti dei contadini o dei cittadini erano molto pi\u00f9 semplici e meno colorati. Gli uomini, in particolare, indossavano spesso abiti di colore nero o di colori tenui come il marrone o il grigio. Il nero era ad esempio il colore d'abito tipico dei finanzieri, come ad esempio si pu\u00f2 notare per il ministro delle finanze Colbert (il quale proveniva dalla borghesia).\nAnche questi abiti si ispiravano ai dettami della moda aristocratica, ma per ragioni pratiche avevano alcune semplificazione: ad esempio le gonne delle donne comuni erano spesso pi\u00f9 corte e realizzate con tessuti pi\u00f9 economici; venivano spesso indossati anche cuffie o grembiuli.\nNel complesso, i costumi tradizionali variavano a livello regionale.\nPeculiarit\u00e0 specifiche.\nSpagna e nei domini spagnoli.\nMentre la moda europea seguiva sostanzialmente quella francese, nella Spagna degli Asburgo lo stile di moda si era mantenuto pi\u00f9 rigido e conservatore ed aveva iniziato a mutare leggermente a partire dal 1670. Presso le classi pi\u00f9 agiate, quello che prevaleva era il tipico abito di corte spagnolo, dalle forme rigide, col collo alto, con colori prevalentemente cupi se non neri, come era stato in uso in tutta Europa tra il 1550 ed il 1620. La moda spagnola, in generale, appariva ancora antiquata per l'epoca e lontana dalle frivole invenzioni di quella francese. Gli abiti femminili, ad esempio, non evidenziavano le forme del corpo sotto ampie gonne a cerchio (di grandi dimensioni in particolare tra il 1640 ed il 1650), senza ghirlande di fiori, n\u00e9 balze, ma piuttosto voluminose e poco aggraziate. Acconciature \"ad elmo\" erano ancora prevalenti ed i corsetti in uso appiattivano perlopi\u00f9 il petto.\nPaesi Bassi.\nNei Paesi Bassi, i ricchi si vestivano in modo simile alla loro controparte francese. Una piccola particolarit\u00e0 tipica degli anni '50 e '60 del Seicento in Olanda erano le giacche bordate di pelliccia in velluto o seta, molto apprezzate dalle eleganti dame e visibili in molti quadri di pittori come Gerard Terborch, Jan Vermeer, Gabriel Metsu, Pieter de Hooch e altri. Queste giacche erano disponibili in diversi colori e tagli, larghe o in vita, a collo alto o con scollo; le maniche erano lunghe tre quarti e arrivavano appena sotto i gomiti. Erano indossate in particolar modo abbinate ad un abito di seta.\nInghilterra.\nIn Inghilterra, prima che altrove, durante il regno di Carlo I (1625-1649), la moda francese entr\u00f2 prepotentemente nei gusti della societ\u00e0 d'oltremanica, probabilmente anche grazie all'influenza della regina Enrichetta Maria, zia di Luigi XIV ed anch'ella di origini francese.\nQuesta moda si interruppe improvvisamente e violentemente con le disposizioni volute dal governo puritano di Oliver Cromwell a met\u00e0 Seicento, il quale considerava frivola la moda francese. Con l'ascesa al trono di Carlo II nel 1660, non solo la moda recuper\u00f2 rilassatezza, ma torn\u00f2 di gran prepotenza anche la moda francese, perch\u00e9 il re non aveva solo una madre francese, ma aveva vissuto parte del suo esilio in Francia e ne aveva assorbito la maggior parte della cultura. Una caratteristica specifica dell'abbigliamento inglese, tuttavia, rimaneva una certa eleganza semplice, adottata poi anche in Francia alla fine del XVIII secolo. Ad esempio, le donne inglesi indossavano abiti di seta raffinati ed eleganti, ma molto meno elaborati di quelli francesi della medesima epoca. Le acconciature, attorno al 1700, divennero molto pi\u00f9 semplici e anche le parrucche allonge per gli uomini in Inghilterra assunsero uno stile pi\u00f9 \"spigoloso\" rispetto a quelle francesi oltre ad essere leggermente pi\u00f9 corte, specialmente ai lati.\nGermania.\nIn Germania molte corti principesche decisero di adottare incondizionatamente la moda francese, specialmente quelle che erano in qualche modo legate per matrimonio alla Francia come ad esempio il Brunswick-L\u00fcneburg (Elisabetta Carlotta del Palatinato, cognata del Re Sole, era inoltre una nipote dell'elettrice Sofia) o la Baviera (la moglie dell'erede al trono francese era Maria Anna di Wittelsbach).\nAustria.\nLa corte imperiale viennese si trov\u00f2 in una situazione particolare per la moda dell'epoca dal momento che la stretta parentela degli Asburgo d'Austria con quelli di Spagna e la loro personale ostilit\u00e0 ai Borbone port\u00f2 un certo ritardo della diffusione della moda francese nella corte imperiale. In totale controtendenza, la prima moglie dell'imperatore Leopoldo, l'infanta spagnola Margherita Teresa (1651-1673), cerc\u00f2 di introdurre alla corte viennese i rigidi canoni della moda spagnola, sebbene questo fosse in realt\u00e0 un corpo estraneo alla tradizione di Vienna. La sua sorellastra maggiore Maria Teresa (1638-1683), che era regina di Francia, subito dopo aver sposato Luigi XIV, aveva abbandonato la moda spagnola e si era adattata a quella francese. Alla fine del XVII secolo, tuttavia, Vienna abbracci\u00f2 completamente la moda francese dell'epoca.\nRussia.\nAnche la Russia, che fino al 1700 si trovava ancora lontanissima dalla cultura europea, fu influenzata culturalmente dalla moda dalla Francia di Luigi XIV sotto la guida dello zar Pietro il Grande, il quale ad ogni modo colse solo gli anni dell'era del Re Sole."}
{"id": "8932752", "revid": "481349", "url": "https://it.wikipedia.org/wiki?curid=8932752", "title": "Vajont (Italia)", "text": ""}
{"id": "8932756", "revid": "481349", "url": "https://it.wikipedia.org/wiki?curid=8932756", "title": "\u0410", "text": ""}
{"id": "8932762", "revid": "1318658", "url": "https://it.wikipedia.org/wiki?curid=8932762", "title": "Distretto di Landerneau", "text": "Il distretto di Landerneau era una divisione territoriale francese del dipartimento di Finist\u00e8re istituita nel 1790 e soppressa nel 1795.\nEra formato dai cantoni di Landerneau, le Faou, Hanvec, Irvillac, Landivisiau, Ploudiry, Plougastel e Sizun."}
{"id": "8932765", "revid": "205250", "url": "https://it.wikipedia.org/wiki?curid=8932765", "title": "Teresa Labriola", "text": "Fu la prima donna italiana ad esercitare la professione di avvocato e a ricoprire la carica di docente universitario.\nBiografia.\nFiglia terzogenita del filosofo marxista Antonio Labriola e di Rosalia Carolina von Sprenger, di origine tedesca, crebbe in un ambiente intellettuale in cui pot\u00e9 esprimere al meglio la sua intelligenza.\nNel 1894 si laure\u00f2 in giurisprudenza all'Universit\u00e0 di Roma, ateneo in cui nel 1900 ottenne l'incarico di libera docente di filosofia del diritto. In una lettera di suo padre indirizzata a Benedetto Croce, si nota come solo grazie all'intervento delle forze dell'ordine le fu permesso di tenere la sua prima lezione, disturbata da giornalisti e da studenti contrari ad accettare una donna in veste di docente universitario.\nDelusa dalla mancanza di riconoscimento in ambiente accademico, nel 1912 chiese di iscriversi all'Albo degli avvocati. Se dapprima il Consiglio dell'Ordine accolse la sua iscrizione, in seguito la Corte d'appello e la Cassazione di Roma gliela negarono. Nonostante il caso riscosse una grande eco mediatica, solo con l'approvazione della legge Sacchi del 1919 Teresa Labriola pot\u00e9 svolgere la professione di avvocato senza limitazioni.\nAttivismo politico.\nLe difficolt\u00e0 incontrate nel tentativo di emanciparsi professionalmente in quanto donna la spinsero ad abbracciare le teorie suffragiste. Nel 1904 scriveva: \nNel 1912 divenne leader indiscussa della Federazione nazionale per il suffragio universale. Fu inoltre presidente del Consiglio Nazionale Donne Italiane e vicepresidente del Comitato pro-voto di Roma.\nCon lo scoppio della prima guerra mondiale, Labriola accolse le teorie interventiste e nazionaliste, prendendo definitivamente le distanza dalle ideologie marxiste della sua famiglia e divenendo piuttosto critica nei confronti del bolscevismo.\nDurante il periodo fascista aveva ormai definitivamente abbandonato la militanza suffragista per concentrarsi maggiormente sulle politiche sociali favorevoli alle donne, come la conciliazione tra maternit\u00e0 e lavoro. Se inizialmente ader\u00ec all'ideologia fascista, in seguito ne rimase delusa, quando le donne furono escluse dalla vita lavorativa e politica.\nMor\u00ec in povert\u00e0 nel 1941."}
{"id": "8932767", "revid": "2119657", "url": "https://it.wikipedia.org/wiki?curid=8932767", "title": "L'educazione del lavoro", "text": "L'educazione del lavoro \u00e8 un'opera del pedagogista C\u00e9lestin Freinet, pubblicata per la prima volta nel 1967. \nL'opera.\nIl dialogo tra il contadino Mathieu e il Signor Long evidenzia chiaramente le riflessioni di Freinet sugli errori dell'educazione. L'autore critica coloro che si limitano a considerare come unica verit\u00e0 il sapere nozionistico degli insegnanti e dei libri di testo senza scavare nel passato per comprendere la realt\u00e0. \nIn particolare durante il primo ingresso a scuola il bambino viene strappato, secondo l'autore, dal suo ambiente familiare, dai suoi giochi e dall'affetto materno per ritrovarsi in un luogo freddo e formale. Compito del maestro \u00e8 quindi accompagnare questo momento delicato con giochi, canti, cercando di arricchire il suo spirito. Freinet ricorda che i bambini non sono solo mente ma animo, cuore e fantasia. La scuola deve istruire senza pretese, insegnando ci\u00f2 che servir\u00e0 per il futuro, senza sovraccaricare le mente degli studenti di nozioni mnemoniche inutili. Gli insegnanti dovrebbero quindi rivedere la didattica e insegnare a vivere, a conoscere sia il piacere che la sofferenza, basandosi sugli interessi e sulle motivazioni dei singoli. \nPer Freinet \u00e8 importante realizzare una pedagogia che sia scienza della formazione del lavoratore, che permetta di costruire una tecnica di vita in un ambiente che non sia pi\u00f9 \u201cmagico e spirituale\u201d ma concreto, in cui poter osservare e sperimentare. Mathieu aggiunge che il lavoro orienta i pensieri dell'uomo e i suoi comportamenti, dunque vuole porre il lavoro-gioco alla base dell'educazione; nel capitolo vengono riportati vari esempi: esistono giochi che soddisfano il bisogno generale di conquistare la vita, come la corsa, il salto della corda (vista come un ostacolo da superare); giochi in cui l'individuo vuole conservare la propria vita e renderla pi\u00f9 forte attraverso la costruzione di capanne e rifugi; giochi di lotta e di difesa (in cui vengono inclusi anche i pi\u00f9 pacifici, come dama e scacchi in cui i giocatori si sfidano attraverso delle pedine); giochi per trasmettere la vita impersonificando mamme, pap\u00e0, insegnanti, il gioco della bambole. Quelle illustrate sono attivit\u00e0 spontanee e serene, praticate dal bambino per volont\u00e0. La vera rivoluzione, secondo l'autore, consiste nel porre il bambino e il lavoro-gioco al centro della pedagogia; l'individuo \u00e8 in questo modo sollecitato a conoscere e sperimentare secondo i propri bisogni, ritmi e interessi.\nFreinet vuole disporre in modo diverso l'aula scolastica, con sale di documentazione, officine, laboratori in modo tale che gli alunni possano ricercare individualmente la conoscenza, senza affidarsi passivamente ai libri di testo. Secondo l'autore, la scuola ha sempre considerato la scrittura e la lettura come gli unici strumenti da insegnare per esprimersi, mentre nell'opera vengono sottolineate l'importanza dei mezzi di comunicazione artistici come il teatro, il disegno, il canto. Supera l'idea che tutti debbano dedicarsi contemporaneamente alla stessa attivit\u00e0 ma a seconda degli interessi; infine l'autore invita ad insegnare alle nuove generazioni ad innalzarsi mediante l'impegno e il lavoro per costruire una societ\u00e0 corretta e pacifica. \u00a0"}
{"id": "8932769", "revid": "827882", "url": "https://it.wikipedia.org/wiki?curid=8932769", "title": "Gordy", "text": ""}
{"id": "8932773", "revid": "120104820", "url": "https://it.wikipedia.org/wiki?curid=8932773", "title": "La luce in me", "text": "La luce in me \u00e8 un singolo di Annalisa Minetti pubblicato il 24 novembre 1999 per la Sony Music/Columbia.\nDescrizione.\nIl brano \u00e8 il secondo singolo estratto dall'album \"Qualcosa di pi\u00f9\". La canzone \"La luce in me\" \u00e8 stata scritta per il testo da Enrico Ruggeri e per la musica da Michele Vicino, Bruno Bergonzi.\nIl brano presenta nel testo numerosi riferimenti impliciti a problemi visivi."}
{"id": "8932778", "revid": "287204", "url": "https://it.wikipedia.org/wiki?curid=8932778", "title": "Fabbrica di porcellane Dihl e Gu\u00e9rhard", "text": "La manifattura Dihl e Gu\u00e9rhard fu una fabbrica di porcellana a pasta dura sita a Parigi, originariamente nella via \"rue de Bondy\", attiva dal 25 febbraio 1781 al 1828.\nStoria.\nLa fabbrica fu fondata da Christophe Dihl (1752- 1830), chimico e modellatore di origini tedesche, con Antoine Gu\u00e9rhard e sua moglie Louise-Fran\u00e7oise-Madeleine Croiz\u00e9 (1751-1831), che gestiva la parte commerciale dell'azienda. Alla morte di Gu\u00e9rhard, avvenuta nel 1793, l'azienda rimase nelle mani di Dihl e della vedova, che diventer\u00e0 poi dal 1797 sua moglie. \nGrazie alla professione di Dihl la fabbrica speriment\u00f2 nuovi colori e finiture. Fin dalle prime fasi la manifattura oper\u00f2 sotto la protezione, ma non la propriet\u00e0, di Luigi Antonio di Borbone, duca d'Angoul\u00eame (1775-1844), nipote del regnante Luigi XVI di Francia. Questo permise alla fabbrica di operare nonostante il monopolio sulla porcellana dipinta e dorata che il sovrano francese aveva dato alla manifattura di S\u00e8vres.\nStile.\nLe porcellane si presentavano di altissima qualit\u00e0, pari a quella di S\u00e8vres; dal punto di vista stilistico seguirono dapprima il gusto neoclassico, per poi adeguarsi allo stile Impero. Nel 1811 l'imperatrice Giuseppina di Beauharnais, per la sua dimora di Malmasion, commission\u00f2 alla fabbrica un servizio, decorato con dipinti olandesi con pitture di genere ripresi dal secolo d'oro olandese, il tutto incorniciato da bordi neoclassici dorati che ricoprivano del tutto lo sfondo di porcellana bianca, una combinazione alquanto sorprendente gi\u00e0 utilizzata da S\u00e8vres prima della Rivoluzione. \nUna qualit\u00e0 particolare della manifattura era la produzione di vasi decorati ad imitazione della pietra levigata o il guscio di tartaruga, alcuni a forma di fuseau sottile e montati con il bronzo dorato.\nMarchio.\nUna versione abbreviata del nome formale \"Manufacture de Monsieur Le Duc d'Angoul\u00eame\" era talvolta stampigliata sotto i pezzi, e veniva usato un segno di G e A intrecciati. A partire dal 1789, con la rivoluzione Francese, la sede della manifattura si sposter\u00e0 dalla sede originaria in rue du Temple, fino all'anno della chiusura, avvenuta nel 1828.\nArtisti collegati.\nMerry-Joseph Blondel.\nIl pittore esegue il suo apprendistato nella fabbrica nel 1797, dove i giovani apprendisti ricevevano lezioni di disegno da Charles-Etienne Leguay"}
{"id": "8932810", "revid": "827882", "url": "https://it.wikipedia.org/wiki?curid=8932810", "title": "Gordy (nome)", "text": ""}
{"id": "8932814", "revid": "827882", "url": "https://it.wikipedia.org/wiki?curid=8932814", "title": "Gordy (personaggio)", "text": ""}
{"id": "8932820", "revid": "1123126", "url": "https://it.wikipedia.org/wiki?curid=8932820", "title": "Pontificie Opere Missionarie", "text": "Le Pontificie Opere Missionarie nacquero in Francia nel XIX secolo. La loro missione \u00e8 di promuovere la partecipazione di tutti i fedeli cattolici alla vita apostolica della Chiesa.\nDa un piano di preghiera e di raccolta di offerte immaginato nel 1819 dalla venerabile Pauline Marie Jaricot, nel 1822 a Lione venne fondata l'Opera della Propagazione della Fede. Nel 1843 monsignor Charles de Forbin-Janson fond\u00f2 a Parigi l'Opera dell'Infanzia Missionaria (o della Santa Infanzia). Nel 1889 le signore Bigard fondarono a Caen l'Opera di San Pietro Apostolo. Infine, nel 1916 il beato Paolo Manna fond\u00f2 in Italia la Pontificia Unione Missionaria.\nL'obiettivo comune e principale delle Pontificie Opere Missionarie \u00e8 quello di \"promuovere lo spirito missionario universale nel popolo di Dio\". A tal fine informano sulla vita e sui bisogni della missione universale, stimolano le Chiese a pregare l'una per l'altra e si adoperano per promuovere lo scambio reciproco di personale e mezzi materiali. Agiscono come mezzo di comunicazione privilegiato tra queste stesse Chiese. Ogni Opera poi concretizza questo impegno secondo le sue modalit\u00e0 specifiche. Sono un'agenzia del governo della Chiesa cattolica e riferiscono direttamente alla Santa Sede.\n\u00c8 loro compito primario dare impulso alla cooperazione, armonizzare le forze missionarie e garantire un'equa distribuzione degli aiuti finanziari che ricevono per la missione della Chiesa nei paesi pi\u00f9 poveri.\nL\u2019organo di informazione delle Pontificie Opere \u00e8 l\u2019Agenzia Fides.\nStoria.\nPontificia Opera della Propagazione della Fede.\nIn tutto il mondo, all'inizio del XIX secolo l'impresa missionaria sembrava essere in rovina. L'Europa era infatti in rovina sia materialmente che spiritualmente. Tuttavia, intorno al 1820, in Francia inizi\u00f2 un risveglio religioso che assunse immediatamente un'apertura missionaria. I missionari partirono per la Cina, l'Indocina e l'America. Era necessario sostenere e amplificare questo movimento missionario con l'aiuto spirituale e materiale, nonch\u00e9 con la promozione delle vocazioni missionarie. Una giovane ragazza, Pauline Marie Jaricot, lo cap\u00ec e con un gruppo di amici nel 1822 fond\u00f2 a Lione l'Opera della Propagazione della Fede. Grazie allo spirito di fede che la animava e alla sua oculata organizzazione, l'Opera conobbe uno sviluppo straordinario. In breve tempo si afferm\u00f2 nelle diocesi francesi, poi in quelle degli altri paesi europei e in seguito in quelle d'America.\nNel 1841, l'opera esisteva in 444 diocesi e contava centinaia di migliaia di membri. Gi\u00e0 nel 1830 contava pi\u00f9 di 150 000 aderenti. Pauline Jaricot diede all'Opera un carattere popolare rivolgendosi a tutti i cristiani, a tutte le classi sociali, anche ai pi\u00f9 poveri. La present\u00f2 come un'associazione i cui membri si impegnano a una preghiera quotidiana per le missioni e a un piccolo contributo economico. Nonostante le pressioni subite per limitare gli obiettivi dell'opera ai missionari francesi, i fondatori decisero di darle un carattere universale: \"Non dobbiamo sostenere questa o quella missione in particolare, ma tutte le missioni del mondo\". \nFin dall'inizio, Pauline Jaricot comprese l'importanza dell'informazione e dell'animazione missionaria. Nel 1822 prese l'iniziativa di pubblicare una rivista missionaria: \"Les Annales de la Propagation de la Foi\". Questa pubblicazione godette di un'enorme diffusione. Pubblicata in diverse lingue con una tiratura di oltre 178 000 copie, era, all'epoca, il giornale pi\u00f9 letto al mondo. Allo stesso tempo, furono distribuiti una serie di opuscoli popolari tra cui, dal 1868, \"Missions Catholiques\", un settimanale tradotto in diverse lingue.\nPauline Jaricot e le sue collaboratrici si misero rapidamente in contatto con la Santa Sede e poterono godere dell'assoluto appoggio di papa Gregorio XVI, il papa missionario dell'Ottocento. Egli incoraggi\u00f2 il loro lavoro e consider\u00f2 l'Opera il supporto principale alla sua politica missionaria. Questa organizzazione divenne quindi la grande opera cattolica di assistenza nell'impresa missionaria.\nDal 1850 si radic\u00f2 in tutti i paesi cattolici. Alcuni paesi, che all'inizio del secolo erano ancora territori di missione, con il tempo divennero paesi donatori. \u00c8 il caso, per esempio, degli Stati Uniti d'America. Nel 1830, la diocesi di New York, a quel tempo la pi\u00f9 povera del mondo, ricevette il pi\u00f9 cospicuo sussidio. Oggi, gli Stati Uniti sono diventati il principale donatore dell'Opera e hanno migliaia di missionari in tutto il mondo.\nPontificia Opera dell'Infanzia Missionaria (o della Santa Infanzia).\nMonsignor Charles de Forbin-Janson, vescovo di Nancy, avvalendosi del consiglio di Pauline Marie Jaricot, volle creare un movimento missionario tra i bambini cristiani perch\u00e9 venissero in aiuto dei bambini poveri nei paesi di missione con il motto: \"Salvate l'infanzia per mezzo dell'infanzia\". L'Opera della Santa Infanzia vide la luce nel 1843. Risvegliando uno spirito missionario tra i bambini, quest'opera vuole portarli a una condivisione di fede, preghiera e offerte materiali con i bambini pi\u00f9 bisognosi di paesi lontani. Anche questa opera conobbe un'incredibile espansione, prima in Francia e poi in America. Dopo due anni, era gi\u00e0 stata fondata in 65 diocesi e avvi\u00f2 immediatamente la pubblicazione degli \"Annales de la Sainte Enfance\" che, apparendo in diverse lingue, si diffuse rapidamente.\nPontificia Opera di San Pietro Apostolo.\nA partire dal pontificato di Gregorio XVI, la principale preoccupazione missionaria dei papi andava nella direzione della promozione della formazione di un clero autoctono e di conseguenza nella creazione e moltiplicazione dei seminari. Jeanne Bigard ebbe l'idea di raccogliere donazioni materiali per sostenere i seminari offrendo, allo stesso tempo, preghiere per questa intenzione.\nPontificia Unione Missionaria.\nLa quarta opera venne fondata nel 1916 da padre Paolo Manna. Convinto che la diffusione dello spirito missionario nelle famiglie, nelle comunit\u00e0, nelle parrocchie, nei movimenti e nelle diocesi dipendesse dalla consapevolezza missionaria dei sacerdoti, padre Manna voleva mobilitare tutti i credenti e i non credenti. Il suo scopo \u00e8 l'informazione e la formazione missionaria di sacerdoti, membri di istituti religiosi, associazioni di vita consacrata e istituti secolari, candidati al sacerdozio cos\u00ec come delle altre persone che servono nel ministero pastorale della Chiesa a una vita dedicata a Dio.\nOrganizzazione.\nQuando l'attivit\u00e0 delle Opere assunsero portata internazionale, furono dichiarate pontificie. Le prime tre, l'Opera della Propagazione della Fede, l'Opera di San Pietro Apostolo e l'Opera dell'Infanzia Missionaria, acquisirono carattere pontificio il 3 maggio 1922 con il \"motu proprio\" \"Romanorum Pontificum\" di papa Pio XI. La Pontificia Unione Missionaria del Clero lo divenne il 28 ottobre 1956 con decreto di papa Pio XII. Le Pontificie Opere sono quindi uno strumento di evangelizzazione a disposizione del pontefice.\nEsse sono subordinate alla Congregazione per l'evangelizzazione dei popoli, il cui prefetto \u00e8 attualmente il cardinale Luis Antonio Tagle. A presiedere le opere \u00e8 il segretario aggiunto del dicastero, attualmente monsignor Giovanni Pietro Dal Toso. Il consiglio superiore delle Pontificie Opere comprende i segretari generali che gestiscono i segretariati generali che hanno sede a Roma. Esistono strutture nazionali e diocesane per le Opere nei singoli paesi.\nLe Opere sono presenti in tutto il mondo, in particolare attraverso le nunziature apostoliche. Queste organizzazioni forniscono una panoramica dei bisogni e garantiscono equilibrio nella distribuzione degli aiuti a diocesi, seminari, assistenza all'infanzia, istruzione, ecc. Sono lo strumento che la Chiesa cattolica offre per sostenere le Chiese nei paesi in via di sviluppo.\nAree di intervento.\nLe aree di intervento sono:\nPresenza internazionale.\nPi\u00f9 di 140 paesi hanno una direzione nazionale delle Pontificie Opere Missionarie. Fin dalla loro fondazione, il loro obiettivo principale \u00e8 quello di sostenere l'evangelizzazione, senza tuttavia escludere l'assistenza in campo caritativo, sociale, medico, ecc. Sostengono le comunit\u00e0 cattoliche (diocesi, parrocchie, istituzioni e associazioni ecclesiali) per aiutarle ad affrontare, in via prioritaria, i loro impegni pastorali. 1100 diocesi dei 5 continenti ricevono, dalle Pontificie Opere Missionarie, l'aiuto necessario alla loro missione.\nAlcuni motti e loghi nazionali delle Pontificie Opere Missionarie.\nFrancia.\nPour que vive l'\u00c9glise partout dans le monde ! (Affinch\u00e9 la Chiesa possa vivere ovunque nel mondo !)\nhttps://commons.wikimedia.org/wiki/File:OPM_France_logo.jpg\nSvizzera.\n\u00c9change et partage entre \u00c9glises (Scambio e condivisione tra le Chiese)\nhttps://www.missio.ch/typo3conf/ext/mr_missio/Resources/Public/Images/Logo/logo_fr.gif\nGermania.\nGlauben Leben Geben (Fede che d\u00e0 la vita)\nhttps://www.missio-hilft.de/frontend/images/missio-logo.svg\nGran Bretagna.\nToday Tomorrow Together (Oggi domani insieme)\nhttps://missio.org.uk/wp-content/uploads/2020/06/Missio-Logo.jpg\nMalta.\nMe You Us Together (Io, tu ci siamo insieme)\nhttps://missio.org.mt/wp-content/uploads/2020/06/missio-logo.png\nColombia.\nLa Iglesia en estado permanente de Mision (La Chiesa nello stato di missione permanente)"}
{"id": "8932823", "revid": "380453", "url": "https://it.wikipedia.org/wiki?curid=8932823", "title": "Llaneras de Toa Baja 2020", "text": "Questa voce raccoglie le informazioni riguardanti le Llaneras de Toa Baja nella stagione 2020.\nOrganigramma societario.\nArea direttiva\nArea tecnica"}
{"id": "8932836", "revid": "277947", "url": "https://it.wikipedia.org/wiki?curid=8932836", "title": "Denzen A\u014dd\u014d", "text": "Biografia.\nDenzen fu uno dei pochi artisti nipponici ad usare tecniche di pittura e di incisione occidentali.\nFu allievo, sia per il pennello sia per il bulino, di Shiba K\u014dkan, ma super\u00f2 presto il maestro e grazie all'aiuto influente di Matsudaira Sadanobu, consigliere capo dello sh\u014dgun, pot\u00e9 frequentare le tenenze della marina russa che entravano in contatto con le coste settentrionali del Giappone, per altro ancora chiuso in un isolazionismo, e studiare, ispirandosi e ricevendone l'influenza, alle incisioni a bulino e alle acqueforti veneziane, tedesche e olandesi contemporanee. \nUna sua calcografia di cm 42x42, intitolata il \"Dragone nelle nuvole\", divenne popolarissima, e stampata su seta orn\u00f2 le grandi cinture dorsali delle donne.\nFu un artista geniale dato che la sua arte era incentrata sui motivi della tematica tradizionale, per\u00f2 veniva eseguita seguendo le tecniche importate dall'Occidente."}
{"id": "8932838", "revid": "287204", "url": "https://it.wikipedia.org/wiki?curid=8932838", "title": "Livingston Football Club 2018-2019", "text": "Questa voce raccoglie le informazioni riguardanti il Livingston Football Club nelle competizioni ufficiali della stagione 2018-2019.\nRosa.\n "}
{"id": "8932839", "revid": "1649409", "url": "https://it.wikipedia.org/wiki?curid=8932839", "title": "Pontificie opere missionarie", "text": ""}
{"id": "8932840", "revid": "4175", "url": "https://it.wikipedia.org/wiki?curid=8932840", "title": "L'\u00e9quipe", "text": ""}
{"id": "8932867", "revid": "110157", "url": "https://it.wikipedia.org/wiki?curid=8932867", "title": "Elite Football League of India 2012", "text": "La Elite Football League of India 2012 \u00e8 stata la 1\u00aa edizione dell'omonimo torneo di football americano.\nTutti gli incontri sono stati disputati al Sugathadasa Stadium di Colombo.\nStagione regolare.\nClassifiche.\nLe classifiche della regular season sono le seguenti:\nPasser rating.\nLa classifica tiene in considerazione soltanto i quarterback con almeno 10 lanci effettuati."}
{"id": "8932873", "revid": "33751", "url": "https://it.wikipedia.org/wiki?curid=8932873", "title": "Campionato di calcio di Istanbul", "text": ""}
{"id": "8932885", "revid": "33751", "url": "https://it.wikipedia.org/wiki?curid=8932885", "title": "Alt\u0131nordu \u0130dman Yurdu SK", "text": ""}
{"id": "8932886", "revid": "1305772", "url": "https://it.wikipedia.org/wiki?curid=8932886", "title": "Oatlands", "text": ""}
{"id": "8932891", "revid": "228587", "url": "https://it.wikipedia.org/wiki?curid=8932891", "title": "Jos\u00e9 de Sousa", "text": "Vive a Tarragona e ha rappresentato la Spagna alla Coppa del Mondo WDF 2011, giocando poi successivamente per il Portogallo al PDC.\nHa vinto il suo primo titolo importante televisivo al Grand Slam of Darts nel 2020 e secondo il PDC Order of Merit \u00e8 al 15\u00ba nel ranking mondiale.\n\u00c8 conosciuto tra i fan delle freccette per i suoi punteggi anticonformisti e per i checkout non ortodossi nelle partite.\nCarriera.\nDe Sousa si \u00e8 qualificato per il Campionato Mondiale di Freccette PDC del 2012, dopo aver vinto le Qualificazioni PDC dell'Europa Occidentale nel 2011, battendo Eduardo Lopes in finale. \u00c8 diventato il primo giocatore portoghese a qualificarsi per entrambe le versioni del campionato mondiale di freccette. Ha perso 4-3 nel turno preliminare contro il sudafricano Devon Petersen. Nel resto dell'anno vinse il Campionato Nazionale della Catalogna e l'Open di Catalogna battendo in finale Antonio Jimenez. De Sousa ha vinto il Campionato Europeo Soft Tip Bullshooter 2013 con una vittoria su Franck Guillermont. Ha raggiunto la finale del 2015 Catalan Open, ma ha perso 6-1 contro Carles Arola.\nDe Sousa ha vinto l'FCD Anniversary Open 2016 superando Willem Mandigers 6-1 in finale. Nel 2017, il secondo giorno della Q School, \u00e8 arrivato vicino alla vittoria di una PDC Tour Card di due anni, perdendo poi 5-2 contro Royden Lam nel round finale.\nDopo una sconfitta al primo turno al PDC World Darts Championship 2019 contro Michael Barnard, De Sousa \u00e8 andato alla PDC European Q-School nel gennaio 2019 e ha vinto una Tour Card per la prima volta, finendo sesto in Order of Merit per sigillarne almeno due anni sul PDC ProTour.\nHa apportato miglioramenti graduali durante il suo primo anno in tour e ha fatto la sua prima finale PDC al Players Championship 18, ma ha perso 8-5 contro James Wade. De Sousa \u00e8 poi diventato il primo giocatore portoghese a vincere un titolo PDC al Players Championship 23. Ha battuto Peter Wright 7-3 in semifinale e Gerwyn Price 8-1 in finale.\nNel marzo 2020, De Sousa ha fatto il suo debutto agli UK Open del 2020, ma ha perso contro il giovane gallese Lewy Williams 6-4 al terzo round.\nNel 2020, De Sousa ha vinto il suo primo titolo del PDC European Tour, battendo il giocatore numero 1 Michael Van Gerwen in finale 8-4, con una media di 105,79. Il suo check-out vincente \u00e8 stato un 88 non ortodosso di triplo 8, doppio 14, doppio 18, e con quella vittoria ha seguito il premio del vincitore di \u00a325.000. Due settimane dopo, nel Campionato Europeo 2020, De Sousa \u00e8 riuscito a centrare il suo primo nine-dart finish mai trasmesso in televisione, vincendo per 6-3 su Jeffrey de Zwaan. Portogallo non era nella lista degli iscritti per la Coppa del Mondo di freccette 2020 PDC, ma Singapore si \u00e8 ritirata dalla competizione come Harith Limnon poteva volare in Austria. Sono stati sostituiti dal Portogallo (rappresentato da de Sousa e Jos\u00e9 Marqu\u00eas) e insieme hanno sconfitto la squadra dell'Ungheria al primo turno 5-0, tuttavia, al secondo turno hanno perso contro l'Austria.\nContinuando una buona fase di forma, De Sousa ha vinto il suo primo titolo importante nel Grand Slam of Darts 2020. Dopo aver battuto Krzysztof Ratajski e Lisa Ashton nella fase a gironi, ha poi sconfitto Dave Chisnall, vendicato una sconfitta nella fase a gironi contro Michael Smith nei quarti di finale, battuto Simon Whitlock in semifinale, poi ha sconfitto James Wade negli ottavi di finale. De Sousa \u00e8 diventato il primo vincitore portoghese di un torneo importante ed \u00e8 entrato nella Top 16 del mondo vincendo l'evento.\nDe Sousa si \u00e8 qualificato per il campionato mondiale di freccette PDC 2021 tramite PDC Order of Merit come 14 \u00b0 seme. Ha sconfitto Ross Smith nel secondo round per 3-1, ma perse 0-4 contro Mervyn King nel terzo round, nonostante una media di 103,62. Ha concluso l'anno al 15 \u00b0 posto in PDC Order of Merit e si \u00e8 assicurato la sua tessera del tour, ed \u00e8 stato nominato come uno dei 10 concorrenti nelle freccette della Premier League 2021."}
{"id": "8932892", "revid": "2056951", "url": "https://it.wikipedia.org/wiki?curid=8932892", "title": "Lisa Lambert", "text": "Biografia.\nApprezzata attrice comica di teatro e televisione, Lisa Lambert \u00e8 nota soprattutto per aver scritto a quattro mani con Greg Morrison musica e testi del musical \"The Drowsy Chaperone\", debuttato a Broadway nel 2006. Lo show le \u00e8 valso il Drama Desk Award alla migliore colonna sonora, il Drama Desk Award ai migliori testi e il Tony Award alla migliore colonna sonora originale."}
{"id": "8932893", "revid": "1598666", "url": "https://it.wikipedia.org/wiki?curid=8932893", "title": "Oatlands (Australia)", "text": ""}
{"id": "8932896", "revid": "2056951", "url": "https://it.wikipedia.org/wiki?curid=8932896", "title": "Greg Morrison", "text": "Biografia.\nGreg Morrison \u00e8 noto soprattutto per aver scritto a quattro mani con Lisa Lambert la musica e i testi del musical \"The Drowsy Chaperon\", debuttato a Broadway nel 2006. Lo show gli\u00e8 valso il Drama Desk Award alla migliore colonna sonora, il Drama Desk Award ai migliori testi e il Tony Award alla migliore colonna sonora originale."}
{"id": "8932898", "revid": "247222", "url": "https://it.wikipedia.org/wiki?curid=8932898", "title": "Hand on the Torch", "text": ""}
{"id": "8932899", "revid": "767487", "url": "https://it.wikipedia.org/wiki?curid=8932899", "title": "Alt\u0131nordu \u0130dman Yurdu Spor Kul\u00fcb\u00fc", "text": "L'Alt\u0131nordu \u0130dman Yurdu Spor Kul\u00fcb\u00fc, noto come Alt\u0131nordu \u0130dman Yurdu, \u00e8 stata una societ\u00e0 polisportiva turca di Istanbul.\nStoria.\nLa polisportiva fu fondata a Istanbul da Ayd\u0131no\u011flu Ra\u015fit Bey nel 1909, con il nome di \"Progres FC\". Nel 1914 cambi\u00f2 nome in \"Alt\u0131nordu \u0130dman Yurdu Spor Kul\u00fcb\u00fc\". La sezione calcistica del club, che vestiva il rosso e il blu, si laure\u00f2 campione di Istanbul nel 1916-1917 e nel 1917-1918. La societ\u00e0 si sciolse nel 1926."}
{"id": "8932900", "revid": "33751", "url": "https://it.wikipedia.org/wiki?curid=8932900", "title": "Alt\u0131nordu \u0130dman Yurdu", "text": ""}
{"id": "8932901", "revid": "33751", "url": "https://it.wikipedia.org/wiki?curid=8932901", "title": "Altinordu Idman Yurdu", "text": ""}
{"id": "8932903", "revid": "76963", "url": "https://it.wikipedia.org/wiki?curid=8932903", "title": "Mark Hollmann", "text": "Biografia.\nNato e cresciuto in Illinois, Mark Hollmann \u00e8 noto soprattutto per aver scritto la colonna sonora e i testi del musical di Broadway \"\", che gli \u00e8 valso l'Obie Award e il Tony Award alla migliore colonna sonora originale.\nViva a Manhattan con la moglie Julian e i due figli Oliver e Tucker. "}
{"id": "8932904", "revid": "123527196", "url": "https://it.wikipedia.org/wiki?curid=8932904", "title": "Giuseppe Madonia (1946)", "text": "Biografia.\nUfficialmente imprenditore edile, era figlio di Francesco Madonia, capo della Famiglia di Vallelunga Pratameno legato a Tot\u00f2 Riina che venne ucciso lungo la strada provinciale Falconara-Riesi il 16 marzo 1978 su ordine di Giuseppe Di Cristina e Giuseppe Calderone, a loro volta uccisi qualche mese dopo dai \"Corleonesi\" di Riina. Secondo le dichiarazioni di Antonino Calderone e Leonardo Messina, Madonia subentr\u00f2 al padre ucciso alla guida della cosca e nel 1982 divenne il rappresentante provinciale di Caltanissetta per Cosa Nostra e vice rappresentante regionale nella \"Commissione interprovinciale\" (la cosiddetta \"Cupola\") dopo gli omicidi di Di Cristina e di Francesco Cinardo (potente \"boss\" di Mazzarino legato a Calderone e a Stefano Bontate).\nIl 9 ottobre 1983 Madonia venne raggiunto da un mandato di cattura per associazione mafiosa firmato dal giudice istruttore Giovanni Falcone perch\u00e9 accusato di controllare il racket dei sub-appalti di opere pubbliche in tutta la Sicilia insieme al suo socio Salvatore Polara (che nomin\u00f2 capo della Famiglia di Gela); tuttavia Madonia venne avvertito da una telefonata dell'arrivo dei carabinieri e si diede alla latitanza.\nNel 1988, dopo l'omicidio di Salvatore Polara (massacrato insieme alla moglie e ai figli), Madonia si serv\u00ec del \"boss\" Antonio Rinzivillo e dei suoi sgherri per scatenare una guerra contro i clan emergenti della \"Stidda\" di Gela che gli contendevano la gestione dei sub-appalti per la costruzione della diga Disueri: entrambe le fazioni in guerra assoldarono addirittura ragazzini minorenni come killer e tra il 1987 e il 1990 avvennero oltre cento omicidi nella sola Gela, che seminarono morte e terrore in tutta la popolazione e culminarono nella cosiddetta \u00abstrage di Gela\u00bb (27 novembre 1990), in cui quattro agguati scattati simultaneamente in diversi punti della citt\u00e0 provocarono otto morti e undici feriti. \nL'arresto.\nLa mattina dell'8 settembre 1992 Madonia venne arrestato dopo nove anni di latitanza in una villetta a Costozza (frazione di Longare, in provincia di Vicenza) dove era ospitato da Salvatore Galleria, cognato di suo cognato anch'egli arrestato per favoreggiamento: l'operazione venne condotta dagli uomini del Servizio Centrale Operativo della Polizia di Stato guidati da Antonio Manganelli seguendo le indicazioni del neo-collaboratore di giustizia Leonardo Messina; Madonia tent\u00f2 inutilmente di mostrare agli agenti i suoi documenti falsi intestati ad un medico chirurgo di Caltanissetta ma alla fine non oppose resistenza. Si tratt\u00f2 del primo boss della \"Cupola\" arrestato dopo le stragi di Capaci e via d'Amelio e da allora si trova detenuto in regime di 41 bis.\nOperazione \"Leopardo\".\nLa notte del 17 novembre 1992 scatt\u00f2 in diverse regioni italiane l'operazione \"Leopardo\" con l'esecuzione di duecentotre mandati di cattura e di altri centosei avvisi di garanzia per associazione a delinquere di stampo mafioso, estorsione e voto di scambio, che colpirono le varie articolazioni del clan guidato da \"Piddu\" Madonia nei comuni della provincia di Caltanissetta ed Enna e in Lombardia, Piemonte, Lazio e Calabria. 81 dei 203 ordini di arresto colpirono soggetti gi\u00e0 detenuti (tra cui lo stesso Madonia) mentre quarantacinque destinatari dei mandati erano gi\u00e0 latitanti o si diedero alla macchia: si tratt\u00f2 del pi\u00f9 grande blitz antimafia dai tempi dell'operazione \"San Michele\", la maxi-retata del 29 settembre 1984 seguita alle confessioni di Tommaso Buscetta. L'operazione, coordinata dal Procuratore capo della Repubblica di Caltanissetta, Giovanni Tinebra, dai dirigenti dello SCO, Achille Serra ed Antonio Manganelli e dal questore di Caltanissetta Vittorio Vasquez, si basava sulle dichiarazioni di Leonardo Messina e Paolo Severino (ex mafioso di Enna) e caus\u00f2 scalpore a causa dell'incriminazione dei noti deputati (nazionali e regionali) Rudy Maira, Silvio Coco, Gianfranco Occhipinti, Filippo Butera e Antonino Cicero, accusati di aver ricevuto voti dal clan Madonia in cambio di favori e appalti. Alcuni giorni dopo il maxi-blitz si suicidarono due degli indagati: l'imprenditore Paolino Arnone (accusato di essere il capomafia di Serradifalco), e l'avvocato penalista nisseno Salvatore Montana, storico difensore di Madonia che aveva ricevuto una comunicazione giudiziaria a seguito delle accuse di Messina.\nIl carcere, i \"pentiti\" e i contatti con l'esterno.\nNel novembre 1998 il ROS dei Carabinieri port\u00f2 a termine l'operazione \"Grande Oriente\" con quarantasette arresti di fiancheggiatori del boss latitante Bernardo Provenzano, tra cui anche Giovanna Santoro e Maria Stella Madonia, rispettivamente moglie e sorella di \"Piddu\" Madonia che nonostante il 41 bis, attraverso loro, continuava a mantere rapporti con l'esterno; l'operazione fu resa possibile grazie alle \"soffiate\" di Luigi Ilardo (cugino di primo grado di Madonia e suo sostituto come reggente della provincia nissena) che dall'ottobre del 1993 e fino alla morte nel 1996, quando i sicari della mafia lo freddarono a Catania, aveva fornito indicazioni preziose sull'organizzazione del cugino e dei suoi stretti collegamenti con Provenzano.\nNel 1999 Calogero Pulci (ex assessore comunale di Sommatino nonch\u00e9 braccio destro ed autista di Madonia durante la sua latitanza) inizi\u00f2 a collaborare con la giustizia: tra gli altri, accus\u00f2 \"Piddu\" Madonia di far parte di una struttura segreta composta anche da \u00ab\"uomini politici e personaggi delle istituzioni\"\u00bb ed afferm\u00f2 addirittura che nel 1991 il boss nisseno avrebbe incontrato Marcello Dell'Utri a Milano per discutere di appalti. Tuttavia Pulci venne smentito da altri collaboratori, i quali affermarono che le sue dichiarazioni erano una manovra per depistare gli inquirenti ed inquinare le prove; infatti Pulci venne processato per aver calunniato l'ex funzionario di polizia Bruno Contrada (che accus\u00f2 falsamente di aver favorito la latitanza di Madonia e Nitto Santapaola) ma venne assolto mentre nel processo \"Borsellino quater\" ebbe una condanna per calunnia perch\u00e9 le sue dichiarazioni avevano determinato la condanna all'ergastolo nei confronti di un innocente ingiustamente accusato di aver compiuto la strage di via d'Amelio.\nNel 2002 Madonia figur\u00f2 tra i boss detenuti che manifestarono la loro disponibilit\u00e0 a \"dissociarsi\" da Cosa Nostra in cambio di sconti di pena e carcere meno duro, proposta che per\u00f2 venne rifiutata. Nello stesso anno inizi\u00f2 a collaborare con la giustizia anche Ciro Vara, prestanome e fiancheggiatore di Madonia nonch\u00e9 suo sostituto alla guida del \"mandamento\" di Vallelunga Pratameno, che rese dichiarazioni su numerosi delitti e, soprattutto, confess\u00f2 il suo coinvolgimento nel sequestro del piccolo Giuseppe Di Matteo.\nNel 2009 un'altra operazione dei Carabinieri port\u00f2 in carcere 24 mafiosi della provincia di Caltanissetta tra cui la moglie di Madonia, Giovanna Santoro, la sorella del boss, Maria Stella e il cognato Francesco Lombardo, accusati di portare gli \"ordini\" del loro congiunto fuori dal carcere e di reinvestire il patrimonio accumulato in due societ\u00e0 nissene di scommesse sportive, che avevano ottenuto le autorizzazioni necessarie grazie all'intervento presso i Monopoli di Stato dell'imprenditore catanese Antonio Padovani, pure arrestato.\nNel 2010 Madonia venne raggiunto da un'ordinanza di custodia cautelare in carcere nell'ambito dell'operazione denominata \"Doppio Colpo\", condotta dai Carabinieri e dalla Guardia di Finanza di Caltanissetta, che port\u00f2 all'arresto di quattordici persone per associazione mafiosa, illecita concorrenza con violenza e minaccia, associazione a delinquere e frode in pubbliche forniture, e al sequestro di sette aziende siciliane operanti nel settore del movimento terra: secondo la ricostruzione dell'accusa, la Calcestruzzi S.p.A. di Bergamo, con l'appoggio deteminante di Madonia e di altri boss mafiosi, avrebbe assunto negli anni il monopolio nella fornitura di calcestruzzo in Sicilia, cedendo appunto a Cosa Nostra a titolo di \"pizzo\" i maggiori profitti realizzati frodando i propri clienti con la vendita di cemento depotenziato.\nNel gennaio 2014 l'operazione denominata \"Fenice\", condotta dalla Squadra Mobile di Caltanissetta e che ha portato all'arresto di sei mafiosi di Niscemi e Gela, ha dimostrato che il consuocero di Madonia, Alessandro Barbieri (storico \"uomo d'onore\" di Gela), dopo essere stato scarcerato nel 2011 non solo aveva assunto la reggenza del mandamento gelese ma anche quella di tutta la provincia nissena, in sostituzione del parente detenuto.\nNel 2016 Madonia, sentito come testimone in videoconferenza nel corso del processo \"Borsellino quater\", \u00e8 tornato a negare qualsiasi coinvolgimento nelle stragi di Capaci e via d'Amelio: \"Io sono stato assolto per la strage di via D'Amelio e condannato per la strage di Capaci. Ad accusarmi erano sempre gli stessi pentiti, Ciro Vara e Leonardo Messina. Io pensavo che Vara, quando si pent\u00ec, iniziasse a dire la verit\u00e0, invece si accodato a tutti gli altri e diceva che sulle stragi del '92 non potevo non sapere. Ma lui sa la verit\u00e0, e sa che io ero furioso quando venni a conoscenza di questi fatti, circostanza che venne confermata anche da Calogero Rinaldi, un pentito di San Cataldo.\"\nSentenze.\nNel 1997 Madonia venne condannato all'ergastolo in primo grado come mandante della strage di Capaci (in cui rimasero uccisi il giudice Giovanni Falcone, la moglie Francesca Morvillo e gli agenti della scorta Vito Schifani, Rocco Dicillo e Antonio Montinaro) in quanto membro della \"Cupola regionale\" di Cosa Nostra: ad inchiodarlo, le dichiarazioni del collaboratore di giustizia Leonardo Messina il quale affermava che il boss nisseno avrebbe partecipato nel settembre-ottobre 1991 a delle riunioni di vertice nelle campagne di Enna in cui venne deciso l'attentato. Sempre con le stesse accuse, Madonia fu tra gli imputati nel terzo processo per la strage di via d'Amelio (denominato \"Borsellino ter\") in cui persero la vita il giudice Paolo Borsellino e gli agenti della scorta Emanuela Loi, Eddie Walter Cosina, Claudio Traina, Vincenzo Li Muli e Agostino Catalano. Il 9 luglio 2003 lo stralcio del Borsellino ter e parte del procedimento per la strage di Capaci, entrambi rinviati dalla Cassazione alla Corte d'assise d'appello di Catania, vennero riuniti in un unico processo perch\u00e9 avevano imputati in comune: nel corso di questo nuovo procedimento, vennero ascoltati in aula i nuovi collaboratori di giustizia Calogero Pulci e Ciro Vara, ex fedelissimi di \"Piddu\" Madonia che confermarono la sua partecipazione alle riunioni della \"Cupola regionale\" in cui vennero decise le stragi; per queste ragioni, nel 2006 Madonia venne condannato all'ergastolo per entrambe le stragi, sentenza divenuta definitiva nel 2008.\nNel 1998 Madonia \u00e8 stato assolto nel processo-bis per l'omicidio del procuratore Antonino Scopelliti (ucciso a Campo Calabro nel 1991), nel quale era accusato di essere uno dei mandanti in quanto membro della \"Cupola regionale\".\nNel febbraio 2010 Madonia venne condannato ad un altro ergastolo, insieme ai boss Salvatore Riina, Gaetano Leonardo e Giacomo Sollami, come mandanti di tre delitti avvenuti in provincia di Enna tra gli anni '80-'90: l'omicidio di Giovanni Mungiovino, capomafia ennese e politico della DC ucciso nel 1983 perch\u00e9 si era opposto all'ascesa dei Corleonesi; quello dell'imprenditore Giuseppe Cammarata, scomparso nel 1989 per punire uno sgarro; di Salvatore Saitta, capoclan di Barrafranca ucciso per vendetta nel 1992; Madonia venne invece assolto dall'accusa di avere ordinato la soppressione di Francesco e Mariano Seggio, padre e figlio mafiosi di Valguarnera scomparsi nel nulla nell'aprile 1990.\nSempre nel 2010, la Corte di Cassazione conferm\u00f2 l'ergastolo nei confronti di Madonia e Francesco La Quatra (mafioso di Sommatino) in qualit\u00e0 di mandanti e dei \"killer\" gelesi Antonio Rinzivillo e Pasquale Trubia come esecutori materiali dell'omicidio di Francesco Iann\u00ec, capomafia sommatinese ucciso nei pressi della sua abitazione in contrada Niscima a Caltanissetta nel settembre 1990: secondo le dichiarazioni dei collaboratori di giustizia Ciro Vara, Salvatore Ferraro e Calogero Pulci (che ricevettero condanne pi\u00f9 lievi per essersi autoaccusati di aver avuto un ruolo nel delitto), Iann\u00ec venne ucciso perch\u00e9 ritenuto esponente della vecchia mafia che si opponeva all'avvento nel nisseno dei Corleonesi di Riina, di cui Madonia era espressione.\nNel novembre 2013 la Corte d'assise di Milano commin\u00f2 un nuovo ergastolo a Madonia e al boss gelese Antonio Rinzivillo come organizzatori dell'omicidio di Gaetano Carollo, mafioso palermitano ucciso a Liscate (provincia di Milano) il 1 giugno 1987 utilizzando \"killer\" gelesi per fare un \"favore\" a Tot\u00f2 Riina, in base alle accuse dei collaboratori di giustizia Giovanni Brusca, Ciro Vara e Calogero Pulci.\nNel 2014 la Corte d'Assise di Caltanissetta condann\u00f2 nuovamente Madonia all'ergastolo come mandante e gli esponenti della \"famiglia\" di Campofranco Salvatore Termini (detto \"\"Giuvannazzu\") e Domenico Vaccaro (detto \"Mim\u00ec\"\") come esecutori materiali dell'omicidio di Giuseppe Ricottone, indiziato mafioso, ucciso con una fucilata a Milena il 2 maggio 1990 perch\u00e9 aveva espresso giudizi pesanti sulla reputazione dell'ex boss di Campofranco Nino La Mattina. La sentenza venne tuttavia annullata dalla Cassazione nel 2015, che assolse tutti gli imputati dall'accusa.\nIl 21 marzo 2017 la Corte d\u2019Assise di Catania, presieduta dal giudice Rosa Anna Castagnola, condann\u00f2 all'ergastolo Giuseppe \"Piddu\" Madonia e Vincenzo Santapaola (nipote di Nitto) come mandanti dell'omicidio di Luigi Ilardo, che avvenne la sera del 10 maggio 1996 in via Quintino Sella a Catania: Ilardo, cugino di Madonia, era diventato confidente del colonnello Michele Riccio che, grazie a lui, arrest\u00f2 diversi latitanti e lo stava portando al covo di Bernardo Provenzano; la sentenza venne confermata in appello e in Cassazione.\nNello stesso anno, la Corte d'assise d'appello di Caltanissetta condann\u00f2 a trent'anni di reclusione Piddu Madonia e i gelesi Alessandro Barbieri e Salvatore Burgio come mandanti ed organizzatori di tre omicidi avvenuti a Niscemi tra la fine degli anni '80 e gli anni '90: quelli dell\u2019imprenditore Francesco Pepi, ucciso il 14 febbraio del 1989 perch\u00e9 si era opposto all'imposizione del \"pizzo\", e quelli di Giuseppe Vacirca e Gaetano Campione, entrambi eliminati nel 1990 perch\u00e9 appartenenti alla \"Stidda\" niscemese, avversaria di Cosa Nostra."}
{"id": "8932905", "revid": "120078641", "url": "https://it.wikipedia.org/wiki?curid=8932905", "title": "Giuseppe &quot;Piddu&quot; Madonia", "text": ""}
{"id": "8932906", "revid": "173617", "url": "https://it.wikipedia.org/wiki?curid=8932906", "title": "Harold Weston", "text": "Carriera.\nWeston esord\u00ec da professionista a diciotto anni il 16 settembre 1970 battendo Ralph Castner ai punti, con decisione contrastata. Il 9 luglio 1973 inferse la prima sconfitta, per ferita al 5\u00ba round, al futuro campione del mondo dei pesi medi Vito Antuofermo, in un match al limite dei pesi superwelter . \nVentitreenne, fu ingaggiato per saggiare le possibilit\u00e0 dell\u2019ex campione del mondo dei pesi superleggeri Bruno Arcari di combattere ad alto livello anche nei welter. I due pugili salirono sul ring il 28 febbraio 1975 al Palazzo dello Sport di Torino, senza esser riusciti a rispettare i limiti di peso. Al terzo round, lo statunitense dimostr\u00f2 di essere gi\u00e0 abbastanza smaliziato e apr\u00ec due ferite sulle sopracciglia del campione di Atina. Questi reag\u00ec rabbiosamente alla quarta ripresa e, alla fine, il verdetto ai punti gli fu ancora una volta nettamente favorevole . \nNel dicembre dello stesso anno Weston pareggi\u00f2 al Madison Square Garden con Hedgemon Lewis, un pugile che, tre anni prima, era stato anche per breve tempo campione del mondo dei welter per la Commissione atletica dello Stato di New York.\nIl 19 settembre 1975, a Melbourne decret\u00f2 una battuta d'arresto alla carriera di Rocky Mattioli, destinato a indossare la cintura mondiale dei superwelter, sconfiggendolo ai punti in dieci riprese. \nIl 2 febbraio 1977 Weston ferm\u00f2 sul pari il diciottenne Wilfred Ben\u00edtez, campione del mondo dei pesi superleggeri e intenzionato a combattere nella categoria superiore. Il newyorchese riusc\u00ec ad essere il primo avversario a non scendere dal ring sconfitto dopo aver affrontato il portoricano. \nIl 4 marzo 1978, sfid\u00f2 il campione messicano Pipino Cuevas, per il titolo mondiale WBA dei pesi welter ma fu costretto all\u2019abbandono dopo nove round con la mascella fratturata.\nEssendo comunque classificato al n. 4 degli sfidanti al titolo mondiale, Wilfred Ben\u00edtez, una volta conquistata la cintura mondiale WBC dei welter, scelse Weston per la sua prima difesa del titolo. Il 25 marzo 1979 a San Juan (Porto Rico), Ben\u00edtez conserv\u00f2 il titolo per decisione unanime ma per un solo punto secondo un giudice e per due, secondo un altro.\nWeston combatt\u00e9 un ultimo match il 20 maggio 1979 contro l\u2019astro nascente Thomas Hearns che, a Las Vegas, lo costrinse all\u2019abbandono al sesto round per distacco della retina. A causa di questo infortunio Weston dovette lasciare il pugilato a soli ventisette anni."}
{"id": "8932907", "revid": "31269", "url": "https://it.wikipedia.org/wiki?curid=8932907", "title": "Episodi di Im Namen des Gesetzes (prima stagione)", "text": "La prima stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 13 settembre 1994 e il 13 dicembre 1994."}
{"id": "8932909", "revid": "33751", "url": "https://it.wikipedia.org/wiki?curid=8932909", "title": "Progres FC", "text": ""}
{"id": "8932924", "revid": "31269", "url": "https://it.wikipedia.org/wiki?curid=8932924", "title": "Episodi di Im Namen des Gesetzes (seconda stagione)", "text": "La seconda stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 19 marzo 1996 e il 20 agosto 1996."}
{"id": "8932925", "revid": "120078765", "url": "https://it.wikipedia.org/wiki?curid=8932925", "title": "Scott Wittman", "text": "Biografia.\nNato e cresciuto a Nanuet, Scott Wittman studi\u00f2 all'Emerson College per due anni prima di abbandonare l'universit\u00e0 per lavorare a Broadway. Inizi\u00f2 la sua carriera teatrale come regista nell'Off-Broadway, dove conobbe il compositore Marc Shaiman. Successivamente lavor\u00f2 come regista per i concerti di star internazionali come Bette Midler e Raquel Welch. \nNel 2002 scrisse i testi del musical \"Hairspray\", che gli valse il Drama Desk Award al miglior paroliere e il Tony Award alla migliore colonna sonora originale, condiviso con Shaiman. Insieme a Shaiman scrisse anche la colonna sonora del musical \"Catch Me If You Can\" (2011) e quella del film \"Il ritorno di Mary\" \"Poppins\" (2018). Wittman scrisse i testi per le nove canzoni che Shaiman compose per il film e per il brano \"The Place Where Lost Things Go\" furono entrambi candidati all'Oscar alla miglior canzone.\nVita privata.\n\u00c8 dichiaratamente gay."}
{"id": "8932927", "revid": "31269", "url": "https://it.wikipedia.org/wiki?curid=8932927", "title": "Episodi di Im Namen des Gesetzes (terza stagione)", "text": "La terza stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 26 febbraio 1998 e il 30 giugno 1998."}
{"id": "8932928", "revid": "31269", "url": "https://it.wikipedia.org/wiki?curid=8932928", "title": "Episodi di Im Namen des Gesetzes (quarta stagione)", "text": "La quarta stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 3 novembre 1998 e il 30 marzo 1999."}
{"id": "8932930", "revid": "1149807", "url": "https://it.wikipedia.org/wiki?curid=8932930", "title": "Goro Daimon", "text": ""}
{"id": "8932932", "revid": "31269", "url": "https://it.wikipedia.org/wiki?curid=8932932", "title": "Episodi di Im Namen des Gesetzes (quinta stagione)", "text": "La quinta stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 21 settembre 1999 e il 6 giugno 2000."}
{"id": "8932933", "revid": "31269", "url": "https://it.wikipedia.org/wiki?curid=8932933", "title": "Episodi di Im Namen des Gesetzes (sesta stagione)", "text": "La sesta stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra l'11 aprile 2000 e il 6 giugno 2000."}
{"id": "8932934", "revid": "31269", "url": "https://it.wikipedia.org/wiki?curid=8932934", "title": "Episodi di Im Namen des Gesetzes (settima stagione)", "text": "La settima stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 10 ottobre 2000 e il 19 dicembre 2000."}
{"id": "8932936", "revid": "31269", "url": "https://it.wikipedia.org/wiki?curid=8932936", "title": "Episodi di Im Namen des Gesetzes (ottava stagione)", "text": "L'ottava stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 18 settembre 2001 e il 13 novembre 2001."}
{"id": "8932937", "revid": "15756", "url": "https://it.wikipedia.org/wiki?curid=8932937", "title": "SMS Rheinland", "text": "La SMS Rheinland era una delle quattro navi da battaglia della Classe Nassau, le prime dreadnought costruite per la \"Kaiserliche Marine\". La nave fu impostata presso i cantieri navali \"Stettiner Maschinenbau AG Vulcan\" di Stettino il primo giugno 1907, varata il 26 settembre 1908, ed entrata in servizio nella Hochseeflotte il 30 aprile 1910. L'armamento principale era costituito da dodici cannoni da di calibro, installati i sei torrette binate disposte in una inusuale configurazione ad esagono.\nInsieme alle sue tre pariclasse, prest\u00f2 servizio durante la prima guerra mondiale, partecipando alle sortite della flotta tedesca nel Mare del Nord che culminarono con la Battaglia dello Jutland il 31\u00a0maggio\u00a0\u2013 1\u00a0giugno 1916, dove la \"Rheinland\" partecip\u00f2 ai duri scontri notturni con le unit\u00e0 sottili britanniche.\nPartecip\u00f2, con le sue pariclasse, anche agli scontri con la marina russa nel Mar Baltico. Nel primo scontro, la battaglia del golfo di Riga, ag\u00ec come forza di supporto. Torn\u00f2 nel Baltico nel 1918 per appoggiare la Guardia Bianca nella Guerra civile finlandese, ma si aren\u00f2 poco dopo il suo arrivo nella zona delle operazioni. I danni subiti furono cos\u00ec gravi da portare alla radiazione dal servizio attivo e al suo utilizzo come caserma galleggiante fino alla fine della guerra. Nel 1919, in seguito l'autoaffondamento della flotta tedesca a Scapa Flow, fu ceduta algli Alleati come compensazione per le navi che si erano autoaffondate, inviata nei Paesi Bassi presso un cantiere, venne demolita nel 1920. La sua campana \u00e8 esposta nel museo \"Milit\u00e4rhistorisches Museum der Bundeswehr\" a Dresda.\nDescrizione.\nIl progetto della classe \"Nassau\" inizi\u00f2 verso la fine del 1903 nel clima della corsa agli armamenti navali tra Gran Bretagna e Germania; a quel tempo, le navi da battaglia iniziavano ad imbarcare batterie secondarie di calibro sempre maggiore, tra cui le italiane e statunitensi con cannoni da e le britanniche con cannoni da di calibro, che surclassavano le navi tedesche della Classe Deutschland dotate di cannoni da . I progettisti tedeschi avevano inizialmente pensato di utilizzare batterie secondarie da , ma relazioni di intelligence errate del 1904 che accreditavano alla futura classe Lord Nelson cannoni da li portarono a considerare il progetto di una nave pi\u00f9 potente, dotata solo di cannoni grosso calibro considerando di installare otto cannoni da . Nei due anni successivi, il progetto fu ingrandito ancora portando a dodici i cannoni installati, nel frattempo la Gran Bretagna aveva varato la .\nLa \"Rheinland\" aveva una lunghezza di , un baglio massimo di ed il pescaggio di . Il dislocamento standard era di , e a pieno carico. La nave era condotta da 40\u00a0ufficiali ed 968\u00a0marinai. La \"Rheinland\" manteneva la configurazione di tre motori a vapore a tripla espansione su tre assi, alimentati da dodici caldaie a tubi d'acqua, rinunciando alle turbine a vapore. Questa configurazione forniva alla \"Rheinland\" una potenza di che gli permetteva una velocit\u00e0 massima di . L'autonomia di crociera raggiungeva le alla velocit\u00e0 di . La scelta dei motori alternativi a vapore fu fatta sia dall'ammiraglio Alfred von Tirpitz sia dal \"Reichsmarineamt\", il dipartimento navale per le costruzioni; che nel 1905 affermava che \"l'uso delle turbine nelle navi da battaglia non \u00e8 consigliabile.\" Il fattore principale per tale decisione fu il costo: in quel periodo, la ditta Parsons manteneva il monopolio brevettuale delle grandi turbine a vapore e richiedeva 1\u00a0milione di Goldmark in royalty per ogni turbina installata. Le industrie tedesche non furono in grado di produrre autonomamente delle turbine a vapore per grandi navi fino al 1910.\nLa \"Rheinland\" portava dodici cannoni da SK L/45 in sei torrette binate disposte ad esagono. L'armamento secondario era formato da dodici cannoni da SK L/45 e sedici SK L/45, tutti montati in casamatta. Durante il suo servizio, due dei cannoni da 8.8\u00a0cm furono sostituiti da analoghi pezzi montati su affusti brandeggiabili per la difesa antiaerea. Sulla nave erano installati sei tubi lanciasiluri da posti al di sotto della linea di galleggiamento. Uno dei lanciasiluri era montato a prua, uno a poppa, e due per ogni murata, alle due estremit\u00e0 della paratia antisiluro. La corazza di murata era spessa a mezzanave ed il ponte corazzato era spesso . Le torrette erano protette da una corazza da 280 mm (11 in) e la torre di comando con uno spessore di .\nComandanti.\nLa \"Rheinland\" ebbe come primo comandante il \"Kapit\u00e4n zur See\" (\"KzS\") Albert Hopman, dall'entrata in servizio fino all'agosto del 1910. Fu temporaneamente sostituito dal \"Korvettenkapit\u00e4n\" Wilhelm Bunnemann quando gran parte dell'equipaggio fu trasferito sul nuovo incrociatore da battaglia SMS Von der Tann, per permetterne l'entrata in servizio nel settembre del 1910. Il \"KzS\" Hopman riprese il comando alla fine del mese e lo tenne fino al settembre del 1911. Il \"KzS\" Richard Engel lo sostitu\u00ec nel 1911 e rimase in comando fino all'agosto del 1915, quando fu sostituito dal \"KzS\" Heinrich Rohardt che manten\u00e9 l'incarico per oltre un anno, fino al dicembre del 1916, quando gli subentr\u00f2 il \"Korvettenkapit\u00e4n\" Theodor von Gorrissen. L'incarico di quest'ultimo dur\u00f2 fino al settembre del 1918; sostituito dal \"KzS\" Ernst Toussaint, che comand\u00f2 la nave per meno di un mese. Il \"Fregattenkapit\u00e4n\" Friedrich Berger fu l'ultimo comandante della \"Rheinland\", dal settembre 1918 fino alla radiazione della nave, il 4 ottobre.\nServizio.\nLa \"Rheinland\" fu ordinata con il nome provvisorio \"Ersatz W\u00fcrttemberg\", come sostituta della SMS W\u00fcrttemberg, appartenente alla Classe Sachsen. Impostata l' 11 giugno 1907 presso i cantieri navali AG Vulcan di Stettino. Come la per sua pariclasse, la , la costruzione fu condotta nella totale segretezza; il cantiere era sorvegliato da squadre di soldati, come lo erano i fornitori esterni, quali l'impresa di armamenti Krupp. La nave fu varata il 26 settembre 1908; battezzata dalla regina di Romania e Clemens Freiherr von Schorlemer-Lieser, presidente della Renania, fece il discorso augurale. L'allestimento fu completato il febbraio del 1910. Le prime prove in mare furono condotte da un equipaggio civile, tra il 23 febbraio fino al 4 marzo 1910 a largo di Swinem\u00fcnde. Quindi fu condotta a Kiel, dove prese servizio nella Hochseeflotte il 30 aprile 1910. Ulteriori prove in mare furono condotte nel Mar Baltico.\nConcluse le prove in mare il 30 agosto 1910, la \"Rheinland\" si diresse a Wilhelmshaven, qui una grande parte dell'equipaggio fu trasferito su il nuovo incrociatore da battaglia \"Von der Tann\". In settembre, in seguito alle manovre autunnali della flotta, l'equipaggio della \"Rheinland\" fu completato con quello della vecchia pre-dreadnought SMS Z\u00e4hringen, appena radiata. La \"Rheinland\" fu assegnata al I. \"Geschwader\" (1\u00aa squadra da battaglia) della \"Hochseeflotte\". In ottobre, segu\u00ec la flotta nella crociera invernale, seguita dalle esercitazioni di squadra in novembre. La \"Rheinland\" prese parte alle crociere estive della flotta in Norvegia, che si tennero nel mese di agosto del 1911, 1913, e del 1914.\nPrima guerra mondiale.\n\"La Rheinland\" partecip\u00f2 a quasi tutte le azioni della flotta tedesca nel Mare del Nord. Il 15\u201316 dicembre 1914 fu lanciata la prima di queste operazioni, il bombardamento di Scarborough, Hartlepool e Whitby. La sera del 15 dicembre, la flotta tedesca, forte di 12 navi da battaglia, inclusa la \"Rheinland\" con la sua squadra e otto corazzate pre-dreadnoughts, si avvicin\u00f2 fino a sole da una squadra isolata di sei navi da battaglia britanniche. Gli scontri, nel buio della notte, tra le flottiglie di cacciatorpediniere in ricognizione convinsero il comandante della flotta tedesca, l'ammiraglio Friedrich von Ingenohl, di essere di fronte all'intera Grand Fleet. Avendo ordini diretti da parte del Kaiser Wilhelm II di non rischiare l'integrit\u00e0 della flotta, von Ingenohl si allontan\u00f2 dalle unit\u00e0 britanniche e fece rientro in porto. Il 24 aprile 1915, in una sortita della flotta tedesca verso il Dogger Bank, il cilindro di alta pressione del motore sinistro della \"Rheinland\" cedette. I lavori di riparazione durarono fino al 23 maggio.\nBattaglia del Golfo di Riga.\nIl 31 agosto 1915, molte unit\u00e0 della flotta tedesca furono trasferite nel Mar Baltico per partecipare ad un'incursione nel golfo di Riga. L'obiettivo era distruggere le forze navali russe nel golfo, comprendenti la corazzata pre-dreadnought \"Slava\", e, con il posamine \"Deutschland\", bloccare l'entrata dello stretto di Irben (accesso meridionale al Golfo di Riga) con un campo di mine. Le navi tedesche, guidate da il vice-ammiraglio Hipper, consistevano nella \"Rheinland\" e le altre tre navi da battaglia della classe \"Nassau\", quattro navi da battaglia della classe \"Helgoland\", e i tre incrociatori da battaglia \"Moltke\", \"Von der Tann\", e \"Seydlitz\", oltre ad al naviglio minore di scorta.\nIl 16 agosto 1915, fu fatto un secondo tentativo di forzare il golfo: la \"Nassau\" e la \"Posen\", quattro incrociatori leggeri, e 31\u00a0cacciatorpediniere riuscirono a passare le difese russe. Il primo giorno dell'attacco il dragamine tedesco \"T 46\" fu affondato insieme al cacciatorpediniere \"V 99\". Il giorno dopo, la \"Nassau\" e la \"Posen\" ingaggiarono la nave da battaglia \"Slava\", che fu colpita tre volte e costretta al ritiro. Al 19 agosto, i campi minati russi erano stati bonificati, cos\u00ec la flotta tedesca entr\u00f2 nel golfo, ma gi\u00e0 il giorno dopo, a causa dell'avvistamento di sommergibili alleati, fu dato l'ordine di ritirarsi. Solo la \"Nassau\" e la \"Posen\" rimasero fino al 21 agosto, dove appoggiarono le azioni che portarono all'affondamento delle cannoniere russe \"\u0421\u0438\u0432\u0443\u0447 II\" (Leone Marino II\u00ba) e \"\u041a\u043e\u0440\u0435\u0435\u0446\" (Coreana). L'ammiraglio Hipper in seguito si espresse cos\u00ec in merito alla missione tedesca: \"Mantenere navi di valore per un tempo prolungato in un'area ristretta dove l'attivit\u00e0 dei sommergibili nemici era in costante aumento, con il conseguente rischio di danni e perdite, era indulgere in un azzardo senza nessuna proporzione con il vantaggio che sarebbe derivato dall'occupazione del golfo \"prima\" della conquista di Riga da terra.\"\nRitorno nel Mare del Nord.\nAlla fine di agosto, la \"Rheinland\" ed il resto della \"Hochseeflotte\" rientrarono nelle loro basi del Mare del Nord. La prima missione, dopo il rientro, fu una sortita nel Mare del Nord condotta l'11 e 12 settembre, senza incontrare opposizione. Lo stesso tentativo fu ripetuto il 23\u201324 ottobre sempre senza risultati. Il 12 febbraio 1916, la \"Rheinland\" fu condotta in cantiere per un'ampia revisione, che dur\u00f2 fino al 19 aprile. La \"Rheinland\" fece ritorno nei ranghi della flotta tedesca per partecipare ad un'altra sortita in forze il 21\u201322 aprile. Due giorni dopo la \"Rheinland\" faceva parte della flotta di scorta alla missione del I. Aufkl\u00e4rungsgruppe, l'attacco ai porti di Yarmouth e Lowestoft del 24\u201325 aprile. Durante questa operazione, l'incrociatore da battaglia \"Seydlitz\" fu danneggiato da una mina e dovette rientrare in porto. La scarsa visibilit\u00e0 fece interrompere la missione prima che la flotta britannica potesse intervenire.\nBattaglia dello Jutland.\nAppena dopo il raid su Lowestoft, l'ammiraglio Reinhard Scheer inizi\u00f2 a programmare un'altra sortita nel Mare del Nord. Aveva fissato l'operazione per met\u00e0 maggio, quando era previsto che i danni da mina sofferti dalla \"Seydlitz\" fossero riparati poich\u00e9 Scheer era contrario a sviluppare un'azione in forze senza disporre dei suoi incrociatori da battaglia al completo. Il 9 maggio, tuttavia, alcune navi da battaglia subirono degli inconvenienti ai motori, che rinviarono l'operazione ulteriormente, al 23 maggio. Il 22 maggio, la \"Seydlitz\" non era ancora stata completamente rimessa a posto e l'operazione fu ulteriormente rinviata, questa volta per il 29 maggio. A mezzogiorno del 29 maggio, i lavori sulla \"Seydlitz\" erano terminati e la nave torn\u00f2 in linea con il I. Aufkl\u00e4rungsgruppe . Il piano prevedeva per gli incrociatori da battaglia di Hipper di dirigersi verso lo Skagerrak a nord, con l'intenzione di attirare una parte della flotta britannica in modo che potesse essere distrutta dalle navi da battaglia di Scheer.\nLa \"Rheinland\" prese il mare alle 3:30 del 31 maggio, con la II. Division del I.\u00a0Geschwader (2\u00aa divisione della prima squadra da battaglia). Per la maggior parte della durata della battaglia, il I.\u00a0Geschwader form\u00f2 la parte centrale della linea da battaglia tedesca, dietro il III.\u00a0Geschwader del contrammiraglio Behncke, e seguita dalle obsolete pre-dreadnoughts del II.\u00a0Geschwader del contrammiraglio Mauve. La \"Rheinland\" era la seconda nave di quattro, dietro la \"Posen\", l'ammiraglia di squadra, e davanti alla \"Nassau\" ed alla \"Westfalen\".\nTra le 17:48 e le 17:52, undici navi da battaglia tedesche, compresa la \"Nassau\", ingaggiarono il 2nd Light Cruiser Squadron (2\u00aa squadra incrociatori leggeri), la scarsa visibilit\u00e0 imped\u00ec un tiro efficace. Dieci minuti dopo la \"Rheinland\" riprese il fuoco, mirando, probabilmente, contro l'incrociatore britannico , senza successo.\nAlle 20:15, la Hochseeflotte aveva affrontato la Grand Fleet per la seconda volta e ed era stata costretta a ritirarsi; nel farlo, l'ordine della linea tedesca si era invertito, con la \"Rheinland\" terza nella linea, dietro la \"Westfalen\" e la \"Nassau\". Alle 21:22, l'equipaggio della \"Rheinland\" e della \"Westfalen\", le due navi in testa alla linea tedesca, avvistarono due scie di siluri che risultarono inconsistenti. Le navi della squadra della Rheinland furono fatte rallentare per permettere agli incrociatori da battaglia di passare in testa. Intorno alle 22:00, la \"Rheinland\" e la \"Westfalen\" avvistarono del naviglio sottile nella crescente oscurit\u00e0. Dopo aver segnalato con le fotoelettriche, non ricevendo risposta, le due navi virarono a destra per evitare eventuali siluri lanciati, il resto del I. Geschwader li segu\u00ec nella manovra.\nAttorno alle 00:30, l'avanguardia della linea tedesca incontr\u00f2 una squadra di incrociatori britannici; ne segu\u00ec un feroce scontro a breve distanza, la \"Rheinland\" colp\u00ec l'incrociatore con le sue batterie secondarie ad una distanza tra i . Dopo pochi minuti di fuoco, la \"Rheinland\" ed il resto delle navi tedesche virarono per evitare eventuali siluri. Alle 00:36, la \"Rheinland\" fu colpita da due proietti da del \"Black Prince\", uno dei proietti tranci\u00f2 i cavi delle quattro fotoelettriche di prua e danneggi\u00f2 il fumaiolo anteriore. Il secondo colp\u00ec la fiancata della nave ed esplose contro la paratoia trasversale corazzata, deformandola senza penetrare. Dopo circa 45 minuti, la \"Rheinland\" fece fuoco contro un cacciatorpediniere, forse l', ma interruppe il fuoco non appena un'incrociatore tedesco si avvicin\u00f2 alla linea di tiro. Nel frattempo, il \"Black Prince\" veniva distrutto dal tiro della .\nNonostante la violenza degli scontri notturni la Hochseeflotte forz\u00f2 gli schieramenti delle forze leggere britanniche e raggiunse il faro di Horns Rev alle 04:00 del 1\u00a0giugno. La flotta tedesca raggiunse Wilhelmshaven poche ore dopo, dove la \"Rheinland\" si riforn\u00ec e ripristin\u00f2 le munizioni, le altre tre navi della sua squadra rimasero a guardia degli accessi al porto. Durante la battaglia la nave lanci\u00f2 35 proietti da 280\u00a0mm (11\u00a0in) e 26 da 150\u00a0mm (5.9\u00a0in). I due proietti del\"Black Prince\" avevano ucciso 10 uomini e ne avevano feriti 20. Le riparazioni iniziarono immediatamente a Wilhelmshaven e furono completate per il 10 giugno.\nOperazioni successive.\nDopo la battaglia dello Jutland, la flotta tedesca si impegn\u00f2 in un'altra sortita il 18\u201322\u00a0agosto, che avrebbe portato il I. Aufkl\u00e4rungsgruppe a bombardare la citt\u00e0 costiera di Sunderland nel tentativo di attirare e distruggere gli incrociatori da battaglia britannici dell'ammiraglio Beatty. Dato che, dopo la battaglia dello Jutland, solo due incrociatori da battaglia tedeschi erano in condizioni operative, furono assegnate tre navi da battaglia al I. Aufkl\u00e4rungsgruppe: , , e la appena entrata in servizio. La Hochseeflotte, con in linea anche la \"Rheinland\", avrebbe seguito a distanza. La Royal Navy venne a conoscenza della sortita e fece salpare la Grand fleet per intercettare le navi tedesche. Alle 14:35, Scheer fu avvisato dell'avvicinarsi delle navi britanniche, e non volendo affrontare di nuovo l'intera flotta britannica appena 11 settimane dopo la battaglia dello Jutland, si ritir\u00f2 verso i porti tedeschi.\nLa \"Rheinland\" scort\u00f2 una sortita delle torpediniere tedesche nel Mare del Nord del 25\u201326 settembre, poi partecip\u00f2 ad una sortita del 18\u201320 ottobre. All'inizio del 1917, fu assegnata alla sorveglianza del golfo di Germania. Durante i mesi di luglio ed agosto, si verificarono atti di insubordinazione per la cattiva qualit\u00e0 del vitto. La nave non partecip\u00f2 all'Operazione Albion contro la Russia, ma stazion\u00f2 nel Mar Baltico occidentale per prevenire un eventuale azione britannica in soccorso dell'alleato russo.\nSpedizione in Finlandia.\nNel febbraio del 1918 la marina tedesca decise di inviare una spedizione in Finlandia in appoggio delle unit\u00e0 dell'esercito tedesco che stavano per intervenire nella guerra civile finlandese: la Guardia Bianca lottava per mantenere un governo conservatore libero dall'egemonia della nascente Unione Sovietica mentre la Guardia Rossa voleva instaurare una repubblica dei soviet. Il 23 febbraio, due navi della classe Posen, la \"Westfalen\" ed la \"Rheinland,\" furono assegnate alla \"Sonderverband Ostsee\" (unit\u00e0 speciale del Mar Baltico) imbarcando il 14\u00ba battaglione J\u00e4ger. Il mattino dopo di diressero verso le isole \u00c5land che avrebbero costituito la base avanzata da cui doveva partire l'azione per l'occupazione del porto di Hanko. Da Hanko, la spedizione tedesca avrebbe attaccato la capitale Helsingfors. L'11 aprile, la \"Rheinland\" part\u00ec dall'isola di \u00c5lands dirigendosi verso Helsinki, per poi proseguire verso Danzica per rifornirsi. Tuttavia, avvolta da una fitta nebbia, si aren\u00f2 presso l'isola di Lagsk\u00e4r alle 07:30. Due marinai perirono nell'urto e la nave sub\u00ec gravi danni. La controcarena fu danneggiata e tre compartimenti delle caldaie furono allagati. I tentativi di disincagliarla del 18\u201320 aprile furono infruttuosi. L'equipaggio fu evacuato per armare la veccia nave pre-dreadnought . L'8 maggio, una nave gru fu inviata da Danzica; furono rimosse le batterie principali, parte della corazza delle torri, della cittadella e della prua per un peso di oltre , pi\u00f9 di un terzo della sua stazza normale, cos\u00ec, con l'aiuto di alcune chiatte, il 9 maggio, fu liberata dalla secca. La nave fu rimorchiata a Mariehamn dove furono effettuate delle riparazioni essenziali. Il 24 luglio fu inviata a Kiel con due rimorchiatori; dove arriv\u00f2 in tre giorni. Le riparazioni furono valutate non convenienti e il 4 ottobre fu destinata a Kiel come nave caserma.\nDestino finale.\nIn seguito alla resa della Germania nel novembre 1918, la maggior parte delle navi appartenenti alla Hochseeflotte, sotto il comando del contrammiraglio Ludwig von Reuter, furono condotte presso la base navale britannica di Scapa Flow. Mentre alla \"Rheinland\" ed alle sue tre pari classe, insieme alle quattro navi della \"classe Deutschland.\", fu concesso di rimanere nei porti tedeschi durante i negoziati. La mattina del 21 giugno, la flotta britannica lasci\u00f2 Scapa Flow per condurre delle esercitazioni in mare, e alle 11:20 Reuter trasmise l'ordine alle sue navi di autoaffondarsi. Di conseguenza, le quattro navi della classe \"Nassau\" furono trasferite alle potenze Alleate in riparazione delle navi affondate a Scapa Flow. La \"Rheinland\", che fu radiata dalla flotta il 5 novembre 1919 e ceduta agli alleati.\nIl 28 giugno 1920 fu venduta ad un cantiere di Dordrecht per essere demolita. Fu trainata presso il cantiere il 29 luglio e demolita l'anno seguente. La campana della \"Rheinland\" \u00e8 conservata presso il museo \"Milit\u00e4rhistorisches Museum der Bundeswehr\" a Dresda ."}
{"id": "8932938", "revid": "277947", "url": "https://it.wikipedia.org/wiki?curid=8932938", "title": "Franco di Giovanni De Russi", "text": "Biografia.\nTrasferitosi per lavoro da Mantova ad Urbino, dal 1453 visse a Ferrara dove decor\u00f2, assieme a Taddeo Crivelli, la \"Bibbia\" di Borso d'Este (1455-1461).\nDalla documentazione storica e amministrativa si pu\u00f2 ricavare con precisione quale fu il suo impegno in questo importante lavoro: dei 60 quinterni che costituiscono la \"Bibbia\", lui se ne occup\u00f2 di 27 che mini\u00f2 con aiuti, allo stesso modo del Crivelli per la sua parte.\nLo stile di De Russi si caratterizz\u00f2 per l'influenza della scuola padovana e soprattutto di quella di Andrea Mantegna: paragonate a quelle del Crivelli, le sue miniature mettono in evidenza una discreta composizione e una felice fantasia decorativa.\nA questo artista, non ancora popolarissimo, la critica d'arte attribuisce altre opere, fra cui una collaborazione con Guglielmo Giraldi nella \"Divina Commedia\" della Biblioteca apostolica vaticana (circa 1480).\nInoltre certamente \u00e8 suo il frontespizio di una raccolta di \"Ducali\", conservata al British Museum di Londra."}
{"id": "8932939", "revid": "31269", "url": "https://it.wikipedia.org/wiki?curid=8932939", "title": "Episodi di Im Namen des Gesetzes (nona stagione)", "text": "La nona stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 12 febbraio 2002 e il 4 marzo 2003."}
{"id": "8932944", "revid": "1372005", "url": "https://it.wikipedia.org/wiki?curid=8932944", "title": "Elisabetta d'Ungheria (duchessa di Boemia)", "text": "Difesa di Praga.\nElisabetta difese Praga nel 1179 con successo contro suo cognato Sobeslao II in qualit\u00e0 di reggente in assenza di suo marito. Lei stessa apparve sul campo di battaglia con simboli religiosi sul suo stendardo. Per una seconda volta, nel 1184, difese con successo Praga dal cognato Sobeslao II, sempre in qualit\u00e0 di reggente in assenza del marito. Difense una terza volta Praga nel 1189 contro Corrado II di Boemia ma in tale occasione fu costretta ad arrendersi e a cedere la citt\u00e0.\nMatrimoni e figli.\nSpos\u00f2 nel 1157 Federico di Boemia. Essi ebbero:"}
{"id": "8932946", "revid": "31269", "url": "https://it.wikipedia.org/wiki?curid=8932946", "title": "Episodi di Im Namen des Gesetzes (decima stagione)", "text": "La decima stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 9 settembre 2003 e il 28 ottobre 2003."}
{"id": "8932948", "revid": "6923", "url": "https://it.wikipedia.org/wiki?curid=8932948", "title": "Touring Car Trophy 2021", "text": "La stagione 2021 del Touring Car Trophy \u00e8 la terza edizione del campionato organizzato dalla Maximum Motorsport. La competizione, riservata a vetture turismo di varie specifiche (NGTC, TCR e Super 2000), assegna due titoli, uno assoluto e uno riservato ai piloti con vetture TCR. \u00c8 iniziata il 25 aprile a Silverstone ed \u00e8 terminata il 30 agosto a Donington Park. Lewis Kent, su Hyundai i30 N TCR, si \u00e8 aggiudicato il titolo piloti."}
{"id": "8932951", "revid": "31269", "url": "https://it.wikipedia.org/wiki?curid=8932951", "title": "Episodi di Im Namen des Gesetzes (undicesima stagione)", "text": "L'undicesima stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 9 marzo 2004 e il 27 aprile 2004."}
{"id": "8932954", "revid": "31269", "url": "https://it.wikipedia.org/wiki?curid=8932954", "title": "Episodi di Im Namen des Gesetzes (dodicesima stagione)", "text": "La dodicesima stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 26 ottobre 2004 e il 4 gennaio 2005."}
{"id": "8932958", "revid": "1543377", "url": "https://it.wikipedia.org/wiki?curid=8932958", "title": "Relazioni internazionali dell'Eritrea", "text": "Le relazioni internazionali dell'Eritrea sono le politiche del governo eritreo con il quale amministra le sue relazioni esterne con le altre nazioni. Dalla sua indipendenza, le relazioni estere dell'Eritrea sono state dominate da conflitti e scontri, sia in ambito regionale che internazionale. Ha mantenuto relazioni spesso travagliate e di solito violente con i suoi vicini, inclusi brevi conflitti armati con Yemen e Gibuti e una guerra distruttiva con il suo vicino pi\u00f9 grande, l'Etiopia. L'Eritrea ha rapporti molto tesi con i vicini Etiopia e Gibuti . Anche le relazioni sulla scena internazionale sono state tese dall'ultimo decennio, in particolare con le maggiori potenze. Quelle che apparivano cordiali relazioni con gli Stati Uniti negli anni '90 sono diventate aspre in seguito alla guerra di confine con l'Etiopia, 1998-2000. Sebbene le due nazioni abbiano uno stretto rapporto di lavoro alla lotta al terrorismo in corso, c'\u00e8 stata una tensione crescente in altre aree. Anche i legami con organizzazioni internazionali come le Nazioni Unite, l'Unione africana e l'Unione europea sono stati complicati in parte a causa dell'indignazione dell'Eritrea per la loro riluttanza a costringere l'Etiopia ad accettare una sentenza della commissione di confine emessa nel 2002.\nOrganizzazioni internazionali.\nL'Eritrea \u00e8 un membro delle Nazioni Unite, dell'Unione Africana ed \u00e8 un membro osservatore della Lega Araba.\nL'Eritrea detiene un seggio nel Comitato consultivo delle Nazioni Unite per le questioni amministrative e di bilancio (ACABQ).\nL'Eritrea detiene anche appartenenze alla Banca internazionale per la ricostruzione e lo sviluppo, International Finance Corporation, Organizzazione internazionale di polizia criminale (INTERPOL), Movimento dei paesi non allineati, Organizzazione per la proibizione delle armi chimiche, Corte permanente di arbitrato, Port Management Association of Eastern and Southern Africa e l'Organizzazione mondiale delle dogane."}
{"id": "8932959", "revid": "31269", "url": "https://it.wikipedia.org/wiki?curid=8932959", "title": "Episodi di Im Namen des Gesetzes (tredicesima stagione)", "text": "La tredicesima stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 22 marzo 2005 e il 13 giugno 2005."}
{"id": "8932967", "revid": "31269", "url": "https://it.wikipedia.org/wiki?curid=8932967", "title": "Episodi di Im Namen des Gesetzes (quattordicesima stagione)", "text": "La quattordicesima stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 6 settembre 2005 e il 29 novembre 2005."}
{"id": "8932968", "revid": "31269", "url": "https://it.wikipedia.org/wiki?curid=8932968", "title": "Episodi di Im Namen des Gesetzes (quindicesima stagione)", "text": "La quindicesima stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 4 dicembre 2006 e il 12 febbraio 2007."}
{"id": "8932970", "revid": "2171577", "url": "https://it.wikipedia.org/wiki?curid=8932970", "title": "Societ\u00e0 Esercizio Industria Manifatture Radio Televisione", "text": "La Societ\u00e0 Esercizio Industria Manifatture Radio Televisione S.p.A., nota con l'acronimo SEIMART, \u00e8 stata un'azienda italiana con sede a Torino che operava nella produzione di elettronica di consumo e di componenti elettronici, a capitale in maggioranza statale poich\u00e9 controllata dalla GEPI.\nStoria.\nLa crisi dell'elettronica in Italia e gli anni settanta.\nLa costituzione della \"Societ\u00e0 Esercizio Industria Manifatture Radio Televisione S.p.A.\" (SEIMART), promossa da Edoardo Calleri, presidente della Regione Piemonte, avvenne a Torino il 22 febbraio 1971, con l'obiettivo di assumere la gestione delle attivit\u00e0 produttive ed i 3.300 dipendenti della INFIN-Magnadyne, azienda produttrice di elettronica ed elettrotecnica in grave crisi. Alla formazione del capitale sociale della SEIMART, di 100 milioni di lire, vi contribuirono la FInanziaria Piemontese (Regione Piemonte), l'Istituto di Credito delle Casse di Risparmio Italiane, l'Istituto San Paolo, la Banca Popolare di Novara, la FIAT e la FININD (Pianelli). Presidente fu nominato il professor Agostino Lumello.\nTra la fine di aprile e gli inizi di maggio del 1971, con il beneplacito dei creditori di INFIN-Magnadyne, entrata in amministrazione controllata, fu siglato l'accordo con SEIMART per l'affitto dei quattro impianti dell'azienda piemontese (tre a Torino ed uno a Sant'Antonino di Susa) per la durata di otto mesi, ovvero per tutto il periodo di durata della gestione commissariale, in cui si sarebbe dovuta attuare anche la riorganizzazione produttiva. Poco tempo dopo, a novembre, nella compagine azionaria di SEIMART fece ingresso la finanziaria pubblica GEPI, che assunse il controllo del 50% delle quote ed elev\u00f2 il capitale sociale a 1,8 miliardi \nL'inglobazione delle aziende in crisi e la trasformazione in marchi.\nNel gennaio 1972, crebbe la quota partecipativa di GEPI in SEIMART arrivando al 64%, e contestualmente fu elevato il capitale a 5 miliardi di lire. \nA seguito dell'aumento del capitale, SEIMART svilupp\u00f2 in maniera ancora pi\u00f9 decisa quella che era stata la sua missione originale: preservare aziende in crisi ma reputate importanti per il know how, le risorse umane, i macchinari, gli stabilimenti produttivi e finanche i prodotti. Mantenendo in vita tali aziende, eventualmente con accorpamenti logistici, si sperava di permettere loro di superare la profonda crisi dell'elettronica italiana, trovando nuovi sbocchi e tipologie di mercato. Ecco come la Seimart progressivamente inglob\u00f2 imprese fino a pochi anni prima all'avanguardia quali la LESA con i 1.500 lavoratori dei tre stabilimenti di Milano, Tradate e Saronno, la Condor con i 250 lavoratori dello stabilimento di Concorezzo, e la DuMont Italiana con i 150 dipendenti dello stabilimento di Qualiano di Napoli (filiale della statunitense DuMont Laboratories). \nSi venne perci\u00f2 a formare un grande gruppo pubblico operante nel settore elettronica che dava lavoro a 4.400 persone. e che spesso continu\u00f2 a commerciare, con il marchio originario, gli oggetti delle aziende rilevate dalla Seimart. In alcuni casi si trattava di continuazione della produzione, in altri di meri fondi di magazzino da smaltire o prodotti assemblati con rimanenze. Nel caso della Lesa, ad esempio, gli ultimi giradischi progettati dall'azienda di Tradate, questi furono prodotti anche da Seimart, con identico nome di modello (SC - che sta per stereo compatto - 1901, 1904, 1905, 1906) , prodotti dagli stessi stampi, fino ad anni dopo il fallimento della Lesa. Per economia, per\u00f2, mentre il nome Seimart era stato aggiunto solo sostituendo la confezione esterna e nei libretti d'istruzioni (specificando che Lesa era \"marchio\" di Seimart) la scocca rimase identica, con il logo della Lesa. E lo stesso accadde per tutti i prodotti gi\u00e0 commercializzati dalla Magnadyne e dalle altre aziende, che risultavano cos\u00ec ancora \"esistenti\" pur essendo fallite da anni. Solo in alcuni casi la ricerca e sviluppo prosegu\u00ec, dando vita a novit\u00e0. \nSEIMART ereditava comunque anche i motivi che avevano portato tali aziende alla crisi : le difficolt\u00e0 di mercato a cui INFIN-Magnadyne, LESA, Condor e DuMont erano andate incontro, dovute all'aumento dei costi di produzione e delle materie prime, al rinnovo del contratto di lavoro ai dipendenti, alla oramai obsolescenza progettuale e tecnologica dei prodotti ed all'aggressiva concorrenza proveniente dall'Estremo Oriente. Altro punto critico fu l'eccessiva dislocazione delle sedi, con la direzione generale fissata a Torino, la direzione commerciale a Milano, e le unit\u00e0 produttive a Torino, Sant'Antonino di Susa, Saronno e Tradate. \nNel 1973, fu attuato un piano di ristrutturazione che comport\u00f2 la riduzione del numero di dipendenti, passato dai 4.400 iniziali a 3.700, la chiusura della sede ex LESA di Milano e la creazione di due divisioni, quella dei componenti elettronici e meccanici nelle sedi produttive di Torino, Tradate e Saronno, e quella dei prodotti finiti a Sant'Antonino di Susa e Qualiano.\nIl progetto ISA per il colore.\nNel gennaio 1975, SEIMART collabor\u00f2 con i tecnici e progettisti della Indesit, che svilupp\u00f2 e brevett\u00f2 un sistema di trasmissione a colori alternativo al tedesco PAL e al francese S\u00c9CAM, denominato ISA. Due mesi pi\u00f9 tardi, a marzo, Indesit pass\u00f2 il progetto ISA alla Intensa S.p.A., societ\u00e0 creata da GEPI, allo scopo di far aderire tutte le aziende italiane che fabbricavano televisori, le quali avrebbero visto ridurre i costi per i diritti brevettuali, naturalmente pi\u00f9 elevati per il PAL e il SECAM. RAI e Istituto per le Poste effettuarono prove sperimentali sugli apparecchi dotati di sistema ISA, ma nell'aprile 1975, il Consiglio superiore delle Telecomunicazioni stabil\u00ec l'adozione del sistema tedesco per l'introduzione della televisione a colori in Italia, avvenuta nel 1977.\nLa seconda met\u00e0 degli anni settanta e la chiusura.\nNel periodo 1975-77, alla luce delle spese elevate del gruppo, si decise di scorporare le attivit\u00e0 di SEIMART in una serie di societ\u00e0 pi\u00f9 piccole, e maggiormente specializzate in diversi settori, accorpando i diversi progettisti e impianti per area di competenza, e cancellando i riferimenti alle precedenti ditte. Si sperava cos\u00ec, anche ottimizzando l'uso delle sedi (molte delle quali furono dismesse), di poter salvare almeno alcune realt\u00e0, assieme al loro personale ed alle conoscenze e macchinari. Vennero cos\u00ec create : \nA seguito di questi scorpori, il 29 giugno 1979 SEIMART fu messa in liquidazione. e cess\u00f2 di esistere. \nInformazioni e dati.\nLa Societ\u00e0 Esercizio Industria Manifatture Radio Televisione S.p.A., con sede legale a Torino, controllata da GEPI, operava nella produzione di elettronica di consumo, di piccoli elettrodomestici, di componenti elettronici e meccanici.\nNel 1973, l'azienda contava 3.600 dipendenti e realizz\u00f2 un fatturato di 17,7 miliardi di lire. Nel periodo 1976-78, SEIMART era il terzo produttore italiano di televisori a colori con una quota di mercato a livello nazionale del 3,7% con i marchi Magnadyne e Radiomarelli. Sfruttando la rete di distributori e centri assistenza delle aziende inglobate, peraltro, la Seimart poteva vantare un sistema di distribuzione e di riparazione estremamente diffuso sul territorio. "}
{"id": "8932971", "revid": "76963", "url": "https://it.wikipedia.org/wiki?curid=8932971", "title": "Jeff Marx", "text": "Biografia.\nJeff Marx ha studiato legge all'Universit\u00e0 del Michigan e ha ottenuto il titolo di Juris Doctor alla Benjamin N. Cardozo School of Law; \u00e8 iscritto all'albo degli avvocati dello stato di New York, ma non ha mai esercitato la professione, dedicandosi invece al teatro.\nNel 2004 ha vinto il Tony Award alla migliore colonna sonora originale per i suoi testi del musical Avenue Q, su partitura di Robert Lopez."}
{"id": "8932973", "revid": "31269", "url": "https://it.wikipedia.org/wiki?curid=8932973", "title": "Episodi di Im Namen des Gesetzes (sedicesima stagione)", "text": "La sedicesima stagione della serie televisiva Im Namen des Gesetzes \u00e8 stata trasmessa in anteprima in Germania dalla RTL Television tra il 13 marzo 2008 e il 30 ottobre 2008."}
{"id": "8932974", "revid": "1543377", "url": "https://it.wikipedia.org/wiki?curid=8932974", "title": "Corinne Michelle West", "text": "Biografia.\nGiovent\u00f9.\nCorinne Michelle West nasce nel 1908 a Chicago, Illinois, seconda di due figli. I genitori sono William West Jr. e May Westerman, sorella minore del fumettista politico Harry James Westerman (1876-1945). Entrambi i genitori amano la musica: il padre suona il violino e la madre il pianoforte.\nNel 1911 la famiglia si trasferisce a Columbus, in Ohio, e nel 1925 a Cincinnati, dove Corinne, sulle orme dei genitori, studia pianoforte al Conservatory of Music, diventando un'abile esecutrice di Rachmaninoff. All'et\u00e0 di diciotto anni cambia indirizzo, e si dedica alla ritrattistica e alla recitazione, diplomandosi nel 1930 alla Cincinnati Art Academy. Recita come attrice al Cincinnati Actors Theater interpretando il ruolo di Vivian nella commedia di Jerome K. Jerome \"The passing of the Third Floor Back\", in cui l'attore teatrale Randolph Nelson (1909\u20131978), che sposer\u00e0 nel 1931, ha il ruolo principale.\nInizio della carriera artistica.\nUn divorzio pone fine al matrimonio dopo breve tempo. Nel 1932 West decide di trasferirsi a New York, dove inizia a studiare pittura all'Art Student's League con Hans Hoffman, precursore dell'action painting, che avr\u00e0 un'importante influenza sul suo futuro sviluppo artistico.\nNel 1934 stringe amicizia con il pittore Arshile Gorky, con cui ha una relazione amorosa; lui le chieder\u00e0 pi\u00f9 volte di sposarlo, ma lei non accetter\u00e0 per timore di perdere la propria indipendenza e di compromettere la propria carriera artistica. Su consiglio di Gorki, e assecondando un uso comune fra le pittrici del tempo, come ad esempio Lee Krasner e George (Grace) Hartigan, Corinne assume un nome maschile per firmare le sue opere: Mikael, anglicizzato dal 1941 in Michael. Gorki la introduce nell'ambiente artistico del tempo e la avvicina al surrealismo europeo. West legge le opere di Andr\u00e9 Breton e Lautr\u00e9amont e applica alla sua arte i principi della creativit\u00e0 inconscia.\nNel 1935 espone alla 22\u00aa mostra annuale degli artisti alla Rochester Memorial Art Gallery e il suo dipinto, \"Portrait of Manuella\", ottiene gli elogi dalla critica. L'anno seguente ha la sua prima mostra personale al Rochester Arts Club e ottiene un notevole successo.\nNel 1939 espone \"Plastic Spatial Concept\" e nella mostra che si svolger\u00e0 due anni dopo, sempre alla Rochester Memorial Art Gallery, il suo \"Abstract Still Life\" sar\u00e0 acclamato dalla critica.\nI dipinti di West tra la met\u00e0 degli anni Trenta e la met\u00e0 degli anni Quaranta sono in stile cubista, come ad esempio \"Poet in a Brown Hat\" (1941), \"Egian Girl\" (1942). In particolare si ispira il lavoro di Picasso e di Juan Gris. Successivamente prende spunto dal neoplasticismo di Mondrian. Molte delle sue opere guadagnano i favori della stampa, tra cui una serie di disegni esposti alla Rochester Fingerlakes Exhibition nel 1943.\nNel 1946 West conosce Jackson Pollock e prende parte all'ambiente artistico degli espressionisti astratti di New York. Stringe particolare amicizia con il pittore Richard Poussette-Dart, uno dei promotori della New York School, con cui condivide l'aspetto spirituale dell'esperienza artistica, l'interesse per la filosofia, il misticismo e la metafisica. Espone i suoi dipinti in una mostra collettiva alla Pinacotheca Gallery insieme a Rothko, Adolph Gottlieb e altri artisti che entreranno a far parte della New York School.\nAlla fine degli anni Quaranta, oltre ad includere oggetti nelle sue tele, come chiodi, matite, sabbia, \u00e8 una fra le prime artiste a sviluppare la colorazione come espressione artistica.\nNel 1948 espone in una mostra collettiva alla Rose Fried Gallery di New York e, nello stesso anno, sposa a Manhattan il regista e fotografo di guerra Francis Lee, con cui avr\u00e0 un figlio. Lee le fa conoscere Joan Mir\u00f3 e Robert Motherwell, e critici influenti come Harold Rosenberg.\nGli anni Cinquanta.\nWest cerca di dare una risposta personale all'espressionismo astratto, come nei dipinti \"Nihilism\" (1949), in cui strofina la sabbia su un elaborato dipinto a goccia e \"Dagger of Light\" (1951), entrambi espressione della sua preoccupazione per la proliferazione nucleare e per la guerra fredda, un'ansia rilevabile anche nelle opere che espone alla mostra collettiva del 1953 alla Stable Gallery di Manhattan, cui partecipa con Willem de Kooning, Franz Kline, Helen Frankenthaler e Philip Guston. Le sue tele presentano diverse stratificazioni di pittura, su cui l'artista a volte interviene con delicati lavaggi per cancellare parti della composizione. Esplosioni di vernice argentata coprono opere come \"Harlequin\" (del 1946, modificato negli anni '50) e \"Space Poetry\" (1956).\nWest pratica l'action painting in \"Transfiguration\" (1948), \"Harlequin\" (1946), \"Road to the Sea\" (1955), \"Space Poetry\" (1956) e \"Gento Niese\" (1978). Tecnicamente vicina a Pollock, dipinge muovendosi intorno alla tela distesa sul pavimento; per ottenere una superficie ruvida e densa, usa spesso una spatola e la vernice direttamente dal tubo di colore.\nNegli anni Cinquanta \u00e8 influenzata dagli approcci calligrafici del buddismo zen e dell'arte informale europea. Alcuni dipinti, come \"Continuity of Change (Still Life,\" 1956-57\"),\" si ispirano alla filosofia di Henri Bergson, ai suoi concetti di flusso, movimento, tempo e percezione. Nel 1957 tiene una mostra personale alla Uptown Gallery di New York City, seguita l'anno successivo da una mostra personale alla Domino Gallery di Georgetown, Washington, DC.\nGli anni Sessanta e Settanta.\nNegli anni Sessanta e Settanta tiene tre mostre personali alla Granite Gallery, Imaginary Art e Woman Art Gallery, tutte a New York. Il suo stile in questi anni diventa pi\u00f9 sperimentale; in diverse opere utilizza pennellate spesse e nere, come in \"Epilogue\" (1969). Produce numerose tele che si riferiscono a eventi contemporanei, come l'assassinio di Kennedy, e scrive diverse poesie sulla guerra del Vietnam. Molti sono i dipinti in bianco e nero, cui aggiunge colori vibranti come il rosso, il giallo e l'arancio: \"Generations\" (1974), \"Totem\" (1974).\nNel 1976 viene colpita da un ictus che la allontana dalle scene. La sua ultima mostra \u00e8 del 1979, alla WomanArt Gallery, conclusa la quale si sente stanca e decide di voler solo dipingere.\nUltimi anni di vita.\nNegli ultimi dieci anni di vita West vive in ristrettezze economiche ed \u00e8 costretta a fare affidamento ai sussidi pubblici. Muore nel 1991 a New York, all'et\u00e0 di 83 anni, dimenticata dagli ambienti artistici, senza alcun riconoscimento.\nEredit\u00e0.\nLe opere di West conservate nella sua casa di New York hanno rischiato di andare perdute dopo la sua morte. Ricordata dalla critica d'arte pi\u00f9 come musa di Arshile Gorky che come artista a pieno titolo, non avendo lascito testamento, e in assenza di eredi interessati alla sua propriet\u00e0, la citt\u00e0 di New York aveva infatti messo in vendita l'appartamento dell'artista nell'Upper West Side, compresi i suoi dipinti e documenti. Per un caso fortuito Stuart Friedman, un fotografo d'arte in possesso di un quadro di West del 1942, che casualmente aveva appreso della vendita municipale, ha acquistato per un prezzo irrisorio i dipinti e l'archivio giacenti nella sua casa.\nDopo essere stato conservato per circa 25 anni nel garage dei Friedman, nel 2019 la New York Hollis Taggart Gallery ha rilevato l'intero lotto e organizzato qualche mese pi\u00f9 tardi la mostra \"Space Poetry: The Action Paintings of Michael West\", di cui \u00e8 stato pubblicato online il catalogo. A questo evento \u00e8 seguita nel 2020 la mostra online \"We Come Alive and Dream\", il cui titolo \u00e8 tratto dal verso finale della poesia di West \"The New Art\" (1945), che esplora il rapporto tra le sue poesie, i suoi saggi, gli appunti e la sua pittura gestuale.\nSempre la New York Hollis Taggart Gallery nel 2021 ha promosso il Michael Corinne West Catalogue Raisonn\u00e9 Project (MCWCR), con l'intento di preservare e valorizzare i dipinti e gli scritti dell'artista.\nPoesie e scritti.\nWest \u00e8 stata anche autrice di poesie e di altri scritti. Negli anni Quaranta ha composto una serie di circa 50 poesie, fra cui \"The New Art\" (1942), \"Poem: to painting\" (1944), una poesia dedicata all'amico pittore Richard Pousette-Dart, \"To a Great Mystic\" (1945). Nel 1968 alcune sue poesie sono ispirate alla guerra del Vietnam. Una raccolta dei suoi versi e scritti \u00e8 stata stampata in un'edizione di 25 esemplari dal titolo \"Greenwich Village and other poems and art.\"\nDagli anni Quaranta West ha iniziato a tenere \"Notes on Art\", annotazioni di teoria dell'arte, spiritualit\u00e0, politica e altri argomenti culturali, spesso in risposta agli scritti di altri, come quelli del filosofo francese Jacques Maritain."}
{"id": "8932977", "revid": "1274919", "url": "https://it.wikipedia.org/wiki?curid=8932977", "title": "Michael West", "text": ""}
{"id": "8932978", "revid": "709565", "url": "https://it.wikipedia.org/wiki?curid=8932978", "title": "Episodi di Cambio di direzione", "text": "La prima stagione della serie televisiva Cambio di direzione \u00e8 distribuita settimanalmente dal 16 aprile 2021 al 18 giugno 2021 sulla piattaforma di video on demand Disney+, in tutti i paesi in cui il servizio \u00e8 disponibile.\n\"Una nuova opportunit\u00e0\".\nTrama.\nMarvyn Korn, allenatore di basket, \u00e8 stato appena licenziato dalla Divisione 1 della NCAA poich\u00e9, in uno scatto di rabbia, ha lanciato una sedia contro un arbitro. Il suo agente riesce a trovargli un lavoro in California come coach della squadra di basket della Westbrook School, un liceo per ragazze. Marvyn fa la conoscenza della preside del liceo, Sherilyn Thomas, e dell'assistente allenatrice Holly Barrett. Al primo allentamento della squadra conosce le ragazze, tra cui Louise Gruzinsky, talentosa ma presuntuosa giocatrice. Korn sospende dalla squadra Louise per il suo atteggiamento. Il padre di Louise, Larry, \u00e8 il principale sponsor della squadra e chiede a Korn di far giocare sua figlia, ma Marvyn rifiuta. Marvyn parla con Louise, che gli spiega come suo padre le metta una forte pressione addosso in modo che possa ottenere una borsa di studio e andare a studiare in un'universit\u00e0 importante. Alla sua prima partita Marvyn permette a Louise di sedere in panchina poich\u00e9 in tribuna sono presenti alcuni talent scout. Durante la partita la squadra della Westbrook \u00e8 continuamente in svantaggio e Korn cerca invano di spronare le giocatrici. Korn accetta di far giocare Louise per tentare di recuperare, ma la ragazza sbaglia l'ultimo tiro e la squadra perde. Nel frattempo, Marvyn cerca di riallacciare i rapporti con sua figlia Emma.\n\"L'effetto Marvyn Korn\".\nTrama.\nMarvyn si scontra con la professoressa Grint, che ritiene il basket secondario allo studio e vuole che le studentesse partecipino a una conferenza invece che allenarsi per l'imminente partita. Korn riesce a spuntarla, ma la preside Thomas impone a Marvyn di limitarsi a un allenamento al giorno. Marvyn cerca di far capire alle altre ragazze che devono avere pi\u00f9 iniziativa, senza passare sempre la palla a Louise, e la stessa Louise impara a concedere pi\u00f9 possibilit\u00e0 di tiro alle sue compagne. Per poter continuare ad allenarsi, le giocatrici decidono di ritrovarsi ogni mattina in un campo di basket esterno alla scuola insieme a Marvyn e Holly, evitando cos\u00ec di andare contro le direttivi della preside. Emma propone a Maryn di andare a vivere con lui per permettere a sua madre di trasferirsi per lavoro in Italia. Marvyn rifiuta, ma quando viene a sapere che Mouse \u00e8 orfana di padre capisce che Emma ha bisogno di lui e accetta la proposta della figlia.\n\"Un ottimo negoziatore\".\nTrama.\nMarvyn scopre che Harper ha pubblicato una video-intervista a giocatrici e insegnanti in cui parlano positivamente di lui e ha paura che il video possa intaccare la sua reputazione di uomo tosto e grintoso. Nel frattempo Olive, sognando di diventare una influencer, si incontra con la rappresentante di Hanakia Swimwear, un marchio di abbigliamento, per una collaborazione pubblicitaria su Instagram e firma il contratto senza leggerlo. Quando scopre che l'azienda \u00e8 accusata di sfruttare i lavoratori, strappa il contratto e pubblica un video di scuse; l'azienda tuttavia fa causa a Olive, che \u00e8 costretta a rivelare di non essere ricca come aveva fatto credere. Marvyn parla con i genitori di Olive e offre una borsa di studio alla ragazza per aiutarla economicamente mentre Sherylin minaccia di portare in tribunale Hanakia Swimwear, che ritira la denuncia. Intanto Marvyn cerca di convincere a entrare in squadra Savannah Gibson, una ragazza di un'altra scuola, ma rinuncia quando capisce che cos\u00ec facendo metterebbe in secondo piano le ragazze.\n\"Carlsbad Crazies\".\nTrama.\nAl termine di una lezione una studentessa, Kelsey, propone una petizione per rimuovere il nome \"Gruzinsky\" dalla palestra e molte studentesse decidono di boicottare l'imminente partita contro la Carlsbad. Marvyn viene a sapere che Randy Edmunds, un suo amico che lavora come talent scout, sar\u00e0 in citt\u00e0 per osservare Savannah Gibson e lo chiama per chiedergli di osservare anche Louise. Quest'ultima litiga con Destiny quando scopre che anche l'amica ha firmato la petizione. Durante l'allenamento Holly propone di spostare Louise come guardia tiratrice ma Marvyn non \u00e8 d'accordo. Prima della partita la coach della Carlsbad prende in giro Marvyn e Louise. Durante la partita Marvyn ha uno scatto d'ira contro uno dei fan della Carlsbad e viene espulso. Holly sposta Louise nel ruolo di guardia tiratrice e le Sirens vincono la partita. Marvyn apre una scatola con gli oggetti di suo padre e scopre una fotografia del padre vicino a una sua statua. Louise fa pace con Destiny e firma lei stessa la petizione, e cos\u00ec l'insegna con il suo cognome viene tolta dalla palestra.\n\"La statua\".\nTrama.\nMarvyn si fa consegnare a casa la sua statua, che era stata rimossa da alcuni contestatori. Emma decide di organizzare una festa. Holly rivela a Marvyn di voler diventare una coach. Maggie chiede a Marvyn di riflettere su quale sia il loro rapporto. Nel frattempo Marvyn chiama Sam, il suo agente, per trovare un nuovo lavoro. Marvyn e Holly vanno a cena fuori e Marvyn si scusa con l'amica per averla trattata male negli ultimi tempi. Prima di arrivare alla festa di Emma, Dylan bacia Louise, che non sa bene cosa provare. Alla festa arrivano anche alcuni dei fan della Carlsbad, tra cui Jake, che si scontra con Lucas. Jake e i suoi amici fanno cascare la statua di Marvyn ed Emma \u00e8 costretta a chiamare il padre. Marvyn torna a casa e caccia tutti gli amici di Emma. Marvyn porta dei fiori a Maggie e le chiede di uscire nuovamente.\n\"Pi\u00f9 importante del basket\".\nTrama.\nMarvyn scopre che qualcuno sta creando dei fotomontaggi ironici con protagonista la sua statua e si innervosisce. Emma, in punizione per la festa, \u00e8 arrabbiata con il padre perch\u00e9 non le permette di vedere Lucas. Sherilyn scopre che Marvyn sta cercando un altro lavoro ma l'uomo la rassicura che rester\u00e0 per tutto l'anno. Durante l'allenamento le ragazze giocano svogliatamente perch\u00e9 sanno che vinceranno facilmente la prossima partita. Emma partecipa al provino per il ruolo della protagonista nella recita scolastica; il ruolo viene per\u00f2 assegnato ad Harper, che \u00e8 la figlia di Maggie. Destiny scopre che Angel, che credeva essere sua zia, \u00e8 in realt\u00e0 sua madre. Olive e Samantha ammettono di essere le autrici dei fotomontaggi, cosa che fa infuriare Marvyn. L'uomo porta le ragazze ad allenarsi all'aperto e le fa giocare contro una giocatrice professionista per far loro capire che non devono sottovalutare l'avversario; Olive e Samantha si riappacificano con Marvyn. Mouse confessa i suoi sentimenti ad Harper e le due ragazze si baciano. Holly ha un incidente e viene ricoverata in ospedale; Marvyn e le Sirens decidono di dare forfait per andare a trovarla."}
{"id": "8932979", "revid": "599013", "url": "https://it.wikipedia.org/wiki?curid=8932979", "title": "Kim Yong-ha", "text": "Caratteristiche tecniche.\nCome allenatore prestava particolare attenzione alla dieta degli atleti, che sottoponeva anche ad allenamenti molto duri. Considerava anche molto importante l'utilizzo di lunghi ritiri per rinsaldare lo spirito di squadra e, la disciplina tattica, portando ogni calciatore a giocare al meglio delle proprie possibilit\u00e0.\nQuando fu alla guida di Cuba cerc\u00f2 di sfruttare le naturali doti atletiche e fisiche degli atleti isolani. Nell'isola caraibica \u00e8 inoltre ricordato per il grande contributo dato per la crescita tecnico-tattica degli allenatori locali.\nCarriera.\nNel 1966 fa parte dello staff tecnico della nazionale nordcoreana che partecip\u00f2 al campionato mondiale disputatosi in Inghilterra. \nNel maggio 1968 viene chiamato ala guida della nazionale di calcio cubana, coadiuvato dall'allenatore in seconda dalla gloria locale Sergio Padr\u00f3n, che ebbe poi a definirlo come \"il pi\u00f9 grande tra i tecnici stranieri sulla panchina della squadra nazionale [Cuba]\". Appena ingaggiato port\u00f2 la nazionale cubana in una lunga tourn\u00e9e in Corea del Nord, ove nonostante tre defezioni per causa eterogenee (Arg\u00fcelles per una malattia, Mass\u00f3 per un intervento al piede e Dalmau per dei problemi psicologici), riusc\u00ec a creare un gruppo unito anche dal punto di vista tattico. \nKim port\u00f2 nel 1970 alla vittoria del torneo calcistico dei XI Giochi centramericani e caraibici tenutisi a Panama, secondo successo dei caraibici nel torneo.\nDopo il successo, Kim guid\u00f2 i caraibici dal settembre dello stesso anno sino all'estate seguente in una tourn\u00e9e mondiale, toccando alcuni paesi del blocco orientale come Etiopia e Angola in Africa, Cina e Vietnam del Nord in Asia, Unione Sovietica, Bulgaria e Cecoslovacchia in Europa.\nNel 1971 guida i cubani al torneo calcistico dei VI Giochi panamericani, svoltisi in Colombia, chiusi con un prestigioso terzo posto finale.\nUlteriore risultato di prestigio fu la qualificazione al Campionato CONCACAF 1971, lasciando per\u00f2 la guida della nazionale caraibica prima dell'inizio del torneo ai suoi collaboratori Padr\u00f3n e Nicol\u00e1s Mart\u00ednez."}
{"id": "8932982", "revid": "124491282", "url": "https://it.wikipedia.org/wiki?curid=8932982", "title": "Teatro a l'Avogaria", "text": "Il Teatro a l'Avogaria \u00e8 un piccolo teatro di Venezia conosciuto per\u00f2 anche all'estero per le sue numerose partecipazioni (soprattutto nel passato) a eventi e manifestazioni internazionali. \n\u00c8 ubicato nel sestiere di Dorsoduro, nel posto in cui un tempo erano soliti vivere coloro che lavoravano in \"avogadoria di Comun\" che dovevano cio\u00e8 difendere i diritti dello Stato. L'Avogaria si incontra giungendo da Campo san Barnaba per andare alla chiesa di San Sebastiano, a Venezia. \nIl locale prende il posto di un'officina di motori marini chiusa per cessazione di attivit\u00e0 e certo non adatta (almeno in origine) ad ospitare un teatro. \nIl Teatro a l'Avogaria nasce per la passione e la testardaggine di un uomo di teatro, Giovanni Poli, che aveva iniziato la sua attivit\u00e0 fondando nel 1949 il teatro universitario di Ca' Foscari. Nel 1969 dopo un restauro il teatro pu\u00f2 aprire con la prima rappresentazione di Rhodiana di Andrea Calmo per la Biennale di Venezia del 1969. \nIl teatro a l'Avogaria fin dall'inizio affianca alla sua attivit\u00e0 di produzione una vera e propria scuola per attori, il cosiddetto Seminario per la preparazione dell'attore ancora oggi attivo.\nIl teatro a l'Avogaria ha pubblicato nel corso della sua storia, alcuni testi della sua numerosa drammaturgia. "}
{"id": "8932985", "revid": "120079472", "url": "https://it.wikipedia.org/wiki?curid=8932985", "title": "Charlie Smalls", "text": "Biografia.\nBambino prodigio, Charlie Smalls cominci\u00f2 a studiare musica alla Juilliard School all'et\u00e0 di undici anni nel 1954. Nel 1975 il suo mucial \"The Wiz\" debutt\u00f2 a Broadway e vinse il Tony Award al miglior musical, mentre Smalls vinse il Tony Award alla migliore colonna sonora originale. \nMor\u00ec improvvisamente in Belgio all'et\u00e0 di quarantatr\u00e9 anni per problemi legati ad un'appendicite. All'epoca era impegnato in una relazione con la ballerina Sue Samuels e aveva un figlio, Michael."}
{"id": "8932986", "revid": "599013", "url": "https://it.wikipedia.org/wiki?curid=8932986", "title": "Efr\u00e9n Mera", "text": " "}
{"id": "8933002", "revid": "1381093", "url": "https://it.wikipedia.org/wiki?curid=8933002", "title": "Happy Hour!", "text": "Happy Hour! \u00e8 la seconda raccolta del gruppo musicale statunitense The Offspring, pubblicata il 4 agosto 2010 dalla Sony Music Entertainment Japan solo in Giappone."}
{"id": "8933009", "revid": "547034", "url": "https://it.wikipedia.org/wiki?curid=8933009", "title": "Nea Fokea", "text": "Nea Fokea \u00e8 un villaggio in Grecia.\nGeografia.\n\u00c8 situata a nord della penisola di Kassandra, la pi\u00f9 occidentale delle tre gambe della penisola calcidica e a 11 Km a Sud da Nea Pontidea. Si affaccia sul golfo di Toreoneos e fa parte del comune di Kassandra. Oltre alla spiaggia principale che si trova a Sud del villaggio, sono presenti molte calette riservate e pinete che si estendono fino al mare.\n\u00c8 meta ambita da molti turisti nel periodo estivo. Infatti la popolazione, caratterizzata in inverno da circa 2000 residenti, aumenta in estate fino a far registrare circa 10000 presenze. Viene raggiunta da tedeschi, bulgari e pochi italiani. Nea Fokea infatti non \u00e8 una vera e propria cittadina \u00e8 piuttosto un villaggio di pescatori.\nStoria.\nLe fonti ritrovate sul territorio ci raccontano una storia legata all\u2019antico villaggio di Agios Pavlos, il quale si pensa sia stato distrutto tra il 1321 e il 1407. A partire dal 1407 i campi di questo territorio furono affidati ai monaci del metochio Agios Pavlos e a un gruppo di famiglie che si dedicarono all\u2019agricoltura e alla pesca e alla riqualificazione della zona. Dall\u2019antico porto le imbarcazioni del tempo raggiungevano e Salonicco e il Monte Athos. Dal 1423 sotto il dominio dei veneziani le fortificazioni vennero utilizzate a protezione dall\u2019invasione ottomana. Ma a seguito dell\u2019assedio di Tessalonica e la conseguente vittoria degli ottomani sui bizantini, anche Agios Pavlos fu sottomessa all\u2019Impero Ottomano. Da allora la zona fu abbandonata finch\u00e9 nel 1590 fu venduta e annessa alle propriet\u00e0 del Monte Athos. Nel 1684 di nuovo nelle mani dei Veneziani, guidati da Francesco Morosini fu saccheggiata e le sue torri date alle fiamme.\nLa storia pi\u00f9 recente ci narra che il borgo riprende vitalit\u00e0 intorno al 1923 dall\u2019insediamento di rifugiati greci provenienti da terre diventate di propriet\u00e0 della Turchia, a seguito della catastrofe dell\u2019Asia Minore. Furono gli stessi rifugiati a scegliere il nome del villaggio in onore della loro terra abbandonata da poco.\nPunti di interesse.\nSu una collinetta poco distante dal porticciolo svettano i resti archeologici legati al passato dell\u2019antica citt\u00e0: la Torre Bizantina di Agios Pavlos e la tomba macedone risalente al IV secolo a.C.\nSi narra che San Paolo, scappando dai suoi persecutori, riusc\u00ec a trovare la via di fuga in un miracoloso passaggio creatosi attraverso le mura della tomba macedone. Proprio per questo anche l\u2019acqua presente all\u2019interno dell\u2019agiasma \u00e8 ritenuta, da alcuni fedeli, santa."}
{"id": "8933012", "revid": "1442080", "url": "https://it.wikipedia.org/wiki?curid=8933012", "title": "Aa (mitologia Oceania)", "text": "Aa \u00e8 una divinit\u00e0 della mitologia dell'Oceania, pi\u00f9 precisamente delle Isole Cook, e Isole Australi.\n\u00c8 una delle poche divinit\u00e0 con forma antropomorfa nelle mitologie dell'Oceania; solitamente le si chiedeva aiuto e consiglio per guerre, malattie, siccit\u00e0, terremoti, ed altre calamit\u00e0."}
{"id": "8933014", "revid": "514736", "url": "https://it.wikipedia.org/wiki?curid=8933014", "title": "Sovrani di Sassonia-Coburgo-Gotha", "text": "I Sovrani di Sassonia-Coburgo-Gotha sono tutti i sovrani del Ducato tedesco di Sassonia-Coburgo-Gotha che nacque in seguito al Trattato di Hildburghausen del 12 Novembre 1826 quando il Ducato di Sassonia-Coburgo-Saalfeld annesse il Ducato di Sassonia-Coburgo-Gotha, le citt\u00e0 di K\u00f6nigsberg, Sonnefeld, Callenberg e Gauerstadt."}
{"id": "8933017", "revid": "2091899", "url": "https://it.wikipedia.org/wiki?curid=8933017", "title": "God Save the Rave", "text": "God Save the Rave \u00e8 il dodicesimo album in studio del gruppo musicale tedesco Scooter, pubblicato nel 2021."}
{"id": "8933025", "revid": "212348", "url": "https://it.wikipedia.org/wiki?curid=8933025", "title": "Martin Charnin", "text": "Biografia.\nMartin Charnin nacque in una famiglia ebrea a New York, figlio di Birdie Blakeman e il cantante d'opera William Charnin. Studi\u00f2 alla The Cooper Union for the Advancement of Science and Art e dopo la laurea entr\u00f2 nel mondo dello spettacolo in veste di attore e ballerino, recitando nel ruolo di Big Deal nella produzione originale di Broadway di \"West Side Story\". Interpret\u00f2 il ruolo per oltre mille rappresentazioni a Broadway e nella tourn\u00e9e statunitense del musical.\nSuccessivamente cominci\u00f2 a scrivere musiche e testi per il variet\u00e0 dell'Off-Broadway, dirigendo e scrivendo anche canzoni e sketch per Dionne Warwick, Nancy Wilson, Mary Travers, Larry Kert, Jose Ferrer e Leslie Uggams. Nel 1963 torn\u00f2 a Broadway come paroliere del musical \"Hot Spot\", con colonna sonora di Mary Rodgers e Judy Holliday nel ruolo della protagonista. Negli anni successivi scrisse i testi di altri tre musical: \"Zenda\" (1963), \"Mata Hari\" (1967) e \"Two by Two\" (1970).\nNei primi anni settanta cominci\u00f2 a lavorare in televisione, scrivendo, dirigendo e producendo numerosi speciali di variet\u00e0 televisivi. Nel 1971 vinse il suo primo premio Emmy per \"Annie, The Women in the Life of a Man\" con Anne Bancroft, mentre l'anno successivo ne vinse un secondo per \"S'Wonderful, S'Marvelous, S'Gershwin\", con Jack Lemmon, Fred Astaire, Ethel Merman, Larry Kert e Robert Guillaume. \nNel 1973 fece il suo debutto a Broadway da regista e nel 1977 ottenne il suo maggior successo quando scrisse i testi, produsse e diresse il musical \"Annie\" a Broadway, per cui vinse il Tony Award alla migliore colonna sonora originale. Nel 1999 vinse anche un Grammy Award per i suoi testi nell'album di Jay-Z \"Vol. 2... Hard Knock Life.\""}
{"id": "8933027", "revid": "965985", "url": "https://it.wikipedia.org/wiki?curid=8933027", "title": "Nessaja", "text": "Nessaja \u00e8 un brano musicale scritto da Peter Maffay e Rolf Zuckowski per il musical del 1983 \"Tabaluga\". La canzone \u00e8 stata pubblicata come singolo dal gruppo musicale tedesco Scooter nel 2002, come estratto dal loro album dal vivo \"\"."}
{"id": "8933033", "revid": "767487", "url": "https://it.wikipedia.org/wiki?curid=8933033", "title": "John Rennie il Giovane", "text": "Biografia.\nVenne istruito dal Dr. Greenlaw a Isleworth, e successivamente dal Dr. Charles Burney a Greenwich. Successivamente entr\u00f2 nella manifattura di suo padre in Holland Street, Blackfriars Road, dove acquis\u00ec una conoscenza pratica della sua professione, e nel 1813 fu posto sotto il signor Hollingsworth, ingegnere residente di Waterloo Bridge, alle cui fondamenta sovrintendeva personalmente. Nel 1815 assistette il padre nella costruzione del Southwark Bridge e nel 1819 si rec\u00f2 all'estero per studiare le grandi opere di ingegneria del continente.\nJ. &amp; G. Rennie.\nAlla morte di suo padre, nel 1821, John rimase in societ\u00e0 con suo fratello George. La parte di ingegneria civile dell'attivit\u00e0 veniva svolta da lui, mentre dell'ingegneria meccanica si occupava George.\nRoyal William Victualling Yard.\nRennie insieme a Philip Richards progett\u00f2 il Royal William Victualling Yard, Plymouth, (1823-1833). Con una superficie di 57000 m2, questo grande complesso in stile classico costruito con pietra calcarea di Plymouth e granito di Dartmoor, \u00e8 costituito da un grande portale sormontato da una statua del re Guglielmo IV. C'\u00e8 il mattatoio, poi attorno a un bacino portuale centrale, a sud, Melville Square, un magazzino con cortile centrale, ha una torre dell'orologio sopra l'ingresso principale; ad ovest del bacino si trova il forno con il suo mulino e ad est il birrificio, con la sua bottega.\nCannon Workshops.\nRennie era anche responsabile della progettazione della Cannon Workshops, sorta in seguito allo sciopero dei bottai impiegati dalla West India Dock Company. La societ\u00e0 decise di riorganizzare il dipartimento delle botti e Rennie elabor\u00f2 i piani, presentandoli nel 1824. Gli edifici furono completati nel 1825.\nPonti e ingegneria navale.\nLa pi\u00f9 importante delle imprese di John Rennie, dal 1824, fu la costruzione del London Bridge, i cui progetti erano stati preparati da suo padre. Il ponte fu inaugurato nel 1831, quando Rennie fu nominato sir, essendo il primo della professione dopo Sir Hugh Myddleton a ricevere questo riconoscimento. Progett\u00f2 il New River Ancholme Drainage Scheme nel Lincolnshire e l'Horkstow Bridge, creato per attraversare il fiume a Horkstow nel 1835-1836, uno dei primi ponti sospesi a sopravvivere e a rimane sostanzialmente come quando progettato. Come ingegnere dell'Ammiragliato, incarico in cui succedette a suo padre, complet\u00f2 vari lavori a Sheerness, Woolwich, Plymouth, Ramsgate e il grande frangiflutti di Plymouth, di cui pubblic\u00f2 un 'Account' nel 1848. Molti anni della sua vita furono spesi per apportare aggiunte e modifiche a vari porti in diverse parti della costa, sia in Inghilterra che in Irlanda. Un esempio potrebbe essere il suo lavoro, del 1850, per un bacino di carenaggio per Joseph Wheeler nel suo cantiere Rushbrooke a Cork. Complet\u00f2 i lavori di drenaggio nelle paludi del Lincolnshire iniziati da suo padre e, in collaborazione con Thomas Telford, costru\u00ec lo sbocco nel Nene vicino a Wisbech (1826-1831). Restaur\u00f2 anche il porto di Boston nel 1827-1828 e apport\u00f2 vari miglioramenti al Welland. Ristruttur\u00f2 anche i cantieri navali di Chatham nel 1862, creando tre enormi bacini e passaggi.\nIngegnere ferroviario.\nSebbene Rennie e suo fratello fossero all'inizio degli ingegneri ferroviari, essendo stati coinvolti, con George Stephenson, nella progettazione delle ferrovie di Liverpool e Manchester, la loro pratica in questo campo non era molto ampia. La compagnia forn\u00ec tuttavia una serie di locomotive per la London and Croydon Railway nel 1838 e nel 1839. Nel 1852 John realizz\u00f2 un sistema di ferrovie per la Svezia, per il quale ricevette l'ordine di Gustavus Vasa, e nel 1855 progett\u00f2 una serie di ferrovie e porti per il Portogallo, nessuno dei quali, tuttavia, fu realizzato.\nIstituzione degli ingegneri civili.\nRennie fu eletto membro dell'Institution of Civil Engineers il 25 giugno 1844 e divenne presidente il 21 gennaio 1845, mantenendo l'incarico per tre anni. Il suo indirizzo presidenziale, nel 1846, era una storia completa della professione di ingegneria civile. Contribu\u00ec anche con documenti sul drenaggio del livello di Ancholme, Lincolnshire, e sul miglioramento della navigazione del Newry. Pubblic\u00f2, oltre al suo \"Account of Plymouth Breakwater\", (1848), \"Theory, Formation, and Construction of British and Foreign Harbors\" (1851-54). Venne eletto membro straniero dell'Accademia reale svedese delle scienze.\nPensionamento e morte.\nRennie si ritir\u00f2 dall'attivit\u00e0 professionale intorno al 1862 e mor\u00ec a Bengeo, vicino a Hertford, il 3 settembre 1874, subito dopo aver compiuto l'ottantesimo anno.\n\u00c8 sepolto nel Kensal Green Cemetery di Londra, ai margini di un sentiero dello sperone meridionale. La tomba ha una nuova targa che ha sostituito la lastra usurata originale."}
{"id": "8933043", "revid": "767487", "url": "https://it.wikipedia.org/wiki?curid=8933043", "title": "Francesco Castiglione (pittore)", "text": "Biografia.\nFrancesco \u00e8 figlio di Giovanni Benedetto Castiglione e nipote di Salvatore Castiglione, anch'essi pittori. \nNato a Mantova dove il padre era pittore di corte dei Gonzaga, apprese da esso l'arte della pittura, specializzandosi in nature morte e scene a soggetto biblico e mitologico, sempre affollate di animali. Il duca di Mantova Ferdinando Carlo di Gonzaga-Nevers nel 1681 lo dichiar\u00f2 pittore di corte. \nS\u00ec trasfer\u00ec a Genova nel 1716 e ivi mor\u00ec."}
{"id": "8933051", "revid": "965985", "url": "https://it.wikipedia.org/wiki?curid=8933051", "title": "Let Me Be Your Valentine", "text": "Let Me Be Your Valentine \u00e8 un singolo del gruppo musicale tedesco Scooter, pubblicato nel 1996 ed estratto dall'album \"Our Happy Hardcore\"."}
{"id": "8933059", "revid": "965985", "url": "https://it.wikipedia.org/wiki?curid=8933059", "title": "Back in the U.K.", "text": "Back in the U.K. \u00e8 un singolo del gruppo musicale tedesco Scooter, pubblicato nel 1995 ed estratto dall'album \"Our Happy Hardcore\"."}
{"id": "8933060", "revid": "945903", "url": "https://it.wikipedia.org/wiki?curid=8933060", "title": "The Voice of Roy Hamilton", "text": "The Voice of Roy Hamilton \u00e8 un album del cantante statunitense Roy Hamilton, pubblicato dalla casa discografica Epic Records nell'ottobre del 1955."}
{"id": "8933069", "revid": "965985", "url": "https://it.wikipedia.org/wiki?curid=8933069", "title": "Endless Summer (Scooter)", "text": "Endless Summer \u00e8 un singolo del gruppo musicale tedesco Scooter, pubblicato nel 1995 ed estratto dall'album \"...and the Beat Goes On!\"."}
{"id": "8933075", "revid": "6923", "url": "https://it.wikipedia.org/wiki?curid=8933075", "title": "Gin\u00e9s Gonz\u00e1lez Garc\u00eda", "text": "Biografia.\nLaureatosi in chirurgia presso l'Universit\u00e0 nazionale di C\u00f3rdoba, ricopr\u00ec il suo primo incarico pubblico nel 1988, quando fu nominato ministro della Salute della provincia di Buenos Aires. Nel gennaio 2002, durante la presidenza \"ad interim\" di Eduardo Duhalde, fu nominato ministro della Salute dell'Argentina. \nConfermato al suo incarico dal successore di Duhalde N\u00e9stor Kirchner, nel febbraio 2005 Gonz\u00e1lez Garc\u00eda entr\u00f2 in polemica con il vescovo castrense d'Argentina Antonio Baseotto, il quale accus\u00f2 il ministro di apologia di reato in merito ad alcune sue dichiarazioni nelle quali si diceva a favore dell'aborto.\nNominato ambasciatore in Cile nel dicembre 2007, ricopr\u00ec l'incarico sino al dicembre 2015. Nominato nuovamente ministro della salute dal neoeletto presidente Alberto Fern\u00e1ndez, dopo soli due giorni di mandato Gonz\u00e1lez Garc\u00eda approv\u00f2 un protocollo che autorizzava l'aborto nei confronti delle vittime di stupro. \nIl 19 febbraio 2021 venne reso pubblico che il giornalista e scrittore Horacio Verbitsky era stato vaccinato contro il COVID-19 in un apposito centro vaccini istituito da Gonz\u00e1lez Garc\u00eda dentro i locali del ministero della Salute. Nelle ore successive emerse che molte altre personalit\u00e0 politiche e culturali del Paese, alcune amiche del ministro, altre semplicemente vicine al governo, avessero ottenuto il vaccino pur non avendo i requisiti e saltando cos\u00ec la fila. Il fatto suscit\u00f2 in Argentina un enorme scandalo anche a fronte delle pochissime dosi reperite dalle autorit\u00e0 e distribuite alla popolazione. Il presidente Fern\u00e1ndez chiese cos\u00ec le dimissioni di Gonz\u00e1lez Garc\u00eda il quale, con vena polemica, le present\u00f2 mediante una lettera pubblica."}
{"id": "8933078", "revid": "120080311", "url": "https://it.wikipedia.org/wiki?curid=8933078", "title": "Mitch Leigh", "text": "Biografia.\nMitch Leigh nacque a Brooklyn e studi\u00f2 musica a Yale sotto la supervisione di Paul Hindemith. Inizi\u00f2 la sua carriera come pianista jazz e componendo jingle pubblicitari.\nOttenne il successo a Broadway nel 1965 con il musical \"Man of La Mancha\", di cui Leigh scrisse la colonna sonora, che annovera la celebre \"The Impossible Dream\". Il musical fu un enorme successo e rimase in cartellone a Broadway per oltre duemila rappresentazioni, mentre Leigh vinse il Tony Award alla migliore colonna sonora originale.\nLeigh non riusc\u00ec mai a replicare il successo di Man of La Mancha e i suoi musical successivi \u2013 \"Chu Chem\" (1966), \"Cry for Us All\" (1970), \"Home Sweet Homer\" (1976) e \"Ain't Broadway Grand!\" (1989) \u2013 si rivelarono dei clamorosi insuccessi.\nNel 1985 produsse e diresse un nuovo revival di Broadway con Yul Brynner e Mary Beth Peil, per cui Leigh ottenne una candidatura al Tony Award alla miglior regia di un musical."}
{"id": "8933079", "revid": "965985", "url": "https://it.wikipedia.org/wiki?curid=8933079", "title": "Friends (Scooter)", "text": "Friends \u00e8 un singolo del gruppo musicale tedesco Scooter, pubblicato nel 1995 ed estratto dall'album \"...and the Beat Goes On!\"."}
{"id": "8933082", "revid": "965985", "url": "https://it.wikipedia.org/wiki?curid=8933082", "title": "Move Your Ass!", "text": "Move Your Ass! \u00e8 un singolo del gruppo musicale tedesco Scooter, pubblicato nel 1995 ed estratto dall'album \"...and the Beat Goes On!\"."}
{"id": "8933087", "revid": "1543377", "url": "https://it.wikipedia.org/wiki?curid=8933087", "title": "Dow Travers", "text": "Biografia.\n\u00c8 stato il primo rappresentante delle Isole Cayman ai Giochi olimpici invernali: ha difatti partecipato alle Olimpiadi di dove ha gareggiato nello slalom gigante, concludendo al 69\u00ba posto. Ha anche disputato una gara di slalom valida per la Coppa del mondo in Val-d'Is\u00e8re, conclusa al 65\u00ba posto.\nHa fatto parte della Nazionale caymaniana di rugby a 7 che nel 2010 ha gareggiato ai XXI Giochi centramericani e caraibici."}
{"id": "8933092", "revid": "965985", "url": "https://it.wikipedia.org/wiki?curid=8933092", "title": "I'm Raving", "text": "I'm Raving \u00e8 un singolo del gruppo musicale tedesco Scooter, pubblicato nel 1996 ed estratto dall'album \"Wicked!\".\nCome autore del brano \u00e8 accreditato Marc Cohn, in quanto la canzone \u00e8 ispirata alla sua \"Walking in Memphis\" (1991)."}
{"id": "8933093", "revid": "122842893", "url": "https://it.wikipedia.org/wiki?curid=8933093", "title": "Cristo (Thorvaldsen)", "text": "Cristo o Christus (in danese: \"Kristus\"), noto anche come Christus Consolator (\"Cristo consolatore\" in latino), \u00e8 una scultura in marmo di Carrara dello scultore danese Alberto Thorvaldsen, realizzata nel 1833. La scultura oggi si trova nella cattedrale di Nostra Signora a Copenaghen. La scultura venne commissionata dalla Chiesa Evangelica Luterana assieme a delle statue raffiguranti gli apostoli. A partire dal ventesimo secolo la statua \u00e8 stata adottata come simbolo della Chiesa di Ges\u00f9 Cristo dei santi degli ultimi giorni.\nStoria.\nQuando venne ricostruita la cattedrale di Nostra Signora a Copenaghen, precedentemente distrutta da un incendio nel settembre 1807 a causa del bombardamento della citt\u00e0, Thorvaldsen venne incaricato di scolpire delle statue che raffigurassero Ges\u00f9 e gli apostoli, oltre a degli elementi decorativi e arredi. Una versione in gesso venne fornita alla cattedrale per la cerimonia di consacrazione e la scultura finita venne installata nel 1833. La statua misura 345 centimetri e l'iscrizione alla base riporta la scritta \"Kommer til mig\" (\"Vieni da me\"), che si riferisce ad un verso del Vangelo di Matteo (11:28): Ges\u00f9 viene raffigurato con le mani aperte, le quali mostrano le stigmate.\nRepliche.\nEsistono molte repliche del \"Cristo\" thorvaldseniano. Una copia a grandezza naturale si trova all\u2019ospedale Johns Hopkins a Baltimora, nel Maryland, dal 1896; questa copia viene chiamata \"Christus Consolator\". Un\u2019altra copia si trova nel cimitero Forest Lawn Memorial Park situato a Glendale, in California. Altre copie includono:\nInoltre, nel 2009, i parrocchiani di una chiesa protestante svedese di V\u00e4ster\u00e5s costruirono una replica della statua usando 30.000 mattoncini LEGO bianchi.\nUtilizzo da parte della Chiesa di Ges\u00f9 Cristo dei santi degli ultimi giorni.\nNegli anni 50 Stephen L Richards, un apostolo della Chiesa di Ges\u00f9 Cristo dei santi degli ultimi giorni, acquist\u00f2 una replica di 3,4 metri del \"Cristo\" e la port\u00f2 dal presidente dell\u2019associazione David O. McKay; la statua fu spostata alla Piazza del Tempio situata nella Citt\u00e0 del Lago Salato, nello Utah. Una seconda replica del \"Cristo\" venne quindi realizzata per essere esposta al padiglione della Chiesa alla fiera internazionale di New York del 1964. L\u2019esposizione della replica aveva lo scopo di aiutare i visitatori a capire che \u201ci Santi degli ultimi giorni erano cristiani\u201d.\nDa quel momento sono state realizzate molte repliche della scultura, le quali si trovano nei centri visitatori dei templi sparsi in varie citt\u00e0 del mondo, tra le quali Los Angeles, Citt\u00e0 del Messico, Londra, San Paolo del Brasile e Roma. Presso il Tempio di Roma Italia sono presenti anche delle repliche delle statue degli apostoli. La Chiesa di Ges\u00f9 Cristo usa inoltre l'immagine della statua nei suoi siti ed in altre pubblicazioni ufficiali.\nIl 4 aprile 2020 il presidente della Chiesa, Russell M. Nelson, annunci\u00f2 che sarebbe stato realizzato un nuovo simbolo della Chiesa di Ges\u00f9 Cristo dei santi degli ultimi giorni, con il \"Cristo\" thorvaldseniano al centro dell\u2019immagine, sopra il nome dell\u2019associazione."}
{"id": "8933094", "revid": "120080410", "url": "https://it.wikipedia.org/wiki?curid=8933094", "title": "Christus (Thorvaldsen)", "text": ""}
{"id": "8933097", "revid": "125748698", "url": "https://it.wikipedia.org/wiki?curid=8933097", "title": "Luigi Tazzini", "text": "Biografia.\nDi origine lombarda formatosi all'Accademia di belle arti di Brera di Milano, nel 1896 viene chiamato da Augusto Richard ad assumere il ruolo di direttore artistico della neonata \"Societ\u00e0 Ceramica Richard-Ginori\".\nNel 1900 visita l'Esposizione Universale di Parigi e rimane affascinato dall'Art Nouveau. Al ritorno orienta la produzione della manifattura di Doccia verso il nuovo stile proveniente dal nord Europa ed influenzato dalle profonde innovazioni della Secessione viennese.\nNel 1902, sotto la sua direzione, la ditta presenta la produzione all'Esposizione Internazionale di Torino, nel 1903 e nel 1906 a Milano e nel 1907 a Bologna.\nViene accreditato dell'invenzione della \"tazzina\" per il caff\u00e8, che da lui avrebbe preso il nome, e sarebbe stata prodotta per la prima volta nello stabilimento milanese della Richard-Ginori.\nNel 1923 lascia la direzione artistica della manifattura, che viene affidata all'architetto Gio Ponti, ma continua il rapporto di collaborazione con la Richard Ginori, diventando il braccio destro di Ponti. Nel 1935 organizza la \"Mostra della Produzione Ceramica Richard-Ginori\" organizzata a Doccia."}
{"id": "8933102", "revid": "965985", "url": "https://it.wikipedia.org/wiki?curid=8933102", "title": "Break It Up (Scooter)", "text": "Break It Up \u00e8 un singolo del gruppo musicale tedesco Scooter, pubblicato nel 1996 ed estratto dall'album \"Wicked!\"."}
{"id": "8933105", "revid": "120080520", "url": "https://it.wikipedia.org/wiki?curid=8933105", "title": "Joe Darion", "text": "Biografia.\nJoe Dario \u00e8 noto soprattutto per aver scritto i testi delle canzoni di Mitch Leigh per il musical Man of La Mancha, debuttato a Broadway nel 1966. Il musical si rivel\u00f2 un enorme successo, rimase in scena per otlre duemila rappresentazioni e valse a Darion e Leigh il Tony Award alla migliore colonna sonora originale."}
{"id": "8933109", "revid": "287204", "url": "https://it.wikipedia.org/wiki?curid=8933109", "title": "Fire (Scooter)", "text": "Fire \u00e8 un singolo del gruppo musicale tedesco Scooter, pubblicato nel 1997 ed estratto dall'album \"Age of Love\"."}
{"id": "8933111", "revid": "1775883", "url": "https://it.wikipedia.org/wiki?curid=8933111", "title": "How Much Is the Fish?", "text": "How Much Is the Fish? \u00e8 un singolo del gruppo musicale tedesco Scooter, pubblicato nel 1998 ed estratto dall'album \"No Time to Chill\"."}
{"id": "8933117", "revid": "965985", "url": "https://it.wikipedia.org/wiki?curid=8933117", "title": "Hello! (Good to Be Back)", "text": "Hello! (Good to Be Back) \u00e8 un singolo del gruppo musicale tedesco Scooter, pubblicato nel 2005 ed estratto dall'album \"Who's Got the Last Laugh Now?\"."}
{"id": "8933122", "revid": "965985", "url": "https://it.wikipedia.org/wiki?curid=8933122", "title": "The Question Is What Is the Question?", "text": "The Question Is What Is the Question? \u00e8 un singolo del gruppo musicale tedesco Scooter, pubblicato nel 2007 ed estratto dall'album \"Jumping All Over the World\"."}
{"id": "8933124", "revid": "287204", "url": "https://it.wikipedia.org/wiki?curid=8933124", "title": "Festivit\u00e0 di Gand", "text": "Le festivit\u00e0 di Gand sono una festa che occupa per dieci giorni l'intero centro storico di Gand, il \"Kuip\". Le festivit\u00e0 di Gand, insieme all'Oktoberfest di Monaco e Las Fallas a Valencia, sono tra le pi\u00f9 grandi feste popolari d'Europa.\nStoria.\nLe primissime festivit\u00e0 di Gand si tenevano gi\u00e0 a partire dal 1843, quando il consiglio comunale decise di unire tutte le festivit\u00e0 in una \"Fiera generale (Algemene Kermis)\". In questo modo, gli industriali hanno cercato di evitare l'assenza dei lavoratori il luned\u00ec.\nLe prime festivit\u00e0 si sono svolte a Sint-Denijs-Westrem, dove oggi si trovano i padiglioni fieristici di Flanders Expo. La maggior parte del denaro veniva investito nelle corse di cavalli. All'inizio del XX secolo, la festa si \u00e8 trasferita nel centro della citt\u00e0, dove, tra le altre cose, si \u00e8 svolto \"il tradizionale Bal Popular\" sulla maestosa piazza di Kouter. L'aristocrazia celebrava sul lato splendidamente acciottolato della piazza, la gente comune sul lato polveroso e non paesaggistico. Nel corso del tempo, il ballo (het Bal) \u00e8 comunque diventato un grande festival popolare.\nDopo la prima guerra mondiale, le festivit\u00e0 di Gand furono guidate da personaggi come il cantante folk e artista Henri Van Daele. Dopo la seconda guerra mondiale ci fu un periodo di pausa. Il programma non fu rinnovato e, inoltre, i ghentiani (Gentenaar) furono gradualmente in grado di permettersi altri lussi. Chi poteva si comprava un'auto, e le coste belghe o estere diventarono le nuove destinazioni di vacanza. Gand si svuot\u00f2 durante le sue festivit\u00e0.\nAlla fine degli anni '60, alcune personalit\u00e0 alternative hanno dato nuova vita alle Festivit\u00e0 di Ghent, come iniziativa artistica anarchica, sotto la guida di Walter De Buck e dei suoi compagni del bar Het Trefpunt. Al bar Het Trefpunt, iniziato come un bar (vicino alla chiesa di Sint-Jacobs) da e per artisti di ogni tipo, si sono riuniti per una festa modesta cantando canzoni popolari. In tal modo, hanno riportato in vita la tradizione di Gand di satirizzare i governanti e le loro usanze e concetti in canzoni popolari \u00c8 cos\u00ec che hanno preso forma le moderne Festivit\u00e0 di Gand.\nNegli anni '70 e '80, le festivit\u00e0 di Gand continuarono a crescere: migliaia di visitatori riempivano la citt\u00e0 per festeggiare ogni anno. Tutti erano ansiosi di prendere una fetta del successo: proprietari di bar, commercianti, venditori di wurstel e artisti di strada. I festeggiamenti hanno ottenuto la (cattiva) reputazione di \"fiera della birra e della trippa\".\nAll'inizio degli anni '90, il consiglio comunale ha deciso di prestare maggiore attenzione al livello culturale delle festivit\u00e0. L'International Puppetbuskers Festival e l'International Street Theatre Festival sono diventati le nuove attrazioni per i visitatori.\nNel corso degli anni, le festivit\u00e0 di Gand sono diventate un evento a 360 gradi. Proprio nel posto in cui sono iniziate le festivit\u00e0 di Gand in versione contemporanea (nelle vicinanze della chiesa di Sint-Jacob), si trova la \"cabina di pilotaggio del festival\".\nLe festivit\u00e0 di Gand sono state annullate nel 2020 e nel 2021 a causa di COVID-19.\nSvolgimento.\nI festeggiamenti vengono inaugurati il venerd\u00ec alle ore 14:00 dal campanaro, seguiti dalla parata delle festivit\u00e0 di Gand di tutti i partecipanti-artisti ufficialmente registrati a piedi o su carri allegorici.\nVenerd\u00ec sera c'\u00e8 un tour dei portatori di cappio, che inizia e finisce al Castello dei conti di Fiandra (Gravensteen). Visitano il centro della citt\u00e0 preceduti da figuranti dall'imperatore Carlo e dal suo seguito. Certe volte persone dal pubblico fischiano ai figuranti per ricordare quello che \u00e8 stato fatto ai ghentiani. Al Castello dei conti di Fiandria (Gravensteen), l'inno nazionale di Gand \"Klokke Roeland\" viene cantato e le fionde vengono gettate nel fuoco.\nLe festivit\u00e0 vengono sempre concluse secondo luned\u00ec, il \"giorno dei portafogli vuoti\", alle undici di sera con il \"corteo dei candelieri\" sul Korenmarkt.\nDurante le festivit\u00e0 il centro cittadino si trasforma in una zona completamente pedonale in cui artisti di strada da vicino e da lontano portano i loro bozzetti, le acrobazie circensi o la musica: ogni artista di strada deve provvedere a richiedere e ottenere una licenza dalla citt\u00e0 per quei dieci giorni. Con questa offerta di basking e performance per strada, ci si pu\u00f2 immaginare di tornare nel Medioevo per dieci giorni senza dover usare troppo l'immaginazione, Gand infatti ha un centro storico abbastanza ben preservato.\nDi fascino pi\u00f9 ufficiale sono le varie esibizioni di artisti di fama (inter) nazionale su palchi coperti che possono essere assistiti gratuitamente e sono organizzati dalla citt\u00e0 di Ghent.\nI festeggiamenti di Gand sono iniziati nel 2013 per l'ultima volta il sabato prima della terza domenica di luglio e si sono conclusi il luned\u00ec della settimana successiva. Dal 2014, i festeggiamenti di Gand iniziano il venerd\u00ec prima della terza domenica di luglio e terminano la domenica della settimana successiva. C'\u00e8 un giorno di fine settimana in pi\u00f9 e la vita normale pu\u00f2 riprendere luned\u00ec.\nLa festa nazionale belga, il 21 luglio, \u00e8 sempre inclusa in questi dieci giorni. Questo giorno festivo \u00e8 quindi sempre un giorno di festa impegnativo. La data di inizio delle festivit\u00e0 di Gand pu\u00f2 anche essere indicata come \"il (venerd\u00ec) giorno prima del sabato prima del 21 luglio\".\nMarchio di qualit\u00e0 Critical Ghent.\nDa quasi quindici anni ormai, un gruppo di protesta, corre alla fine del corteo di apertura contro la morsa del commercio durante i festeggiamenti. Questo commercio \u00e8 particolarmente evidente dall'eccesso di offerta di bancarelle alimentari simili (patatine fritte, hot dog e kebab) a pochi metri l'una dall'altra e dal costante ampliamento delle prestazioni pagabili al chiuso a scapito di tutto l'intrattenimento di strada pagato dalla cassa comunale. Una tale protesta a volte ha un sottofondo politico; nel 2005 il corteo ribelle portava striscioni e cartelli come: \"Contro l'estrema destra, Per la societ\u00e0 multiculturale e Contro la\" societ\u00e0 di controllo.\nAlcuni degli iniziatori originali esprimono le loro critiche andando in vacanza con il Gentse Feesten. Chi dalla prima ora visita ancora le Festivit\u00e0 di Gand si limita alle attrazioni gratuite come i mercati, i fuochi d'artificio, il caf\u00e9 chantant o il ballo 1900 il primo luned\u00ec sul Kouter e alcuni ingredienti fissi come il medievale colazione al MIAT (precedentemente organizzata a Het Vleeshuis sul Groentemarkt) o in uno dei famosi cabaret di Gand.\nFestival all'interno del festival.\nDiverse organizzazioni assicurano che i turisti possano anche partecipare a festival durante le festivit\u00e0 specializzate in varie forme d'arte. I pi\u00f9 importanti sono (in ordine di tradizione (prima il pi\u00f9 antico)):"}
{"id": "8933146", "revid": "120080921", "url": "https://it.wikipedia.org/wiki?curid=8933146", "title": "Christus Consolator (Thorvaldsen)", "text": ""}
{"id": "8933170", "revid": "481349", "url": "https://it.wikipedia.org/wiki?curid=8933170", "title": "\u0412", "text": ""}
{"id": "8933179", "revid": "767487", "url": "https://it.wikipedia.org/wiki?curid=8933179", "title": "Muck (film)", "text": "Muck \u00e8 un film del 2015 diretto, scritto e prodotto da Steve Wolsh. Venne presentato in anteprima mondiale il 26 febbraio 2015 al The Playboy Mansion e ha ricevuto una limitata distribuzione cinematografica il 13 marzo dello stesso anno, seguito da un rilascio video on demand il 17 marzo. \u00c8 interpretato da Lachlan Buchanan, dalla Playmate dell'anno 2012 di \"Playboy\" Jaclyn Swedberg, da Stephanie Danielson, dalla star di YouTube Lauren Francesca e da Kane Hodder. Il finanziamento per \"Muck\" \u00e8 stato parzialmente raccolto attraverso una campagna Kickstarter di successo che ha raccolto 266.325 dollari.\nTrama.\nDopo essere scappato per un pelo da un antico cimitero, situato in mezzo alle paludi di Capo Cod, un gruppo di amici, lacero e sanguinante, giunge ad una casa per le vacanze deserta. Qualunque cosa fosse nella palude li sta ancora seguendo e dopo che uno di loro va in cerca di aiuto, il resto del gruppo scopre che qualcosa di peggiore e pi\u00f9 selvaggio \u00e8 in agguato casa. Gli sfortunati giovani si ritrovano a dover trascorre la loro festa di San Patrizio intrappolati tra due mali.\nProduzione.\n\"Muck\" \u00e8 stato girato interamente in location a Capo Cod, Massachusetts, ed esclusivamente di notte.\nNonostante un basso budget di appena 250.000 dollari, il film \u00e8 stato girato completamente su Red Epic in 4K Ultra HD.\nAccoglienza.\nLa sfacciata sessualit\u00e0 di \"Muck\" ha polarizzato pubblico e critica, ma il film ha comunque ricevuto una grande distribuzione. Come ha detto un recensore, \"contro ogni previsione\" la Anchor Bay Entertainment ha distribuito il film. Il film horror indipendente \u00e8 stato molto atteso e ampiamente recensito, anche dai revisori del \"Los Angeles Times\", \"The Village Voice\", \"Bloody Disgusting\" e \"The Fright File\".\nMentre i critici generalmente concordavano sul fatto che la sessualit\u00e0 palese del film fosse un tentativo per \"Muck\" di essere \"un ritorno all'orrore della vecchia scuola\", le recensioni furono contrastanti, poich\u00e9 alcuni critici trovarono che l'attenzione di \"Muck\" sul sesso distraeva ma ha elogiato l'aspetto del film e il lavoro di ripresa. Altri hanno visto i personaggi poco vestiti del film come un'attrazione. Ain't It Cool News ha scritto \"Sottile quanto uno spogliarellista in chiesa, non aspettarti che il tuo cervello venga stimolato, ma altre aree (in particolare il tuo fegato e sotto) sono destinate a essere rimbombate quando guadagni \"MUCK\".\"\nSu Rotten Tomatoes, il film ha uno 0% di approvazione sulla base di 7 recensioni.\nColonna sonora.\nLa colonna sonora di \"Muck\" contiene 20 tracce originali ed \u00e8 un misto di rock, blues e country. La colonna sonora originale \u00e8 stata composta da Dan Marschak e Miles Senzaki.\nSequel.\nIl film era stato concepito come il primo film di una trilogia e doveva essere seguito da \"Muck: Chapter 1\", che avrebbe per\u00f2 funto da prequel agli eventi del film. Tuttavia ad oggi il film non \u00e8 stato ancora realizzato e sembra che il progetto sia stato anche cancellato."}
{"id": "8933186", "revid": "37401", "url": "https://it.wikipedia.org/wiki?curid=8933186", "title": "Fernand Cortez, ou La conqu\u00eate de Mexique", "text": ""}
{"id": "8933188", "revid": "1310927", "url": "https://it.wikipedia.org/wiki?curid=8933188", "title": "St. Johnstone Football Club 2018-2019", "text": "Questa voce raccoglie le informazioni riguardanti il St. Johnstone Football Club nelle competizioni ufficiali della stagione 2018-2019."}
{"id": "8933195", "revid": "37401", "url": "https://it.wikipedia.org/wiki?curid=8933195", "title": "Teatro Politeama (Genova)", "text": ""}
{"id": "8933208", "revid": "547034", "url": "https://it.wikipedia.org/wiki?curid=8933208", "title": "Sergio Nicolai", "text": "Inizia i suoi studi come attore frequentando lo Studio Fersen e l'Accademia Nazionale D'Arte Drammatica \"Silvio D'Amico\" e ha come insegnanti Sarah Ferrati e Orazio Costa.\nDebutta in teatro nel \"\"Romeo e Giulietta\" di Shakespeare per la regia di Franco Zeffirelli al Maggio Musicale Fiorentino del 1965 e \"La lupa\" di G.Verga con Anna Magnani sempre diretto da Zeffirelli. I due spettacoli vengono rappresentati nei maggiori Teatri Europei: Mosca, Leningrado, Varsavia, Vienna, Zurigo, Parigi, Londra, oltre a una lunga tourn\u00e9e nei teatri italiani.\nNel 1969 inizia un lungo sodalizio professionale con Luca Ronconi: \"\"Orlando Furioso\" di Ariosto-Sanguineti, \"XX\" di Rodolfo W. Wilkock, \"Orestea\" di Eschilo, e l'edizione Televisiva dell'Orlando Furioso. La sua attivit\u00e0 Teatrale prosegue con \"Edipo a Colono\"\" di Sofocle regia Aldo Trionfo, \"Cimbelino\" di Shakespeare regia Giancarlo Nanni, \"\"Orfeo\" del Poliziano regia H. W. Henze, \"Fuente Ovejuna\" di Lope de Vega a regia di Marco Parodi. \nCon le regie di Beppe Menegatti e protagonista Carla Fracci partecipa a spettacoli di grande successo tra poesia, musica e danza : \"La scuola di ballo\" di Carlo Goldoni rappresentato al Teatro Olimpico di Vicenza, \"Adieu et aurevoir\" produzione Teatro di San Carlo di Napoli e Teatro alla Scala, \"Souvenir di Giulietta\", \"Chopin racconta Chopin\", \"Isadora Duncan\".\nImportante \u00e8 la sua partecipazione a sceneggiati televisivi per la RAI : \"La vita di Eleonora Duse\" con Lilla Brignone, \"Cosimo de Medic\"i\" regia di Roberto Rossellini, \"Petrosino\", \"La caduta di casa Uscher\", \"La s\"conosciuta\" regie di Daniele D'Anza, \"Ges\u00f9 di Nazareth\"\" regia Franco Zeffirelli\", \"Il generale\" regia di Luigi Magni, \"Tutti pazzi per amore\" e \"\"Cefalonia\" regia di Riccardo Milani, una commedia di Pirandello \"La ragione degli altri\" regia di Andrea Camilleri, per Mediaset \"Il ritorno di Sandokan\" di Enzo G. Castellari.\nTra gli sceneggiati per la televisione francese: \"D'Artagnan amoureux\" dove interpreta il giovane Cardinale Mazzarino per la regia di Yannik Andrei,\n\"Maux croises\" regia di Claude Chabrol, \"Manon Roland\" regia di Edouard Molinaro, \"Les cerfs volant\" tratto dal romanzo di Romain Gary per la regia di Pierre Badel.\n\u00c8 stato impegnato anche nel cinema, da ricordare: \"La contestazione generale\" \" regia Luigi Zampa, \"\"Anno Uno\" regia Roberto Rossellini, \"Assisi underground\" regia A.Ramati,\n\"Tempest\" regia Paul Mazursky, \"Otello\" di Verdi regia Franco Zeffirelli, \"Secondo Ponzio Pilato\"\" di Luigi Magni, \"La cena\" regia di Ettore Scola (per questa interpretazione \u00e8 stato premiato con il Nastro d'Argento come attore non protagonista, insieme al cast maschile), \"\"Two Pope\"\" regia di Fernando Meirelles. \nHa partecipato inoltre per la RAI a diversi programmi e sceneggiati radiofonici.\nDal 1980 \u00e8 stato sposato a Emi De Sica e dalla loro unione, nel 1981 \u00e8 nata la figlia Giovanna. "}
{"id": "8933223", "revid": "1363832", "url": "https://it.wikipedia.org/wiki?curid=8933223", "title": "Cucina di Trinidad e Tobago", "text": "La cucina di Trinidad e Tobago riflette il mix di culture del paese, ed \u00e8 una combinazione di cucina africana, cucina creola, cucina indiana, cucina araba, cucina latinoamericana, cucina europea (soprattutto inglese) e cucina dei nativi americani.\nLargo uso hanno il pesce, ma anche la carne, soprattutto pollame e carne suina, accompagnate da fagioli, riso, salse piccanti e una gran variet\u00e0 di spezie. La cucina di Trinidad fa largo uso di peperoncini, e molte variet\u00e0 di peperoncino provengono da Trinidad, come il Trinidad Scorpion.\nEsempi di piatti trinidadiani.\nEsempi di piatti di Trinidad e Tobago:"}
{"id": "8933227", "revid": "155634", "url": "https://it.wikipedia.org/wiki?curid=8933227", "title": "Rio dei Scoacamini", "text": "Rio dei Scoacamini, \u00e8 un breve corso d'acqua interno veneziano situato all'interno del sestiere di San Marco.\nOrigine del nome.\nIl nome dal mestiere dello spazzacamino perch\u00e9 attorno al XVII secolo erano in molti che svolgevano tale attivit\u00e0 a vivevano in questa parte del sestiere veneziano di San Marco.\nStoria.\nAnticamente vi confluiva il Rio Tera' de le Colonne, interrato nel 1837 e divenuto percorso terrestre.Arrivava al Rio dei Ferali e aveva anche un ponte, chiamato ponte de le Campane.Quello che resta \u00e8 il sottoportico omonimo.\nDescrizione.\nIl breve canale si trova tutto all'interno del sestiere di San Marco e con Rio dei Ferai, Rio del Cappello, Rio delle Procuratie e Rio Orseolo forma una piccola isola con vari monumenti importanti, come la chiesa di Santa Croce degli Armeni.\nSul canale passa un solo ponte, il ponte de le Pignate."}
{"id": "8933229", "revid": "8660", "url": "https://it.wikipedia.org/wiki?curid=8933229", "title": "Bucharest Titans", "text": "I Bucharest Titans sono una squadra di football americano, di Bucarest, in Romania, fondata nel 2014."}
{"id": "8933231", "revid": "37401", "url": "https://it.wikipedia.org/wiki?curid=8933231", "title": "Teatro Municipal (Rio de Janeiro)", "text": ""}
{"id": "8933236", "revid": "1115371", "url": "https://it.wikipedia.org/wiki?curid=8933236", "title": "Top scorer stagionali della NBA", "text": ""}
{"id": "8933239", "revid": "287204", "url": "https://it.wikipedia.org/wiki?curid=8933239", "title": "Coppa di Libano 2018-2019", "text": "La Coppa di Libano 2018-2019 \u00e8 stata la 47\u00aa edizione della Coppa di Libano. \nAhed sono i campioni in carica e vinsero la coppa per il secondo anno consecutivo. \nAlla competizione presero parte 28 squadre: le 12 di Prima Divisione, le 12 di Seconda Divisione e le migliori 4 classificate di Terza Divisione.\nLa competizione inizi\u00f2 il 12 ottobre 2018 al primo turno e termin\u00f2 il 25 maggio 2019 in finale.\nRegolamento.\nLa competizione \u00e8 divisa in due fasi: la prima contiene 16 squadre; quelle di 12 di Seconda Divisione e le 4 di Terza Divisione, la seconda \u00e8 composta dalle 12 squadre di Prima Divisione. La competizione si svolge in sei turni ad eliminazione diretta. I vincitori del secondo turno si qualificano alla seconda fase, dove ci sono le squadre di Prima Divisione."}
{"id": "8933243", "revid": "1304445", "url": "https://it.wikipedia.org/wiki?curid=8933243", "title": "Futbolo Klubas Gintra Universitetas", "text": ""}
{"id": "8933247", "revid": "1124164", "url": "https://it.wikipedia.org/wiki?curid=8933247", "title": "Chiesa di San Giorgio (Predore)", "text": "La chiesa di San Giorgio \u00e8 un edificio di culto di Predore, in provincia e diocesi di Bergamo.\nL'oratorio conserva tracce del romanico lombardo del X secolo, poi rivisitato.\nStoria.\nLa chiesa fu edificata nel X secolo, lontano dall'urbano di Predore, in quello che era un oliveto. Poche sono le testimonianze rimaste della parte antica dell'oratorio e sono solo nella parte esterna. Anticamente l'edificio era a un livello inferiore dell'assetto stradale, come indicherebbero le monofore, poi tamponate e sicuramente risalenti all'alto medioevo, probabilmente del primo secolo del millennio. Piccoli blocchi in tufo, indicano l'altezza su cui era posta la copertura originale dell'edificio poi rialzato. Nel XII secolo la chiesa fu ampliata e modificata con la posa dell'imponente portale ad arco, poi chiuso, avente blocchi in pietra di grandi dimensioni che indicherebbero questo l'unico antico ingresso, testimoniando che non vi era, neppure nell'originaria costruzione, un accesso sulla facciata.\nL'oratorio fu visitato da san Carlo Borromeo nel 1575 durante la sua visita diocesana alla provincia di Bergamo.\nLa chiesa fu rimaneggiata nel Seicento, visibile \u00e8 la diversa stesura muraria dell'abside che prende la forma rettangolare. L'edificio fu per molto tempo abbandonato per diventare oggetto d'importante lavoro di recupero solo alla fine del XX secolo.\nDescrizione.\nEsterno.\nLa chiesa \u00e8 anticipata dal sagrato con pavimentazione in ciottolato e lastre di pietra, ed \u00e8 posta in prossimit\u00e0 della viabile che collega Sarnico da Predore. Tutto l'edificio \u00e8 in pietrame a vista. Il fronte principale \u00e8 molto semplice, a capanna, con l'ingresso posto centralmente completo di contorno in pietra di Sarnico e architrave con gocciolatoio, del Novecento, e rialzato da due gradini. La parte termina con il timpano triangolare.\nIl tetto ospita il campanile a vela, sempre in conci di pietra, a doppia alzata, dotato di due piccole campane. Lo completa una cuspide a cono coronata da una piccola croce ferrea.\nInterno.\nL'interno a navata unica a pianta rettangolare presenta un'apertura laterale che era l'antico ingresso con una finestre posta nella parte superiore, e una identica corrispondente sul lato sinistro. Le pareti sono intonacate e prive di affreschi, se non tracce di un antico dipinto posto sulla controfacciata raffigurante il volto della Madonna. Vi sono due quadri raffiguranti scene dell'Antico Testamento. La zona del presbiterio, \u00e8 a pianta quadrata anticipata dall'arco trionfale, da un gradino, e di misura inferiore all'aula. Un'apertura laterale al presbiterio collega con i locali della sacrestia."}
{"id": "8933248", "revid": "332718", "url": "https://it.wikipedia.org/wiki?curid=8933248", "title": "Robert O'Hara", "text": "Biografia.\nHa studiato alla Tufts University di Boston e alla Columbia University di New York. A partire dagli anni novanta O'Hara ha cominciato a scrivere per il teatro, facendo il suo debutto da drammaturgo nel 1995 con \"Insurrection: Holding History\", esordito a Los Angeles e poi portato in scena anche nell'Off-Broadway per la regia del suo mentore George C. Wolfe. Ad \"Insurrection\" sono eguiti altri drammi: \"Brave Blood\" (2001), \"-14: An American Maul\" (2007), \"Antebellum\" (2009), \"The Etiquette of Vigilance\" (2010), \"Bootycandy\" (2014) e \"Barbecue\" (2015).\nAlla carriera da scrittore, O'Hara ha affiancato quella di regista. Nel corso della sua carriera ha portato spesso in scena opere di drammaturghi afroamericani, tra cui Tarell Alvin McCraney, la cui trilogia Yoruba ha portato in scena a Pittsburgh tra il 2008 e il 2009. Altre produzioni di rilievo sono state \"The Mountaintop\" (2013), il musical \"The Music Man\" (Washington, 2013),\u00a0 \"The Wiz\" (Ashland, 2016), \"Macbeth\" (Denver, 2017), \"Enrico V\" (New York, 2018) e \"A Raisin in the Sun\" (Williamstown, 2019). Nel 2018 ha diretto la prima di \"Slave Play\" nell'Off-Broadway e pochi mesi dopo ha fatto il suo debutto a Broadway quando la \"pi\u00e8ce\" \u00e8 stata riproposta sulle scene del John Golden Theatre; per \"Slave Play\", O'Hara ha ricevuto una candidatura al Tony Award alla miglior regia di un'opera teatrale.\n\u00c8 dichiaratamente gay."}
{"id": "8933290", "revid": "1573940", "url": "https://it.wikipedia.org/wiki?curid=8933290", "title": "Acanthurus nigricauda", "text": "Acanthurus nigricauda () \u00e8 un pesce osseo marino appartenente alla famiglia Acanthuridae.\nDistribuzione e habitat.\nQuesta specie \u00e8 diffusa nell'Indo-Pacifico tropicale dalle coste dell'Africa orientale comprese le isole Mascarene a ovest alle isole Tuamotu a est e arrivando a nord alle Ry\u016bky\u016b e a sud alla grande barriera corallina australiana. Non \u00e8 presente nel mar Rosso.\nQuesta specie vive nei pressi delle barriere coralline ma predilige i fondali sabbiosi di lagune e baie anzich\u00e9 le barriere esterne come la maggioranza degli Acanthuridae. \nSi pu\u00f2 trovare fra 1 e i 30 metri di fondale, comunemente tra 2 e 15 metri.\nDescrizione.\nQuesta specie, come gli altri \"Acanthurus\", ha corpo ovale, compresso lateralmente. La bocca \u00e8 piccola, posta su un muso sporgente; sul peduncolo caudale \u00e8 presente una spina mobile molto tagliente. La pinna dorsale \u00e8 unica e piuttosto lunga, di altezza uniforme. La pinna anale \u00e8 simile ma pi\u00f9 corta. La pinna caudale \u00e8 lunata con lobi che terminano con due lunghi filamenti. Le scaglie sono molto piccole. La livrea \u00e8 caratteristica e facilmente riconoscibile anche se il colore pu\u00f2 schiarirsi o scurirsi rapidamente. Il colore di base \u00e8 bruno che pu\u00f2 assumere toni grigio violacei, molto uniforme senza striature o macchie. Negli adulti dietro l'occhio \u00e8 presente una macchia scura allungata. Una stria scura appuntita decorre dalla spina sul peduncolo caudale in avanti fino a circa un terzo del fianco. La pinna caudale \u00e8 bruna, il terzo terminale delle pinne pettorali \u00e8 giallo pallido. Pu\u00f2 essere presente una macchia indistinta violacea o azzurrastra sul dorso di fronte all'inizio della pinna dorsale.\n\u00c8 riportata la taglia massima di .\nBiologia.\nComportamento.\nPu\u00f2 fare vita solitaria ma pi\u00f9 spesso si incontra in gruppi. Forma banchi misti con altri acanturidi dei generi \"Acanthurus\" e \"Ctenochaetus\", soprattutto \"A. olivaceus\". \nAlimentazione.\nSi nutre ingoiando grandi quantit\u00e0 di sabbia, la cui parte nutritiva \u00e8 costituita dal detrito organico e soprattutto dal biofilm che ricopre i granuli. Altri alimenti assunti in minor quantit\u00e0 comprendono frammenti di coralli, fitoplancton, zooplancton, alghe bentoniche e invertebrati bentonici.\nRiproduzione.\nSembra che questa specie formi aggregazioni riproduttive.\nPesca.\nLa carne \u00e8 talvolta velenosa, non \u00e8 chiaro se si tratti di casi di ciguatera o di altro tipo di tossine. Ci\u00f2 nonostante viene pescato per il consumo in parti dell'areale con reti da posta, nasse e con il fucile subacqueo.\nAcquariofilia.\nSi trova di rado sul mercato dei pesci d'acquario.\nConservazione.\n\u00c8 comune in gran parte dell'areale e le popolazioni sono stabili sebbene le maggiori densit\u00e0 si raggiungono laddove non viene pescato. Non sembrano sussistere preoccupazioni per lo status della specie se non quella per la sovrapesca sebbene solo in alcune aree limitate. La Lista rossa IUCN lo classifica come \"a rischio minimo\"."}
{"id": "8933294", "revid": "729019", "url": "https://it.wikipedia.org/wiki?curid=8933294", "title": "Staten Island Greenbelt", "text": "La Staten Island Greenbelt \u00e8 un sistema di parchi pubblici contigui e aree naturali nelle colline centrali del distretto di Staten Island, a New York. \u00c8 la seconda componente pi\u00f9 grande dei parchi di propriet\u00e0 del governo della citt\u00e0 di New York ed \u00e8 gestita dal Department of Parks and Recreation della citt\u00e0 e della Greenbelt Conservancy, un'organizzazione senza scopo di lucro che lavora in collaborazione con NYC Parks per prendersi cura di Greenbelt e raccogliere fondi per la sua manutenzione e programmi. Il Greenbelt comprende: High Rock Park, LaTourette, William T. Davis Wildlife Refuge e Willbrock Park."}
{"id": "8933300", "revid": "380453", "url": "https://it.wikipedia.org/wiki?curid=8933300", "title": "Indias de Mayag\u00fcez 2020", "text": "Questa voce raccoglie le informazioni riguardanti le Indias de Mayag\u00fcez nella stagione 2020.\nOrganigramma societario.\nArea direttiva\nArea tecnica"}
{"id": "8933301", "revid": "654190", "url": "https://it.wikipedia.org/wiki?curid=8933301", "title": "CVnCoV", "text": "Il CVnCoV \u00e8 un vaccino contro la COVID-19 sperimentale sviluppato da CureVac e dalla fondazione \"Coalizione per le innovazioni nella preparazione alle epidemie\" (CEPI). Dal mese di aprile 2021 \u00e8 in fase 3 di sperimentazione clinica.\nTecnologia.\nCVnCoV \u00e8 un vaccino a mRNA che codifica una parte minima della proteina spike del coronavirus e attiva il sistema immunitario contro di essa. CVnCoV utilizza RNA non modificato, a differenza del vaccino anti COVID-19Pfizer-BioNTech e del vaccino anti COVID-19 Moderna, che utilizzano entrambi RNA modificato con nucleosidi.\nSviluppo.\nNel novembre 2020, CureVac ha riportato i risultati di uno studio clinico di fase 1 e 2 secondo cui CVnCoV (ingrediente attivo zorecimeran) era ben tollerato, sicuro e produceva una robusta risposta immunitaria. Nel dicembre 2020, CureVac ha avviato uno studio clinico di fase 3 di CVnCoV con 36.500 partecipanti. \nBayer fornir\u00e0 supporto alla sperimentazione clinica e logistica internazionale per la sperimentazione di fase 2 e potrebbe essere coinvolta nella produzione finale qualora il vaccino si dimostrasse sicuro ed efficace. Nel febbraio 2021, il comitato per i medicinali per uso umano dell'UE ha avviato una revisione progressiva di CVnCoV. Nell'aprile 2021, la stessa procedura \u00e8 iniziata in Svizzera. \nIl 16 giugno 2021 CureVac ha comunicato i risultati della seconda analisi ad interim del suo studio cardine internazionale di fase 2b/3 in circa 40.000 soggetti (lo studio HERALD) del candidato al vaccino COVID-19 di prima generazione di CureVac, CVnCoV. Nel contesto senza precedenti di almeno 13 varianti circolanti all'interno del sottoinsieme di popolazione in studio valutato in questa analisi ad interim, CVnCoV ha dimostrato un'efficacia del vaccino ad interim del 47% contro la malattia COVID-19 di qualsiasi gravit\u00e0 e non ha soddisfatto i criteri di successo statistici prestabiliti. Le analisi iniziali suggeriscono un'efficacia dipendente dall'et\u00e0 e dal ceppo. I dati disponibili sono stati comunicati all'Agenzia europea per i medicinali (EMA). Il Data Safety Monitoring Board (DSMB) ha confermato un profilo di sicurezza favorevole per CVnCoV. Lo studio sta proseguendo fino all'analisi finale e la totalit\u00e0 dei dati sar\u00e0 valutata per il percorso normativo pi\u00f9 appropriato.\nIn totale, in questa analisi ad interim sono stati valutati 134 casi di Covid-19. Di questi casi, 124 sono stati sequenziati per identificare la variante che ha causato l'infezione. Il risultato conferma che un solo caso era attribuibile al virus SARS-CoV-2 originale. Pi\u00f9 della met\u00e0 dei casi (57%) \u00e8 stata causata da varianti. La maggior parte dei casi rimanenti \u00e8 stata causata da altre varianti meno caratterizzate come Lambda o C.37, identificate per la prima volta in Per\u00f9 (21%) e B.1.621, identificate per la prima volta in Colombia (7%). In questo contesto, i risultati intermedi suggeriscono l'efficacia nei partecipanti pi\u00f9 giovani, ma non hanno permesso di trarre conclusioni sull'efficacia nella fascia di et\u00e0 superiore ai 60 anni.\nRitiro dall'iter di approvazione.\nIl 12 ottobre 2021 CureVac annuncia la decisione di ritirare il suo candidato vaccino COVID-19 di prima generazione, CVnCoV, dall'attuale processo di approvazione con l'Agenzia europea per i medicinali (EMA). L'azienda si concentrer\u00e0 sullo sviluppo dei candidati vaccini a mRna di seconda generazione ai quali sta lavorando in collaborazione con la Gsk."}
{"id": "8933303", "revid": "124291890", "url": "https://it.wikipedia.org/wiki?curid=8933303", "title": "Franca Buffoni", "text": "Biografia.\nDi famiglia toscana, gi\u00e0 da studentessa nella scuola media prende lezioni di disegno e durante gli anni di frequenza dell'istituto magistrale di Firenze cresce il suo interesse per la pittura e l'arte; consegue poi anche il diploma di maturit\u00e0 scientifica. Si laurea in Farmacia a 23 anni presso l'Universit\u00e0 di Firenze dove comincia a lavorare sotto la guida del suo maestro Mario Aiazzi Mancini. Inizia per lei un periodo di intensa attivit\u00e0 di ricerca sugli effetti di composti naturali e ammine fisiologiche sul sistema cardiovascolare. Per il particolare interesse verso il metabolismo enzimatico di queste sostanze, dal 1962 al 1964 trascorre un periodo di ricerca presso l'Universit\u00e0 di Oxford. Tornata all'Universit\u00e0 di Firenze, non soltanto prosegue questo filone di ricerca, ma si dedica intensamente anche all'insegnamento. Esprime nella pittura e nella grafica la sua poliedrica personalit\u00e0 creando opere che hanno ottenuto numerosi riconoscimenti in pubblicazioni sull'arte contemporanea. Muore a Firenze nel 2012.\nVita professionale.\nDopo la laurea a pieni voti con lode in Farmacia conseguita nel 1947, lavora nella Facolt\u00e0 come assistente volontaria, poi incaricata e, dal 1952, come assistente di ruolo. Nel 1957 \u00e8 incaricata dell'insegnamento di Farmacologia e Farmacognosia; nel 1958, a 33 anni, \u00e8 la prima donna in Italia che ottiene la libera docenza. Dal 1962 al 1964 si dedica alla ricerca sperimentale presso il laboratorio dell'Universit\u00e0 di Oxford presieduto dal prof. Hermann Blaschko, che nel 1937 aveva scoperto le ammino ossidasi. Dopo aver ottenuto la purificazione e cristallizzazione di questo enzima, ne pubblica i risultati congiuntamente al Prof. Blaschko. Rientra a Firenze, alla sua Universit\u00e0 di origine, dove prosegue e sviluppa il suo interesse per le ammino ossidasi a cui dedicher\u00e0 la maggior parte delle sue ricerche. Oltre all\u2019attivit\u00e0 di ricerca, tiene numerosi corsi di insegnamento. Vincitrice di un concorso in Farmacologia Molecolare presso la Facolt\u00e0 di Farmacia nel 1970, \u00e8 la prima donna ad ottenere una cattedra di Farmacologia. Dal 1971 al 1974 come preside della Facolt\u00e0 contribuisce alla riforma del suo ordinamento didattico. Dal 1983 al 1985 assume la direzione del Dipartimento di Farmacologia Clinica e Preclinica per tre mandati. Socia della SIF (Societ\u00e0 Italiana di Farmacologia) fin dagli anni 50 e membro del Consiglio Direttivo negli anni 1980-82, dopo il suo fuori ruolo nel 1995, ne diviene membro onorario nel 1999, anno in cui \u00e8 anche nominata Professore Emerito della Facolt\u00e0 di Farmacia dell'Universit\u00e0 di Firenze.\nAttivit\u00e0 scientifica.\nSeguendo gli insegnamenti del Prof. Mario Aiazzi Mancini con cui si era laureata, sostiene l\u2019importanza della chimica, della matematica, di una rigorosa analisi statistica del dato sperimentale come fondamenti imprescindibili della moderna farmacologia.\nSi occupa fondamentalmente di Farmacologia biochimica e i suoi interessi scientifici sono rivolti agli effetti dei composti naturali quali istamina e altre ammine endogene, ipotizzando un ruolo importante di queste sostanze, creando cos\u00ec i presupposti per lo studio successivo dei farmaci istaminergici. \u00c8 ad Oxford, nel Laboratorio del prof. Blaschko che si dedica al metabolismo enzimatico delle ammine e allo studio degli enzimi deputati alla loro degradazione, arrivando alla cristallizzazione e purificazione dell'enzima benzilammina oxidase nel plasma del suino, dimostrando per la prima volta che questo enzima ha una attivit\u00e0 istaminasica. Questo esito \u00e8 vissuto con soddisfazione in risposta ad un quesito che poneva a se stessa, se davvero fosse tagliata per la vera scienza. I risultati sono pubblicati nei Proceedings della Royal Society. Dal 1965 prosegue l'attivit\u00e0 di ricerca sperimentale presso l'Universit\u00e0 di Firenze. In questi anni si dedica alla caratterizzazione del cofattore enzimatico della benzilaminossidasi, ottenendo evidenze che si tratti di un cofattore di tipo carbonilico, nell\u2019ipotesi il piridossal-fosfato, e produce evidenze che suggerivano la derivazione della benzilaminossidasi dal tessuto connettivo.\nLa sua ricerca si estende anche allo studio degli enzimi detossificanti gli xenobiotici ma anche le sostanze endogene, dimostrando che anche nell'uomo \u00e8 presente e attiva la via dei mercapturati. Contribuisce quindi a identificare il coinvolgimento di questa via nella detossificazione di farmaci ad azione analgesica previa coniugazione e successiva eliminazione renale quali mercapturati. Nel 1989 da parte dell'USPTO (United States Patent and Trademark Office) viene concesso il brevetto (Patent number: 4888283) dell'invenzione relativa a inibitori selettivi della benzilamminaossidasi rispetto ad altre amminossidasi, frutto del suo lavoro di ricerca insieme ai suoi collaboratori.\nNel Soroptimist.\n\u00c8 stata presidente del Soroptimist Club Firenze per il biennio 1980-1982 sostenendo, sulla base degli orientamenti del Soroptimist international d'Italia, programmi sul ruolo della scienza per lo sviluppo della societ\u00e0, il rapporto fra ambiente e salute e in particolare il legame fra fattori chimici e ambientali con le condizioni di handicap."}
{"id": "8933304", "revid": "6923", "url": "https://it.wikipedia.org/wiki?curid=8933304", "title": "CBU-89", "text": "La CBU-89 Gator Mine, una bomba a grappolo da 1.000 libbre contenente mine anticarro e antiuomo, consiste in un distributore di munizioni tattiche SUU-64 con 72 mine anticarro, 22 mine antipersona e un sensore di prossimit\u00e0 FZU-39 opzionale. L'inserimento inizia quando il distributore si apre. La detonazione viene avviata dal rilevamento del bersaglio, dal disturbo della mina, dalla bassa tensione della batteria e da un timeout di autodistruzione. La mina anticarro \u00e8 una sottomunizione a rilevamento magnetico efficace contro carri armati e veicoli corazzati. La mina antiuomo ha una testata frammentata innescata da cavi di scatto. L'aeronautica americana ha impiegato 1.105 CBU-89 durante la Guerra del Golfo.\nIl sistema minerario Gator fornisce un mezzo per posizionare rapidamente i campi minati sul terreno utilizzando velivoli tattici ad alta velocit\u00e0. I campi minati vengono utilizzati per negare l'area, deviare le forze di terra in movimento o per immobilizzare obiettivi per integrare altre armi di attacco diretto.\nLa famiglia GATOR di mine sparse \u00e8 un'altra arma di interdizione preferita dagli equipaggi dei caccia. Il distributore contiene 72 mine anti-armatura e 22 mine antiuomo. Queste mine si attivano immediatamente dopo l'impatto. Il GATOR ha due meccanismi di uccisione integrati, una spoletta di influenza magnetica per rilevare l'armatura e cavi di scatto dispiegati che si attivano quando il personale lo calpesta o lo disturba. Un'altra caratteristica del GATOR \u00e8 la funzione di ritardo casuale che esplode per diversi giorni per operazioni di negazione dell'area e molestie altamente efficaci.\nGator \u00e8 costituito da due sistemi complementari. L'Air Force CBU-89 / B \u00e8 un'arma a grappolo da 1000 libbre che utilizza il SUU-64 / B Tactical Munitions Dispenser (TMD). Il TMD \u00e8 la stessa configurazione generale utilizzata per la munizione a effetti combinati CBU-87 / B. Questa comunanza consente una produzione dell'erogatore ad alta velocit\u00e0 ea basso costo. Il Navy CBU-78 / B \u00e8 un'arma a grappolo da 500 libbre che utilizza il distributore Mk7 Rockeye. Rockeye \u00e8 stata in produzione ad alto tasso per molti anni; anche il dispenser Mk7 \u00e8 un articolo a basso costo.\nEntrambi i sistemi contengono un mix di mine antiuomo BLU-91 / B (AT) e BLU-92 / B (AP) - 72 AT e 22 AP per il CBU-89 / B; 45 AT e 15 AP per CBU-78 / B. La comunanza delle miniere per entrambi i sistemi contribuisce anche alla produzione ad alto tasso ea basso costo. La miniera BLU-91 / B AT \u00e8 il cuore del sistema Gator. La microelettronica in ogni mina rileva i bersagli, discrimina i veicoli corazzati e fa esplodere la mina quando il bersaglio raggiunge il punto di avvicinamento pi\u00f9 vulnerabile. Una carica esplosiva Misznay-Schardin sconfigge l'armatura del ventre della maggior parte dei veicoli. La miniera BLU-92 / B AP serve a scoraggiare lo sgombero dei campi minati. All'attivazione, l'esplosione della mina AP invia frammenti ad alta velocit\u00e0 su un piano orizzontale su un'ampia area.\nEntrambe le mine hanno una funzione di autodistruzione programmabile che consente al comandante del campo di battaglia di controllare i tempi di un contrattacco o di una manovra difensiva. Il tempo di autodistruzione viene impostato appena prima del decollo dell'aeromobile utilizzando un semplice selettore sull'erogatore. Questa caratteristica consente un alto grado di flessibilit\u00e0 tattica durante le operazioni di combattimento.\nLa dimensione del campo minato di Gator \u00e8 determinata dall'altezza di apertura del distributore. Dopo l'apertura dell'erogatore, le mine vengono autodisperse utilizzando forze aerodinamiche. Lo schema della mina a terra \u00e8 direttamente proporzionale all'altitudine di apertura, che \u00e8 controllata dal faze elettromeccanico dell'erogatore o da un sensore di prossimit\u00e0 opzionale.\nAerojet Ordnance Company (AOC) \u00e8 l'appaltatore principale per l'integrazione di sistemi per Gator. Tutti gli elementi del sistema sono o acquistati da Aerojet o forniti dal governo degli Stati Uniti. L'azienda \u00e8 responsabile delle prestazioni totali del sistema, inclusi i test dal vivo. Ogni mese tre sistemi Gator vengono selezionati casualmente dalla linea di produzione e testati in volo. Aerojet Ordnance Company garantisce le prestazioni del sistema per cinque anni, assicurando l'affidabilit\u00e0 di Gator.\nAlliant Techsystems, Accudyne Operations, Janesville e Wisconsin, \u00e8 stata assegnata il 13 maggio 1995, una modifica di $ 5.752.805 a un contratto a prezzo fisso fisso per l'assemblaggio del corpo 20.081 BLU-92 / B a sostegno del CBU-89 A / B Air Force Gator. Il lavoro \u00e8 stato eseguito a Janesville, Wisconsin, e doveva essere completato entro il 28 marzo 1997. Il 6 aprile 1995 sono state presentate due offerte e una \u00e8 stata ricevuta. L'attivit\u00e0 contrattuale \u00e8 l'US Army Armament, Munitions e Chemical Command, Rock Island, Illinois (DAAA09-93-C-0485)."}
{"id": "8933305", "revid": "1531308", "url": "https://it.wikipedia.org/wiki?curid=8933305", "title": "Agos Ducato", "text": ""}
{"id": "8933307", "revid": "247222", "url": "https://it.wikipedia.org/wiki?curid=8933307", "title": "L'affaire Moro", "text": "L'affaire Moro \u00e8 un libro dello scrittore siciliano Leonardo Sciascia, pubblicato da Sellerio nel 1978.\nCostituisce la narrazione a caldo del rapimento di Aldo Moro e delle vicende ad esso collegate."}
{"id": "8933311", "revid": "1821847", "url": "https://it.wikipedia.org/wiki?curid=8933311", "title": "Strada romana di Ankara", "text": "La strada romana di Ankara o Cardo Maximus \u00e8 un'antica strada romana ad Ankara, la capitale della Turchia. La strada \u00e8 stata ritrovata nel 1995 dall'archeologo turco Cevdet Bayburtluo\u011flu. \u00c8 lunga 216 metri (709 piedi nel sistema anglosassone) e misura 6,7 metri (22 piedi) di larghezza. Molti manufatti antichi sono stati scoperti durante gli scavi lungo la strada e la maggior parte di essi \u00e8 attualmente esposta al Museo delle civilt\u00e0 anatoliche."}
{"id": "8933314", "revid": "254946", "url": "https://it.wikipedia.org/wiki?curid=8933314", "title": "Chiesa di San Sisto (Milano)", "text": ""}
{"id": "8933320", "revid": "46291", "url": "https://it.wikipedia.org/wiki?curid=8933320", "title": "Ophrys \u00d7 flavicans", "text": "Ophrys \u00d7 flavicans \u00e8 una pianta erbacea della famiglia delle Orchidacee.\n\u00c8 un'entit\u00e0 di origine ibridogena (\"O. bertolonii\" \u00d7 \"O. sphegodes\").\nDescrizione.\n\u00c8 una pianta erbacea con fusto eretto, alta 15\u201330\u00a0cm.\nI fiori, da 3 a 5, sono riuniti in infiorescenze pi\u00f9 o meno lasse e presentano sepali ovato-lanceolati, di colore dal rosa al lilla, e petali allungati, di colore dal rosa al rosso brunastro, con venatura centrale verdastra e margine retto o leggermente ondulato; il labello \u00e8 leggermente incurvato a sella, di colore bruno-rossiccio, con fitta pelosit\u00e0 marginale e con macula lucida, scutiforme o pi\u00f9 raramente a ferro di cavallo, di colore grigio-bluastro; la cavit\u00e0 stigmatica \u00e8 pi\u00f9 larga che alta.\nBiologia.\nCome molte altre specie del genere \"Ophrys\", \"Ophrys \u00d7 flavicans\" non produce nettare; gli insetti pronubi vengono attratti dal labello che richiama le sembianze della femmina; la forma a sella del labello di queste orchidee si adatta a quella assunta dall'addome di questi insetti durante la copula; questa specie pu\u00f2 quindi essere classificata tra i \u201cfiori ingannevoli\u201d e il tipo di impollinazione viene definita come \"impollinazione a pseudo-copulazione\".\nTra le specie individuate come insetti impollinatori di questa entit\u00e0 vi sono diversi insetti apoidei della famiglia Megachilidae tra cui \"Megachile albonotata\", \"Megachile benoisti\", \"Megachile manicata\", \"Megachile parietina\" e \"Megachile sicula\".\nDistribuzione e habitat.\nQuesta entit\u00e0 \u00e8 diffusa nella parte centro-occidentale del bacino del Mediterraneo (Spagna, Francia, Italia ed ex-Yugoslavia).Segnalata in Italia settentrionale, nel Gargano, alle pendici della Majella e in Sicilia .\nCresce su garighe, pascoli e praterie, con predilezione per i terreni calcarei."}
{"id": "8933322", "revid": "2166030", "url": "https://it.wikipedia.org/wiki?curid=8933322", "title": "Principato di Mingrelia", "text": "Il Principato di Mingrelia (in georgiano: \u10e1\u10d0\u10db\u10d4\u10d2\u10e0\u10d4\u10da\u10dd\u10e1 \u10e1\u10d0\u10db\u10d7\u10d0\u10d5\u10e0\u10dd, traslitterato: samegrelos samtavro), noto anche come Odishi e come Samegrelo, era uno stato storico della Georgia governato dalla dinastia dei Dadiani.\nStoria.\nIl principato \u00e8 sorto dopo un patto di non aggressione e da un successivo trattato firmato da Costantino II di Kartli (1447-1505), Alessandro di Cachezia e Qvarqvare II, atabag di Samtshke, che ha diviso la Georgia in tre regni e un certo numero di principati. Mingrelia fu fondata come Principato indipendente nel 1557 con Levan I Dadiani che fungeva da \"mtavari\" (Principe) ereditario. Rimase indipendente fino a quando non divenne soggetto alla Russia imperiale nel 1803. Ci\u00f2 \u00e8 avvenuto dopo aver firmato un trattato di patronato con l'Impero russo, che \u00e8 stato concluso in cambio della protezione russa contro le vessazioni dei pi\u00f9 potenti vicini di Mingrelia, Imeretia e Abkhazia. Il principato alla fine termin\u00f2 quando il principe Niko Dadiani fu deposto, e il principato abolito, dalla Russia nel 1867. Il principe Niko rinunci\u00f2 ufficialmente ai suoi diritti al trono nel 1868 e lo stato divenne un distretto russo fino al 1917."}
{"id": "8933327", "revid": "2214226", "url": "https://it.wikipedia.org/wiki?curid=8933327", "title": "Bob Chapek", "text": "Prima di assumere il ruolo di CEO nel 2020, Chapek ha lavorato in Disney per ventisette anni, iniziando nella divisione Home Entertainment fino a diventare presidente del consiglio di amministrazione di Disney Parks, Experiences and Products.\nBiografia.\nChapek \u00e8 nato il 21 agosto 1960 ad Hammond, in Indiana. Nel 1977 si diplom\u00f2 presso la George Rogers Clark Jr./Sr. High School. In seguito si laure\u00f2 in microbiologia all'Indiana University Bloomington e consegu\u00ec un Master in Business Administration all'Universit\u00e0 statale del Michigan.\nCarriera.\nPrima di lavorare per la Walt Disney Company, Chapek lavor\u00f2 nel brand management per H. J. Heinz Company e per l'agenzia pubblicitaria J. Walter Thompson.\nNel 1993 inizi\u00f2 a lavorare per Disney, dove venne nominato direttore del marketing per la divisione Buena Vista Home Entertainment. Chapek viene definito come la persona che ha portato la divisione home video della Disney nell'era digitale, concentrandosi sulla distribuzione dei prodotti Disney in DVD e Blu-ray Disc. Nel 2000 venne promosso a presidente di Buena Vista Home Entertainment.\nNel 2009 venne nominato presidente di Walt Disney Studios Motion Pictures.\nNel settembre 2011 venne nominato presidente della divisione Disney Consumer Products. Dopo l'acquisizione della Lucasfilm da parte di Disney, Chapek si occup\u00f2 di integrare il merchandise di \"Star Wars\" all'interno della gamma di prodotti Disney, rendendo la Disney il pi\u00f9 grande concessore di licenze al mondo. Nel 2013 sigl\u00f2 un accordo con Hasbro per la produzione e distribuzione di merchandise Marvel e Star Wars.\nNel 2014 si occup\u00f2 del lancio di Disney Imagicademy, una suite di applicazioni per tablet e smartphone dedicate all'insegnamento per bambini.\nNel febbraio 2015 venne nominato presidente del consiglio di amministrazione di Walt Disney Parks and Resorts, andando a sostituire Thomas O. Staggs. Uno dei primi incarichi di Chapek fu quello di terminare i lavori e inaugurare Shanghai Disney Resort nel 2016. Nel 2017 si occup\u00f2 del completamento e dell'inaugurazione dell'attrazione Pandora \u2013 The World of Avatar all'interno di Disney's Animal Kingdom. Fu inoltre responsabile del lancio dell'area tematica presso Disneyland e Walt Disney World. Chapek fu tuttavia criticato dalla comunit\u00e0 Disney poich\u00e9 gran parte dei parchi e delle attrazioni da lui supervisionate furono in realt\u00e0 avviate da Staggs. Inoltre i progetti avviati da Chapek vennero visti come meno ambiziosi, come il Pixar Pier, Toy Story Land e le modifiche a EPCOT. Venne inoltre criticato per l'utilizzo eccessivo delle propriet\u00e0 intellettuali Disney.\nNel 2017, dopo che i parchi Disney riportarono un aumento dei ricavi del 14%, la stampa inizi\u00f2 a fare il nome di Chapek come possibile successore dell'amministratore delegato di Disney Bob Iger. Nel marzo 2018, in seguito a una riorganizzazione delle divisioni Disney, Chapek prese nuovamente sotto il suo controllo la divisione Consumer Products in aggiunta a Parks and Resorts.\nNel febbraio 2020, Chapek venne nominato amministratore delegato di The Walt Disney Company, andando a sostituire Bob Iger, che rimarr\u00e0 come presidente esecutivo fino al 2021. Nell'aprile 2020 Chapek venne eletto come membro del consiglio di amministrazione di Disney. Nello stesso mese, per affrontare la pandemia di COVID-19, Iger riprese in mano il controllo dell'azienda nel ruolo di presidente esecutivo.\nVita privata.\nChapek \u00e8 sposato dal 1980 e ha tre figli."}
{"id": "8933334", "revid": "287204", "url": "https://it.wikipedia.org/wiki?curid=8933334", "title": "Sebasti\u00e1n de Almonacid", "text": "Biografia.\nSebasti\u00e1n de Almodacid \u00e8 uno degli artisti che si associano al gruppo conosciuto come \"grupo Torrijos\", una scuola artistica creata attorno alla figura dello scultore ispano-fiammingo Egas Cueman e alla famiglia Egas.\nLa maggior parte del suo lavoro si concentr\u00f2 nella zona del centro della Spagna, pi\u00f9 precisamente in Castiglia. Fu particolarmente prolifico nelle citt\u00e0 di Guadalajara, Segovia e Toledo, pur potendosi trovare alcune sue opere anche nella citt\u00e0 di Siviglia (tra il 1509 e il 1510).\nFra le sue opere pi\u00f9 importanti si trovano molte sculture della Cappella maggiore della Cattedrale di Santa Mar\u00eda de Toledo, ad esempio il grande retablo gotico di legno situato dietro l'altare della chiesa."}
{"id": "8933336", "revid": "294794", "url": "https://it.wikipedia.org/wiki?curid=8933336", "title": "Sara Kohr", "text": ""}
{"id": "8933338", "revid": "22356", "url": "https://it.wikipedia.org/wiki?curid=8933338", "title": "Cladociclidi", "text": ""}
{"id": "8933340", "revid": "173617", "url": "https://it.wikipedia.org/wiki?curid=8933340", "title": "Wilfredo Ben\u00edtez", "text": ""}
{"id": "8933342", "revid": "287204", "url": "https://it.wikipedia.org/wiki?curid=8933342", "title": "BMW Open 2021", "text": "Il BMW Open 2021, anche conosciuto come BMW Open by FWU per motivi di sponsorizzazione, \u00e8 un torneo di tennis giocato sulla terra rossa. \u00c8 la 47\u00aa edizione del BMW Open, facente parte dell'ATP Tour 250 nell'ambito dell'ATP Tour 2021. Il torneo si gioca al MTTC Iphitos di Monaco di Baviera, in Germania, dal 26 aprile al 2 maggio 2021.\nPartecipanti.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono entrati in tabellone come special exempt:\nI seguenti giocatori sono passati dalle qualificazioni:\nPartecipanti al doppio.\nAltri partecipanti.\nLe seguenti coppie hanno ricevuto una wildcard per il tabellone principale:\nCampioni.\nSingolare.\n Nikoloz Basila\u0161vili ha sconfitto in finale Jan-Lennard Struff con il punteggio di 6-4, 7-6(5).\nDoppio.\n Wesley Koolhof / Kevin Krawietz hanno sconfitto in finale Sander Gill\u00e9 / Joran Vliegen con il punteggio di 4-6, 6-4, [10-5]."}
{"id": "8933345", "revid": "287204", "url": "https://it.wikipedia.org/wiki?curid=8933345", "title": "Crist\u00f3v\u00e3o de Mendon\u00e7a", "text": " Cristoforo (questo il suo nome in italiano) nacque dall'unione tra D. Diogo Furtado de Mendon\u00e7a, nobile e sindaco di Mour\u00e3o (una cittadina del Portogallo) e Brites Soares de Albergaria. Ebbe una sorella, D. Joana, e si spos\u00f2 con D. Maria de Vilhena, figlia di Sancho de Tovar.\nViene spesso considerato come il primo scopritore dell'Australia."}
{"id": "8933378", "revid": "1573940", "url": "https://it.wikipedia.org/wiki?curid=8933378", "title": "Acanthurus auranticavus", "text": "Acanthurus auranticavus () \u00e8 un pesce osseo marino appartenente alla famiglia Acanthuridae.\nDistribuzione e habitat.\nQuesta specie \u00e8 diffusa nell'Indo-Pacifico tropicale dalle coste dell'Africa orientale fino alle Samoa alla grande barriera corallina australiana.\nQuesta specie vive nei pressi delle barriere coralline sia nelle acque poco profonde delle lagune che sulle barriere esterne, su fondi duri. I giovanili vivono fra i coralli molli delle lagune, in acque basse.\nSi pu\u00f2 trovare fra 1 e i 20 metri di fondale.\nDescrizione.\nQuesta specie, come gli altri \"Acanthurus\", ha corpo ovale, compresso lateralmente. La bocca \u00e8 piccola, posta su un muso sporgente; sul peduncolo caudale \u00e8 presente una spina mobile molto tagliente. La pinna dorsale \u00e8 unica e piuttosto lunga, di altezza uniforme. La pinna anale \u00e8 simile ma pi\u00f9 corta. La pinna caudale \u00e8 lunata. Le scaglie sono molto piccole. La livrea ha sfondo marrone scuro con una macchia bruno arancio tra le pinne pettorali e il ventre. L'occhio ha due macchie aranciate prima e dopo la pupilla, un'altra macchia arancio \u00e8 presente in molti individui attorno alla spina sul peduncolo caudale. Ha una corte macchia scura curva dietro l'occhio. La base della pinna caudale \u00e8 bianca.\n\u00c8 riportata la taglia massima di .\nBiologia.\nVive fino a 30 anni.\nComportamento.\nSi incontra in gruppi fino a oltre 30 individui. Forma banchi misti con altri \"Acanthurus\".\nAlimentazione.\nSi nutre di detrito e sedimento.\nPesca.\n\u00c8 oggetto di pesca per l'alimentazione umana in parti del suo areale.\nConservazione.\n\u00c8 comune almeno in parte dell'areale. Non sembrano sussistere preoccupazioni per lo status della specie. La Lista rossa IUCN lo classifica come \"a rischio minimo\"."}
{"id": "8933391", "revid": "120087696", "url": "https://it.wikipedia.org/wiki?curid=8933391", "title": "Egas Cueman", "text": "Il suo nome si deve alla storpiatura della pronuncia dell'olandese in spagnolo, si pensa infatti che il suo nome originale fosse Henri van Eyck.\nLavor\u00f2 principalmente ad opere religiose nel territorio spagnolo, sotto il regno di Isabella la Cattolica, diventando uno dei principali esponenti dello stile architettonico dell'epoca, conosciuto come gotico isabellino.\nBiografia.\nArriv\u00f2 in Spagna insieme al fratello maggiore Anequin de Egas intorno al 1453 e cominci\u00f2, insieme al fratello, a lavorare alla Cappella di \u00c1lvaro de Luna nella Cattedrale di Toledo, passando poi a lavorare alle sculture della Porta dei Leoni (dal 1453) e alla Cattedrale di Cuenca.\nFra le sue opere pi\u00f9 importanti si pu\u00f2 trovare il sepolcro di Alonso de Velasco nel Monastero di Guadalupe, dove lavor\u00f2 a partire dal 1458. In questa opera \u00e8 particolarmente interessante la posizione delle figure raccolte in preghiera.\nTorn\u00f2 a Toledo nel 1485 dove occup\u00f2 la carica di Maestro Maggiore nella costruzione della cattedrale cittadina e intervenne nella costruzione del Palazzo dell'Infantado e nel Monastero di San Juan de los Reyes."}
{"id": "8933392", "revid": "2003720", "url": "https://it.wikipedia.org/wiki?curid=8933392", "title": "Sobel (rapper)", "text": "Biografia.\n\u00c8 salito alla ribalta con la pubblicazione del singolo \"Impreza\", che per aver venduto oltre unit\u00e0 in territorio polacco ha ottenuto la certificazione di diamante dalla Zwi\u0105zek Producent\u00f3w Audio-Video. Il successo del singolo ha permesso all'artista di firmare un contratto con la divisione polacca della Def Jam Recordings, parte del gruppo della Universal Music Group, attraverso la quale \u00e8 stato messo in commercio l'EP di debutto \"Kontrast\", certificato platino dalla ZPAV, che contiene le tracce \"Daj mi zna\u0107\" e \"Ka\u017cdego dnia\", entrambe certificate quadruplo platino dallo stesso ente. Il progetto \u00e8 stato promosso da una tourn\u00e9e a livello nazionale.\nNel 2021 il rapper \u00e8 stato candidato nella categoria Rivelazione dell'anno al Fryderyk, il principale riconoscimento musicale polacco, e ha pubblicato il primo album in studio \"Pu\u0142apka na motyle\", il 10\u00ba LP pi\u00f9 venduto su supporto fisico dell'intero anno, che ha esordito direttamente in vetta alla OLiS e che per aver superato la soglia delle unit\u00e0 equivalenti \u00e8 stato certificato quadruplo platino. Il singolo \"Fio\u0142kowe pole\" ha fruttato all'artista la sua prima entrata nella classifica radiofonica nazionale. Ha successivamente conseguito altre quattro certificazioni di diamante dalla ZPAV per \"Testarossa\", \"Wygladasz tak pi\u0119knie\", \"Fio\u0142kowe pole\" e \"Ka\u017cdego dnia\".\nNel gennaio 2022 ha visto la sua prima numero uno nella hit parade radiofonica polacca con \"Cze\u015b\u0107, jak si\u0119 masz?\", in collaborazione con Sanah."}
{"id": "8933396", "revid": "367445", "url": "https://it.wikipedia.org/wiki?curid=8933396", "title": "Sebasti\u00e1n de Toledo", "text": ""}
{"id": "8933399", "revid": "767487", "url": "https://it.wikipedia.org/wiki?curid=8933399", "title": "Beast from Haunted Cave", "text": "Beast from Haunted Cave \u00e8 un film del 1959 diretto da Monte Hellman.\nGirato nel Dakota del Sud in contemporanea ad \"Assalto della fanteria di montagna\", racconta la storia di un gruppo di rapinatori di banche in fuga nella neve che si scontrano con un gigantesco mostro simile ad un ragno che si nutre di essero umani. Il film \u00e8 stato distribuito nei cinema statunitensi in doppia programmazione con \"La donna vespa\" (1959).\nIl film segna l'inizi\u00f2 di una collaborazione tra Roger Corman e Monte Hellman che dur\u00f2 per quindici anni. Hellman avrebbe lavorato su molti dei film di Corman e Corman avrebbe finanziato diversi film che Hellman avrebbe diretto.\nTrama.\nUn gruppo di criminali, guidati dallo spietato Alexander Ward, escogita un piano per rubare dei lingotti d'oro dal caveau di una banca a Deadwood, nel Dakota del Sud. Ward manda uno dei suoi scagnozzi, Marty Jones, a piazzare dell'esplosivo in una vicina miniera in modo tale che la detonazione fungi da diversivo per permettere a loro di fare il colpo. Marty, accompagnato dalla barista locale Natalie, piazza dell'esplosivo nella miniera ma incontra anche una creatura mostruosa che uccide Natalie.\nLa mattina seguente, l'esplosivo esplode come previsto e Marty e la sua banda riescono a rubare i lingotti d'oro dal caveau. Guidati da una guida locale di nome Gil Jackson, i criminali si dirigono verso una baita isolata, dove sperano di essere prelevati da un aereo. Inizialmente Gil non \u00e8 a conoscenza dei loro piani, ma inizia ad insospettirsi quando sente alla radio la notizia della rapina e scopre che gli uomini portano delle pistole. Il gruppo raggiunge la baita senza incidenti ma, una volta l\u00ec, una violenta tempesta di neve ritarda l'arrivo dell'aereo. Gypsy, la \"segretaria\" di Ward, innamoratasi di Gil, gli rivela che Ward ha intenzione di ucciderlo una volta arrivato l'aereo. Gil e Gypsy decidono quindi di fuggire e tornare in citt\u00e0 insieme.\nMarty, che ha ancora ricordi spiacevoli del suo incontro con la bestia, \u00e8 costantemente preoccupato di essere stato seguito dalla creatura. I suoi compagni pensano che stia impazzendo, ma alla fine si convincono che lui aveva ragione quando vedono la bestia attaccare l'altro scagnozzo di Ward, Byron. Nonostante la paura di ulteriori attacchi, la banda \u00e8 intenzionata a rintracciare Gil e Gypsy prima che essi raggiungano la citt\u00e0, quindi si dirigono verso una grotta vicina. Un'altra tempesta di neve costringe anche Gil e Gypsy a rifugiarsi nella grotta, che si rivela essere la tana della bestia. La bestia uccide i restanti membri della banda ma Marty, prima di morire, riesce a sparargli con una pistola lanciarazzi. Gil e Gypsy restano a guardare mentre il mostro brucia.\nProduzione.\nSviluppo.\nA met\u00e0 degli anni '50, il produttore cinematografico e regista Roger Corman, insieme a suo fratello e collega produttore Gene Corman, assunse l'allora regista teatrale Hellman per dirigere un film da una sceneggiatura di Charles B. Griffith.\nSecondo Griffith, Corman \u00e8 stato motivato dal successo di \"Paradiso nudo\". Ha detto \"Roger ha detto \"Voglio PARADISO NUDO usando una miniera d'oro invece di una piantagione di ananas. Ambientalo nel Dakota del Sud ed aggiungici un mostro.\" Non sapevo come aggiungere un mostro a quel copione. Non so come sia successo che \u00e8 diventato BEAST FROM HAUNTED CAVE. \"\nMonte Hellman ha dichiarato: \"Ci\u00f2 che mi interessava era che non fosse davvero un film di mostri. A Roger piaceva molto \"L'isola di corallo\". Penso che fosse uno dei suoi film preferiti. Continuava a fare \"L'isola di corallo\" in versioni diverse da esso. In questo caso l'ha fatto aggiungendoci un mostro.\"\nEntrambi i fratelli Corman si erano stancati di girare nel Bronson Canyon e nel Los Angeles Arboretum, e volevano girare in nuove location nei film futuri. Questo avrebbe consentito loro anche di assumere personale da Chicago ad un prezzo pi\u00f9 conveniente.\nDopo aver ottenuto informazioni dalla Camera di commercio del South Dakota, hanno deciso di filmare nelle Black Hills del Dakota del Sud. Le stesse Black Hills si rivelarono per\u00f2 troppo difficili da filmare. Gene Corman consider\u00f2 una miniera a Lead, nel Dakota del Sud, poi trov\u00f2 una miniera in disuso a Deadwood.\nPer ammortizzare i costi, Roger Corman ha prodotto un altro film, \"Assalto della fanteria di montagna\", contemporaneamente nella stessa location, utilizzando lo stesso sceneggiatore e gli stessi attori principali. I due film hanno impiegato cinque settimane per essere girati, con un giorno di pausa tra i due film, e \"Beast\" \u00e8 stato girato per primo. L'unit\u00e0 era di stanza al Franklin Hotel.\nCasting.\nIl cast del film era composto principalmente da attori gi\u00e0 usati da Corman,\nWolff, Campo, Forest, Sinatra ( Frank Sinatra) e Noonan. Ahlstrand, Playmate del mese di luglio 1958 di Playboy, ha avuto anche un ruolo minore nel film come Nathalie la barista. Michael Forest afferma di essere stato pagato 500 dollari a settimana e ricorda che \"ci\u00f2 che stava accadendo era difficile per noi fisicamente.\"\nRiprese.\nLe riprese sono durate 13 giorni. Gene Corman ha detto \"questa era la prima volta che provavo a girare sulla neve ed era molto difficile. Ma l'immagine aveva un aspetto completamente nuovo.\"\nHellman dice \"non \u00e8 stato affatto divertente da girare. Era il mio primo film e avevamo a disposizione 13 giorni per le riprese, e a mezzogiorno del primo giorno non avevamo ancora una ripresa perch\u00e9 l'attrezzatura era tutta congelata - erano 10 gradi sotto lo zero e non siamo riusciti a far funzionare nulla... Roger Corman, che era il produttore esecutivo, urlava al telefono che se non avessimo ottenuto la quota del primo giorno sarebbe salito su un aereo il giorno successivo per prendere il controllo delle riprese. Siamo riusciti a farlo funzionare; il suono era un po' fuori velocit\u00e0 ma siamo stati in grado di correggerlo.\"\nLe scene nella cava sono state girate in una miniera abbandonata a Deadwood, dove alla troupe \u00e8 stato concesso il permesso di filmare. Durante le riprese delle scene nella grotta che richiedevano agli attori l'uso di pistole, il riverbero delle munizioni sparate causava a volte il crollo di parti del soffitto della miniera, il che rendeva nervosi alcuni membri del cast e della troupe che lavoravano sul posto.\nAltri problemi sono sorti durante le riprese nella miniera, poich\u00e9 l'aria \u00e8 diventata molto stantia al punto che la troupe ha dovuto pompare aria nella grotta; il problema non \u00e8 mai stato completamente risolto a causa di attrezzature improprie.\nIl mostro nel film \u00e8 stato progettato e interpretato dall'attore Robinson, che in seguito avrebbe recitato in \"General Hospital\".\n\"Hanno letteralmente speso due dollari al dime store\", ha detto Hellman. \"Erano principalmente capelli d'angelo e mostri di cartapesta.\"\n \nSequel mai realizzato.\nEra stato pianificato un sequel per il film, che avrebbe risolto il destino dei personaggi sopravvissuti, ma \u00e8 stato presto cancellato, lasciando cos\u00ec aperto il finale del film.\nDistribuzione.\nIl film venne distribuito nei cinema statunitensi dalla Filmgroup in doppia programmazione con \"La donna vespa\".\nIn Italia il film non \u00e8 mai stato distribuito nei cinema. \u00c8 stato unicamente distribuito in DVD nel 2008 dalla Koch Media in lingua originale con sottotitoli in italiano.\nAccoglienza.\nBotteghino.\nHellman ha affermato di aver ricevuto il 2% dei profitti, che secondo lui ammontavano a 400 dollari nei successivi cinque anni.\nCritica.\nIn una recensione contemporanea, il \"Monthly Film Bulletin\" ha osservato che nonostante fosse \"sostanzialmente dissimile dalla maggior parte dei pezzi dei mostri\", il film aveva \"poche virt\u00f9 positive\". La rivista ha anche commentato \"recitazione e regia irregolari\".\n\"Time Out\" ha dato al film una recensione negativa, definendolo \"routine\" con \"niente che lo distingua da un qualsiasi altro film horror di serie Z degli anni '50\".\nAlan Jones di \"The Radio Times\" ha valutato il film con due stelle su cinque, notando quello che ha definito \"l'estro e l'immaginazione del regista Monte Hellman\", affermando anche che \u00e8 stato \"uno sforzo indolore e attento ai costi tipico del produttore Roger Corman\". Leonard Maltin ha assegnato al film 2 stelle su 4, definendolo un remake di \"Paradiso nudo\" con l'aggiunta di un mostro.\nVersione televisiva.\nTre anni dopo, Roger Corman chiese a Hellman di montare quattro film per la TV; erano film della durata di poco pi\u00f9 di 60 minuti e dovevano essere allungati almeno fino a 80 minuti per essere venduti alla Allied Artists\u2019 TV. Hellman gir\u00f2 scene extra per \"Beast from Haunted Cave\", \"La creatura del mare fantasma\", \"L'ultima donna sulla Terra\" e \"Assalto della fanteria di montagna\".\n\"Mi sono divertito, ero autonomo e a Corman non importava cosa facevo\", dice Hellman. \"Lo stock era diverso; ho usato gli attori ancora disponibili.\""}
{"id": "8933413", "revid": "1318658", "url": "https://it.wikipedia.org/wiki?curid=8933413", "title": "Distretto di Lesneven", "text": "Il distretto di Lesneven era una divisione territoriale francese del dipartimento di Finist\u00e8re istituita nel 1790 e soppressa nel 1795.\nEra formato dai cantoni di Lesneven, Cl\u00e9der, Goulven, Kernilis, Ploudaniel, Plouguerneau, Ploun\u00e9venter, Plounevez e Plouz\u00e9v\u00e9d\u00e9."}
{"id": "8933416", "revid": "466539", "url": "https://it.wikipedia.org/wiki?curid=8933416", "title": "Millennium Estoril Open 2021", "text": "Il Millennium Estoril Open 2021 \u00e8 stata la 31\u00aa edizione del torneo precedentemente noto come Portugal Open, facente parte dell'ATP Tour 250 nell'ambito dell'ATP Tour 2021. L'evento si \u00e8 giocato sulla terra rossa del Clube de T\u00e9nis do Estoril a Cascais in Portogallo, dal 26 aprile al 2 maggio 2021.\nPartecipanti.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni:\nPartecipanti al doppio.\nAltri partecipanti.\nLe seguenti coppie hanno ricevuto una wildcard per il tabellone principale:\nCampioni.\nSingolare.\n Albert Ramos-Vi\u00f1olas ha sconfitto in finale Cameron Norrie con il punteggio di 4-6, 6-3, 7-6(3).\nDoppio.\n Hugo Nys / Tim P\u00fctz hanno sconfitto in finale Luke Bambridge / Dominic Inglot con il punteggio di 7-5, 3-6, [10-3]."}
{"id": "8933418", "revid": "1573940", "url": "https://it.wikipedia.org/wiki?curid=8933418", "title": "Acanthurus albimento", "text": "Acanthurus albimento () \u00e8 un pesce osseo marino appartenente alla famiglia Acanthuridae.\nDistribuzione e habitat.\nQuesta specie \u00e8 conosciuta solo per 6 individui acquistati sui mercati ittici di Luzon, un'isola delle Filippine per cui l'areale rimane ignoto.\nDescrizione.\nQuesta specie, come gli altri \"Acanthurus\", ha corpo ovale, compresso lateralmente. La bocca \u00e8 piccola, posta su un muso sporgente; sul peduncolo caudale \u00e8 presente una spina mobile molto tagliente. La pinna dorsale \u00e8 unica e piuttosto lunga, di altezza uniforme. La pinna anale \u00e8 simile ma pi\u00f9 corta. La pinna caudale \u00e8 lunata. Le scaglie sono molto piccole. Gli adulti hanno una vistosa gibbosit\u00e0 frontale. La livrea degli individui viventi \u00e8 ignota. Gli esemplari freschi hanno colorazione bruna con numerose striature alternate blu e scure sul corpo. Le labbra sono marroni, il superiore ha un bordo bianco che si estende sul mento. La testa \u00e8 bruna con numerose striature ondulate blu iridescente che arrivano all'opercolo branchiale. Una striscia non ben definita di colore arancio attraversa l'occhio per arrivare al bordo dell'opercolo. Strisce azzurre sono presenti alla basa delle pinne pettorali e delle pinne ventrali. La pinna dorsale ha una fascia arancio lungo la base. La spina sul peduncolo caudale \u00e8 circondata da una macchia scura con bordo bianco; la spina stessa \u00e8 grigia. La pinna caudale ha base bianca ed \u00e8 coperta di linee azzurro chiaro verticali.\nLa taglia massima dei sei soli esemplari noti \u00e8 di .\nBiologia.\nIgnota.\nPesca.\nI soli esemplari conosciuti sono stati acquistati su un mercato ittico, si suppone quindi che la specie venga pescata."}
{"id": "8933441", "revid": "1451528", "url": "https://it.wikipedia.org/wiki?curid=8933441", "title": "Kush (disambigua)", "text": ""}
{"id": "8933452", "revid": "899609", "url": "https://it.wikipedia.org/wiki?curid=8933452", "title": "Diego Cop\u00edn", "text": " \nMalgrado si sappia ben poco della sua vita, si presume che la sua attivit\u00e0 artistica si svilupp\u00f2 principalmente dall'ultimo quarto del XV secolo al primo quarto del XVI secolo, concentrandosi in varie cattedrali spagnole, tanto in sculture interne come in abbellimenti esterni.\nOpere.\nPosteriormente al suo arrivo in Spagna, lavor\u00f2 principalmente nella citt\u00e0 di Toledo per poi lavorare ad altre opere nella citt\u00e0 di Le\u00f3n e di Coria. Esempi del suo lavoro si possono incontrare nella Cattedrale di Le\u00f3n, dove lavor\u00f2 a partire dal 1480, e nella Cattedrale di Toledo, dove collabor\u00f2 con Sebasti\u00e1n de Almonacid nel retablo della Cappella Maggiore del 1498.\nIl suo stile artistico si descrive come gotico isabellino, con alcune sfumature stilistiche corrispondenti alle idee rinascimentali che si stavano sviluppando in Italia nello stesso periodo."}
{"id": "8933477", "revid": "439868", "url": "https://it.wikipedia.org/wiki?curid=8933477", "title": "Babadag (disambigua)", "text": ""}
{"id": "8933478", "revid": "120084620", "url": "https://it.wikipedia.org/wiki?curid=8933478", "title": "A$AP Ferg", "text": ""}
{"id": "8933480", "revid": "1251388", "url": "https://it.wikipedia.org/wiki?curid=8933480", "title": "Patrimoni dell'umanit\u00e0 della Germania", "text": "I patrimoni dell'umanit\u00e0 della Germania sono i siti dichiarati dall'UNESCO come patrimonio dell'umanit\u00e0 in Germania, la quale \u00e8 divenuta parte contraente della Convenzione sul patrimonio dell'umanit\u00e0 il 23 agosto 1976.\nAl 2021 i siti iscritti nella Lista dei patrimoni dell'umanit\u00e0 sono cinquantuno, mentre sette sono le candidature per nuove iscrizioni. Il primo sito tedesco, la Cattedrale di Aquisgrana, \u00e8 stato iscritto nella lista nel 1978, durante la seconda sessione del comitato del patrimonio mondiale. Gli altri siti furono aggiunti nel 1981 (due), 1983, 1984, 1985, 1986, 1987, 1990, 1991, 1992, 1993 (due), 1994 (due), 1995, 1996 (tre), 1998, 1999 (due), 2000 (due), 2001, 2002 (due), 2004 (due), 2005, 2006, 2008, 2009, 2011 (tre), 2012, 2013, 2014, 2015, 2016, 2017, 2018 (due), 2019 (due) e 2021 (cinque). Quarantotto siti sono considerati culturali, secondo i criteri di selezione, e tre naturali; dieci sono parte di siti transnazionali.\nLa Valle dell'Elba a Dresda fu aggiunta alla lista nel 2004, ma poi cancellata nel 2009 a causa della costruzione del Waldschl\u00f6sschenbr\u00fccke che ha seriamente intaccato l'integrit\u00e0 del sito."}
{"id": "8933481", "revid": "287204", "url": "https://it.wikipedia.org/wiki?curid=8933481", "title": "Lietuvos Taur\u0117 1991", "text": "La Lietuvos Taur\u0117 1991 \u00e8 stata la 2\u00aa edizione del torneo, iniziata il 24 aprile 1991 e terminata il 20 agosto successivo. \nIl trofeo \u00e8 stato vinto dallo , dopo aver battuto battuto in finale il col punteggio di 1-0.\nPrimo turno.\nLo accede direttamente ai quarti di finale."}
{"id": "8933487", "revid": "767487", "url": "https://it.wikipedia.org/wiki?curid=8933487", "title": "Golfo di Huon", "text": "Il golfo di Huon \u00e8 un largo golfo posto lungo la costa nord-orientale della Nuova Guinea, affacciato sul Mare delle Salomone. Il golfo si esente per circa 160 chilometri da Capo Cretin a nord-est a Capo Ward Hunt a sud, spingendosi nell'interno per una profondit\u00e0 di 105 chilometri; la parte settentrionale del golfo \u00e8 delimitata dalla costa meridionale della penisola di Huon.\nTra i corsi d'acqua che sfociano nel golfo il principale \u00e8 il fiume Markham, originatosi nei vicini Monti Finisterre a nord-ovest del golfo. La citt\u00e0 di Lae, secondo centro abitato per numero di abitanti dello Stato di Papua Nuova Guinea, sorge sulle rive nord-occidentali del golfo.\nMappato per la prima volta dall'esploratore britannico John Moresby nel 1873-74, il golfo prende il nome dal navigatore francese Jean-Michel Huon de Kermadec."}
{"id": "8933490", "revid": "547034", "url": "https://it.wikipedia.org/wiki?curid=8933490", "title": "Teodorico di Chartres", "text": " \nVita e opere.\nTra le scarne notizie sulla sua vita, si sa che Teodorico nacque in Bretagna, e si sarebbe formato sotto la guida del fratello Bernardo a Chartres, dove avrebbe operato come \"magister scholae\" gi\u00e0 nel 1121, anno in cui prese le difese di Pietro Abelardo nel concilio di Soissons contro le accuse del legato pontificio Conone.\nIn seguito avrebbe insegnato retorica a Parigi fino al 1141, segnalandosi tra i maggiori esponenti del platonismo medievale.\nTra i suoi allievi si annoverano Giovanni di Salisbury, ed Ermanno di Carinzia, che lo descrisse come \u00abl'anima di Platone restituita dal cielo all'umanit\u00e0\u00bb.\nNel 1141 torn\u00f2 a Chartres, subentrando a Gilberto Porretano nella carica di cancelliere, dopo che questi l'aveva lasciata per fare ritorno alla sua citt\u00e0 natale.\nIn seguito alla partecipazione al concilio di Reims del 1148, in cui furono condannate alcune tesi teologiche dello stesso Porretano, Teodorico si sarebbe infine ritirato a vita monastica.\nMor\u00ec intorno al 1156, o forse gi\u00e0 nel 1150.\nRappresentante di spicco della scuola di Chartres, contribu\u00ec a orientarne gli studi verso la filosofia naturale e la cosmologia nel solco della tradizione platonica, rifacendosi in particolare al dialogo \"Timeo\". Fu inoltre tra i primi nell'Occidente medievale a promuovere l'introduzione di testi e conoscenze provenienti dal mondo arabo-islamico.\nTra le sue opere principali si annoverano:\nL\"Hexaemeron\".\nL\"Hexaemeron\", o \"De sex dierum operibus\" (\u00abtrattato sulla creazione in sei giorni\u00bb), si presenta come un'interpretazione letterale della Genesi \u00ab\"secundum physicam\"\u00bb, cio\u00e8 secondo i principi della fisica, attinti in particolare al \"Timeo\" platonico, escludendo quindi ogni esegesi allegorica e morale.\nSi tratta di una cosmogonia dagli influssi non solo platonici ma anche pitagorici, basata su una concezione matematica della Trinit\u00e0, ripresa dal \"De Trinitate\" di Boezio, che considera il rapporto dialettico tra Dio e le creature alla stregua dell'esplicarsi dell'Uno nella molteplicit\u00e0 dei numeri.\nLa spiegazione di Teodorico della creazione del mondo, che costituisce una difesa ragionata dell'esistenza di Dio, si fonda inoltre sulle quattro cause della fisica aristotelica, da lui identificate con le tre Persone della Trinit\u00e0 pi\u00f9 la materia prima, composta dai quattro elementi: il Padre rappresenta la causa efficiente, il Figlio la causa formale, lo Spirito Santo la causa finale, ed i quattro elementi quella materiale.\nL'opera divina per Teodorico ha dato inizio allo scorrere del tempo con la creazione dei quattro elementi, dopodich\u00e9 questi si sono evoluti naturalmente attraverso proprie combinazioni senza bisogno che Dio intervenisse pi\u00f9: il fuoco, muovendosi e illuminando l'aria, ha determinato il sorgere del primo giorno; il giorno seguente ha riscaldato l'acqua, facendola salire a formare le nuvole; il terzo giorno l'acqua ritirandosi ha fatto emergere la terra. Il continuo riscaldamento delle acque sopra il firmamento ha prodotto la formazione delle sfere celesti nel quarto giorno, mentre il riscaldamento della terra ha fatto sorgere la vita vegetale, animale e umana nel quinto e sesto giorno.\nLe proporzioni aritmetiche con cui i quattro elementi si sono mescolati accomunano in tal modo il macrocosmo celeste al microcosmo umano. Gli oggetti sensibili risultanti da una tale commistione vengono da Teodorico chiamati \"elementati\", e partecipano delle qualit\u00e0 (caldo, freddo, secco, umido) dei quattro elementi, ognuno dei quali ne possiede due.\nPoich\u00e9 Dio \u00e8 la \u00abforma di tutti gli esseri\u00bb, in quanto causa formale che tutti li comprende, alcuni studiosi hanno attributo in maniera inappropriata una sorta di panteismo alla dottrina di Teodorico, il quale in realt\u00e0 teneva a distinguere con evidenza il Creatore dalle sue creature.\nL\"Eptateuchon\".\nL\"Eptateucon\" (dal greco \u03b5\u03c0\u03c4\u03b1-\u03c4\u03b5\u1fe6\u03c7\u03bf\u03c2, \u00absette raccolte\u00bb) \u00e8 un'ampia enciclopedia di opere antiche relative alle sette arti liberali, distinte in base al loro differente ambito di conoscenza, ma tutte confluenti in unit\u00e0 verso una comprensione globale del sapere, capace soprattutto di rendere accessibile il significato filosofico delle Sacre Scritture.\nNel \"Prologo\" Teodorico la presenta non come un'opera propria, bens\u00ec come una trascrizione di testi antichi, raccolti secondo i due strumenti fondamentali della filosofia, l\"intellectus\" e l\"interpretatio\", cio\u00e8 la ragione e l'esegesi, il cui connubio, simboleggiato dalle nozze di Mercurio e Filologia secondo un'immagine ripresa da Marziano Capella, rappresenta il contenuto spirituale del \"quadrivium\" che si fa espressione attraverso il \"trivium\".\nIn particolare, se il quadrivio \u00e8 la \u00abscienza della natura\u00bb, comprendente le materie matematiche e scientifiche, il trivio \u00e8 la \u00abscienza delle parole\u00bb: fra le tre discipline di quest'ultima, egli attribuisce la massima importanza alla grammatica, sebbene le sue ricerche pi\u00f9 rilevanti riguardino la retorica, nell'ambito della quale fornisce un prezioso commento al \"De inventione\" di Cicerone. \nAnche riguardo alla dialettica, Teodorico fu il primo a reintrodurre in Occidente gli \"Analitici primi\" e gli \"Elenchi sofistici\" di Aristotele in una versione latina, nonostante il suo platonismo.\nTra le fonti del quadrivio, invece, egli attinse alle tavole del filosofo persiano al-Khw\u0101rizm\u012b, tradotte in latino da Adelardo di Bath, come riferimento per la materia dell'astronomia."}
{"id": "8933492", "revid": "363629", "url": "https://it.wikipedia.org/wiki?curid=8933492", "title": "Incidente di Brema", "text": ""}
{"id": "8933494", "revid": "363629", "url": "https://it.wikipedia.org/wiki?curid=8933494", "title": "Incidente aereo di Brema", "text": ""}
{"id": "8933496", "revid": "1318658", "url": "https://it.wikipedia.org/wiki?curid=8933496", "title": "Moda sostenibile", "text": "La moda sostenibile (o ecosostenibile), in inglese \"sustainable fashion\" (o \"eco fashion),\" \u00e8 un movimento e un processo di promozione del cambiamento del sistema moda verso una maggiore integrit\u00e0 ecologica e giustizia sociale.Il cambiamento auspicato non \u00e8 indirizzato esclusivamente alla filiera tessile o del prodotto di moda, bens\u00ec comprende un cambiamento di paradigma per l'intero sistema.\nCi\u00f2 significa occuparsi di sistemi tra loro interdipendenti, come quello economico-finanziario, sociale, culturale ed ecologico , considerando la moda dal punto di vista di diversi \"stakeholder,\" sia a livello sociale (utenti e produttori), sia a livello ambientale, considerando l\u2019ecosistema terrestre presente e futuro.\nLe definizioni \"moda sostenibile\" o \"moda per la sostenibilit\u00e0\" indicano dunque la consapevolezza delle influenze sistemiche ed interconnessioni complesse e di lungo periodo tra contesti materiali, sociali e culturali nella moda. La moda sostenibile \u00e8 responsabilit\u00e0 dei cittadini, del settore pubblico e privato.\nUn esempio chiave della necessit\u00e0 di pensare in modo sistemico (system thinking) nella moda \u00e8 evidenziato dal fatto che i benefici delle iniziative a livello di prodotto, come la sostituzione di un tipo di fibra con un'opzione meno dannosa per l'ambiente, sono vanificati dagli effetti negativi dell'aumento dei volumi di prodotti di moda.\nVicini ma comunque distinti dal concetto di \"moda sostenibile\" sono invece gli approcci e le definizioni di \"green fashion\" e \"moda ecosolidale\", che enfatizzano l'aspetto ambientale, e \"moda etica\", che si focalizza in via primaria sull'aspetto sociale. Tali definizioni, sebbene indichino una volont\u00e0 di affrontare questioni ambientali e sociali, hanno un approccio circoscritto alla risoluzione di singoli problemi tralasciando la prospettiva sistemica.\nL'industria tessile.\nL\u2019industria tessile \u00e8 una delle pi\u00f9 redditizie e, allo stesso tempo, inquinanti della Terra. Produce un fatturato annuo di 1.500 miliardi di euro e oltre un miliardo di vestiti all\u2019anno.\nLa produzione e la manutenzione degli abiti costano enormi quantit\u00e0 di acqua, energia e risorse non rinnovabili.\nLe cause che rendono il ciclo di vita dei vestiti insostenibile sono dovute a diversi fattori:\nIl maggior uso di sostanze chimiche nella produzione tessile avviene durante il \u201cprocesso ad umido\u201d, nella tintura, nel lavaggio, nella stampa e nei fissaggi. I macchinari adibiti a queste procedure consumano molta acqua. L\u2019insostenibilit\u00e0 ambientale dell'industria della moda non \u00e8 limitata alla sola fase di produzione dei vestiti, ma si protrae anche durante il loro utilizzo e la fase di smaltimento.\nLa storia della moda sostenibile.\nLe origini del movimento della moda sostenibile si intrecciano con quelle del movimento ambientalista moderno, di cui fa parte, e in particolare la pubblicazione nel 1963 del libro \"Silent Spring\" (Primavera Silenziosa) della biologa americana Rachel Carson. Il libro della Carson, avveniristico per l'epoca, esponeva il grave e diffuso inquinamento associato all'uso di agrofarmaci come parte dell'industrializzazione, tema ancora oggi importante nel dibattito sull'impatto ambientale e sociale della moda.\nNei decenni successivi, l'impatto delle azioni umane sull'ambiente \u00e8 stato oggetto di un'indagine pi\u00f9 sistemica, che comprende gli effetti dell'attivit\u00e0 industriale, e di nuovi concetti per mitigarne gli effetti, in particolare lo sviluppo sostenibile, termine coniato nel 1987 dal Rapporto Brundtland.\nAll'inizio degli anni novanta e in concomitanza con la conferenza delle Nazioni Unite sull'ambiente e lo sviluppo del 1992, nota popolarmente come Summit della Terra (\"Rio Earth Summit\"), i \"temi verdi\" (come venivano chiamati all'epoca) sono entrati nelle pubblicazioni di moda e tessili.\nIn genere, queste pubblicazioni presentavano il lavoro di note aziende come Patagonia ed ESPRIT, che alla fine degli anni ottanta hanno portato preoccupazioni ambientali nelle loro attivit\u00e0. I proprietari di queste aziende dell'epoca, Yvon Chouinard e Doug Tompkins, erano \"outdoorsmen\" e hanno visto l'ambiente danneggiato dalla sovrapproduzione e dal consumo eccessivo di beni materiali.\nPertanto hanno commissionato una ricerca sugli impatti delle fibre utilizzate nelle loro aziende. Per Patagonia, questo ha portato ad una valutazione del ciclo di vita di quattro fibre: cotone, lana, nylon e poliestere.\nPer ESPRIT l'attenzione si \u00e8 concentrata sul cotone - e sulla ricerca di migliori alternative ad esso - che all'epoca rappresentava il 90% del loro business. \u00c8 interessante notare che una simile attenzione all'impatto e alla selezione dei materiali \u00e8 ancora la norma nella moda sostenibile da oltre trent'anni.\nI principi della moda \"green\"o \"eco\", come proposti da queste due aziende, si basavano sulla filosofia dell'Ecologia Profonda di Arne N\u00e6ss, Fritjof Capra, Ernest Callenbach e del teorico del design Victor Papanek.\nQuesto imperativo si basa anche sulla comprensione femminista delle relazioni uomo-natura, sull'interconnessione e sull\u2019\"etica della cura\" come sostenuto da Carolyn Merchant, Suzi Gablik, Vandana Shiva e Carol Gilligan, personalit\u00e0 che hanno cofinanziato la prima conferenza sul cotone biologico tenutasi nel 1991 a Visalia, in California. Nel 1992, \u00e8 stata lanciata l'ESPRIT eco-collection, sviluppata dalla stilista Lynda Grose, basata sulla Eco Audit Guide e pubblicata dall'Elmwood Institute .\nNel corso degli anni novanta e all'inizio degli anni 2000, il movimento della moda sostenibile si \u00e8 esteso a molti marchi. Anche se l'attenzione primaria \u00e8 rimasta incentrata sul miglioramento dell'impatto dei prodotti attraverso la lavorazione delle fibre e dei tessuti e la provenienza dei materiali, Doug Tompkins e Yvon Chouinard hanno presto notato la causa fondamentale dell'insostenibilit\u00e0: la crescita esponenziale e il consumo. Il tema del consumo era gi\u00e0 stato oggetto di riflessione per ESPRIT in precedenza: nel 1990 il brand aveva pubblicato un annuncio su Utne Reader, chiedendo un consumo responsabile.\nNel 2011 il marchio Patagonia ha pubblicato un ulteriore annuncio e una campagna di comunicazione dal titolo: \"Don't buy this jacket\" con un'immagine della propria merce. Il messaggio intendeva incoraggiare i consumatori a considerare l'effetto che il consumo di moda ha sull'ambiente e ad acquistare esclusivamente ci\u00f2 di cui hanno bisogno.\nParallelamente all'agenda dell'industria, dall'inizio degli anni novanta si \u00e8 sviluppata un'agenda di ricerca sulla moda sostenibile, che ora ha una propria storia, dinamica, politica, pratiche, sotto-movimenti ed evoluzione del linguaggio analitico e critico. Il settore ha una vasta portata e comprende progetti tecnici che cercano di migliorare l'efficienza delle risorse delle operazioni esistenti, il lavoro dei marchi e dei designer per lavorare secondo le priorit\u00e0 attuali e quelli che cercano di ridisegnare il sistema della moda in modo fondamentalmente diverso, compresa la logica di crescita. Nel 2019, un gruppo di ricercatori ha costituito la Union of Concerned Researchers in Fashion per sostenere attivit\u00e0 di ricerca radicale e coordinata, commisurata alle sfide della perdita di biodiversit\u00e0 e dei cambiamenti climatici.\nGli obiettivi della moda sostenibile.\nL'industria della moda ha una chiara opportunit\u00e0 di agire diversamente e considerare il ruolo del profitto e della crescita, creando allo stesso tempo nuovo valore e ricchezza pi\u00f9 profonda per la societ\u00e0 e quindi per l'economia mondiale.\nL'obiettivo della moda sostenibile \u00e8 quello di creare ecosistemi e comunit\u00e0 fiorenti attraverso la sua attivit\u00e0, che pu\u00f2 comprendere: aumentare il valore della produzione e dei prodotti locali, prolungare il ciclo di vita dei materiali, aumentare il valore di capi di abbigliamento senza tempo, ridurre la quantit\u00e0 di rifiuti e ridurre i danni all'ambiente creati dalla produzione e dal consumo.\nUn altro dei suoi obiettivi \u00e8 quello di educare le persone a praticare un consumo rispettoso dell'ambiente promuovendo il \"\"green consumer\".\nC'\u00e8 tuttavia una crescente preoccupazione che il modello del \"green consumer\"\" possa incentivare la crescita economica nonostante gli obiettivi dell'azienda sostenibile siano quelli di mitigare e invertire l'inquinamento, lo sfruttamento del lavoro e le disuguaglianze che l'industria della moda promuove e da cui trae profitto.\nCi\u00f2 \u00e8 emerso chiaramente nelle discussioni che hanno fatto seguito al rapporto Burberry, secondo cui nel 2018 il marchio ha bruciato merci invendute per un valore di circa 28,6 milioni di sterline (circa 37,8 milioni di dollari), esponendo non solo la sovrapproduzione e la successiva distruzione delle scorte invendute come una normale pratica commerciale, ma anche i comportamenti dei marchi che minano attivamente un'agenda della moda sostenibile.\nLa sfida per rendere la moda pi\u00f9 sostenibile richiede un ripensamento dell'intero sistema. La \"Union of Concerned Researchers in Fashion\" sostiene che l'industria della moda stia ancora discutendo le stesse idee che erano state avanzate all'origine, alla fine degli anni ottanta e all'inizio degli anni novanta. Se si prende in considerazione il lungo termine e si esaminano i progressi della moda e della sostenibilit\u00e0 a partire dagli anni novanta, i progressi effettivi in termini ecologici sono pochi. Come osserva l'Unione: \"Finora, la missione della moda sostenibile \u00e8 stata un totale fallimento e tutti i piccoli e crescenti cambiamenti sono stati annegati da un'economia esplosiva di estrazione, consumo, sprechi e continui abusi sul lavoro \".\nUna domanda che si pone spesso a chi opera nel campo della moda sostenibile \u00e8 se il settore stesso sia un ossimoro. Questo riflette la possibilit\u00e0 apparentemente inconciliabile di coniugare la moda (intesa come costante cambiamento, e legata a modelli di business basati sulla continua sostituzione dei beni) e la sostenibilit\u00e0 (intesa come continuit\u00e0 e intraprendenza). L'apparente paradosso si dissolve se la moda viene vista in senso lato, non solo come un processo allineato ai modelli di business espansionistici e al consumo di nuovo abbigliamento, ma piuttosto come un meccanismo che porta a modi di vivere pi\u00f9 impegnati su una Terra preziosa e mutevole.\nSostenibilit\u00e0 sociale, ambientale ed economica.\nLa sostenibilit\u00e0 si articola in tre dimensioni:\nLa moda ecosostenibile.\nLa moda ecosostenibile rappresenta un nuovo approccio al design di vestiti. \u00c8 una realt\u00e0 basata e composta dall'etica e dalla sostenibilit\u00e0. L\u2019etica applicata alla moda si riferisce alle condizioni di lavoro e al benessere dei lavoratori. Da un punto di vista sostenibile, invece, ha lo scopo di proteggere l\u2019ambiente. La sostenibilit\u00e0 si basa principalmente sull'utilizzo di materiali non dannosi o dal minimo impatto sull'ambiente, sia in fase di produzione che di smaltimento, come la seta o la canapa.\nLa moda etica viene ancora definita un'utopia, ma \u00e8 in sviluppo grazie alle iniziative intraprese da grandi marche come Stella McCartney che utilizza materiali ecologici. Questa realt\u00e0 sta diventando nota anche grazie ad alcuni paesi che organizzano eventi per pubblicizzarne le idee, come la Danimarca.\nEsistono delle certificazioni come quella rilasciata dalla GOTS (Global Organic Textile Standard) che \u00e8 leader mondiale nel controllare e i criteri ambientali e sociali utilizzati nella produzione delle fibre organiche. Questa associazione controlla che all'interno delle fibre organiche non ci siano sostanze chimiche che danneggiano la biodegradabilit\u00e0 del materiale.\nPrincipi e caratteristiche.\nLa moda ecosostenibile si basa su alcuni principi:\nI materiali ecosostenibili per la moda.\nCi sono diverse stoffe e materiali che vengono utilizzati per produrre vestiti che rispettano i principi dell'ecosostenibilit\u00e0 per cercare di abbassare l\u2019inquinamento e gli sprechi effettuati ogni anno. Molti sono in via di sviluppo essendo appena stati scoperti, ma i pi\u00f9 utilizzati e conosciuti sono:\nUtilizzando questi materiali si abbassa il consumo dell\u2019acqua per la produzione, i pesticidi e i fertilizzanti non vengono utilizzati e si emette meno anidride carbonica nell'atmosfera visto che ogni anno poi, circa 73 milioni di tonnellate di abiti vengono buttati e almeno con l\u2019utilizzo di questi materiali l\u2019ambiente ne risentirebbe meno.\nLe marche che producono abbigliamento ecosostenibile.\nL'industria della moda ecosostenibile \u00e8 in crescita e sempre pi\u00f9 marche stanno aderendo a questa realt\u00e0 come per esempio la Reebok che ha prodotto le scarpe biodegradabili fatte di cotone e mais. Molte altre marche come Zara, Puma, Adidas, Valentino e Levi\u2019s si sono uniti a questa visione rivoluzionaria grazie al contributo di Greenpeace con la sua campagna Detox. Una marca di fama mondiale che ha aderito \u00e8 Stella McCartney che si basa su quattro principi: rispetto per la natura, rispetto per le persone, rispetto per gli animali e nessuno spreco di materiale. Ci sono invece alcune marche che hanno fatto scandalo per azioni soprattutto contro l\u2019etica come la Moncler. Nel 2014 una giornalista \u00e8 quasi stata inforcata da un allevatore di oche in Ungheria per sottrarsi alle sue domande, ma \u00e8 stato scoperto che le oche era rinchiuse in lager e quattro volte all\u2019anno venivano spiumate in un modo atroce e violento che causa ferite gravi e qualche volta anche letali dopo ore di agonia e sofferenza. I piumini non vengono nemmeno pi\u00f9 fabbricati in Italia ma in Moldavia e in Romania.\nLa moda etica.\nLo scopo della moda etica \u00e8 di tenere conto dei numerosi lavoratori coinvolti nella produzione: agricoltori che coltivano i materiali per i tessuti, operai che ricamano i pezzi, tutti coloro che pongono in essere l\u2019industria dell\u2019abbigliamento stando dietro ai vari marchi di moda.\nGarantire un lavoro etico significa istituire salari equi e accesso a buone condizioni di lavoro. Ci\u00f2 mostra uno scopo pi\u00f9 ampio rispetto agli utili e alle vendite.\nQuando non c\u2019\u00e8 lavoro etico.\nLa sicurezza del lavoro non \u00e8 garantita quando:\nCon la globalizzazione, poi, i materiali e la manodopera necessari alle industrie di moda richiedono costi veramente bassi in diverse parti del mondo. Questi risparmi vengono trasferiti al cliente, che trova i capi e a prezzi sempre pi\u00f9 bassi, considerandoli quasi usa e getta. I lavoratori, invece, ricevono bassi salari, notevolmente inferiori al salario minimo di base e saranno probabilmente bloccati per sempre nel ciclo della povert\u00e0.\nDove non c\u2019\u00e8 lavoro etico.\nLa sicurezza del lavoro non \u00e8 garantita soprattutto in India, Etiopia, Vietnam, Cambogia, Marocco, Indonesia, Brasile e Messico.\nUn esempio eclatante di sfruttamento dei lavoratori \u00e8 il Rana Plaza: un edificio commerciale di 8 piani nella capitale del Bangladesh, Dacca, che al suo interno ospitava fabbriche di abbigliamento, una banca, appartamenti e numerosi negozi.\nIl 24 aprile 2013 croll\u00f2 causando 1129 vittime e rappresentando il pi\u00f9 grave incidente mortale in una fabbrica tessile. Il crollo fu causato dal fatto che la struttura era stata costruita senza permesso nei piani superiori, oltre che progettata per ospitare negozi e uffici, e non fabbriche. Si erano gi\u00e0 notate in precedenza delle crepe nell\u2019edificio, ed alcune attivit\u00e0 erano gi\u00e0 state chiuse. Nonostante tutto, ai lavoratori delle fabbriche \u00e8 stato ordinato di tornare al lavoro il giorno seguente, pena trattenimento della loro paga.\nCoinvolti in questo disastro, oltre ai morti e ai feriti, molteplici brand. Tutto ci\u00f2 spinse circa 220 aziende a stipulare un importante accordo quinquennale riguardante la prevenzione degli incendi e la sicurezza degli edifici.\nLa moda responsabile.\nNegli ultimi anni l'attenzione da parte dei consumatori verso la sostenibilit\u00e0 \u00e8 cresciuta notevolmente; infatti il 70% circa \u00e8 disposto a spendere il 5% o il 10% in pi\u00f9 per abiti ecosostenibili. Di conseguenza le imprese si stanno convertendo ad una produzione sempre pi\u00f9 green.\nL'interesse verso una moda responsabile ha portato allo sviluppo di nuove tipologie di moda. Esistono infatti tre possibili filoni della moda responsabile: la moda biologica, la moda solidale e la moda dell\u2019usato.\nLa \"moda biologica\" \u00e8 caratterizzata da un'attenzione e una sensibilit\u00e0 verso la natura, vista come bene da difendere e valorizzare. Gli individui e le imprese che fanno parte di questo filone acquistano e producono prodotti ecocompatibili, realizzati con materiali a basso impatto ambientale, facilmente smaltibili e/o riciclabili. Un grande brand leader nel settore dell\u2019abbigliamento ecologico e sportivo \u00e8 Patagonia. Il suo principio organizzatore, infatti, \u00e8 \u201cfabbricare il prodotto migliore, non provocare alcun danno non necessario, usare il business per ispirare e implementare soluzioni alla crisi ambientale\u201d.\nLa \"moda solidale\" riflette la dimensione altruistica della responsabilit\u00e0, dando sempre importanza all\u2019ambiente. Un esempio di tale realt\u00e0 \u00e8 BDS (acronimo di Botteghe della Solidariet\u00e0), un insieme di cooperative che contribuiscono allo sviluppo di un'economia solidale attraverso attivit\u00e0 socialmente utili, che ripartiscano in modo equo le risorse del pianeta.\nInfine, esiste la \"moda dell\u2019usato\" che si occupa del recupero, riciclo e riutilizzo degli oggetti, sempre prestando attenzione all\u2019ambiente e alla tutela dei diritti dei lavoratori. Nel 2020 circa un terzo degli italiani ha acquistato capi di seconda mano e circa la met\u00e0 degli acquisti \u00e8 stata effettuata online. Coloro che prestano attenzione al consumo responsabile, infatti, hanno iniziato ad utilizzare alcune applicazioni online, come per esempio Vinted. Si tratta di un marketplace lituano che consente ai suoi utenti di vendere, acquistare e scambiare capi di abbigliamento e accessori di seconda mano. Negli ultimi mesi \u00e8 diventata la pi\u00f9 grande piattaforma europea online close to customer dedicata all'usato.\nAgenda 2030: il settore della moda.\nLa moda sostenibile e la sostenibilit\u00e0 nel mondo della moda seguono i canoni di sviluppo sostenibile suggeriti dall\u2019Agenda 2030 nel piano per raggiungere i 17 obiettivi che sono stati adottati da tutti gli Stati membri delle Nazioni Unite nel 2015.\nI Sustainable Development Goals stanno diventando un riferimento per le aziende nella definizione delle strategie di sostenibilit\u00e0 a medio-lungo termine.\nSecondo l\u2019indagine di Global Fashion Agenda, i 17 SDGs possono essere uno strumento utilizzabile dalle aziende per misurare le proprie performance in termini di sostenibilit\u00e0.\nLe stesse Nazioni Unite suggeriscono l\u2019integrazione di questi obiettivi nell\u2019ambito della moda tramite progetti specifici.\nLa United Nations Alliance for Sustainable Fashion \u00e8 un\u2019iniziativa che promuove un\u2019azione coordinata nel settore della moda.\nL\u2019alleanza si impegna a supportare la coordinazione dei membri della UN che lavorano nel settore della moda e promuovono progetti che assicurano la sostenibilit\u00e0 della catena di produzione per il raggiungimento degli SDGs.\nLa UN, attraverso questa alleanza vorrebbe contribuire alla realizzazione degli obiettivi e ridurre il suo impatto ambientale e sociale negativo.\nInoltre, nel 2018 \u00e8 stata creata l\u2019iniziativa SDGs for Better Fashion, che coinvolgere studenti, aziende e consumatori.\nL\u2019obiettivo di questa iniziativa \u00e8 di integrare gli SDGs in questo settore, per risolvere i problemi sociali e ambientali relativi alla produzione e al consumo dei capi, attraverso l\u2019implementazione di strategie di design sostenibile, promuovendo l\u2019uso di tecnologie sostenibili e di una gestione adeguata delle risorse utilizzate nelle filiere tessili. In aggiunta, promuovere nuovi modelli di business e interagire con i consumatori per migliorare le abitudini di consumo.\nLa moda sostenibile in Italia.\nIl \"Manifesto della sostenibilit\u00e0 per la moda\" del 13 giugno 2012 promosso dalla Camera nazionale della moda italiana \u00e8 composto di dieci punti con l\u2019obiettivo di tracciare una via italiana alla moda responsabile e sostenibile e di favorire l\u2019adozione di modelli di gestione responsabile lungo tutta la catena del valore della moda a vantaggio del sistema Paese.\nI dieci punti:\nConsumatore sostenibile nel settore Moda: LOHAS.\nI Lohas, \"Lifestyle of health and sustainability\", sono i nuovi consumatori, soprattutto appartenenti alle ultime generazioni, propensi a operare scelte responsabili anche nel settore della moda.\nLa Lohas \u00e8 una tendenza sempre pi\u00f9 popolare che riguarda l\u2019utilizzo di beni e risorse in modo sostenibile.\nFino a poco tempo fa venivano chiamati \"green chic\". Seguono delle regole ad impatto zero, sono over 40. I Lohas non amano acquistare online e rifuggono tutto ci\u00f2 che non \u00e8 a chilometro zero o sfuso, eviterebbero appunto il digital shopping.\nElevata sarebbe invece la frequentazione dei gruppi d'acquisto solidali.\nIl tema \u00e8 emerso durante un incontro organizzato a Milano da Here Connecting Creativity in collaborazione con Green Light For Business, associazione studentesca nata in Bocconi.\nLe sfilate di moda sostenibili.\nL'inno della primavera-estate 2019 \u00e8 stato \"Buy Less, Dress Up\", ovvero \"Compra meno,Vestiti\" di Vivienne Westwood. Lei \u00e8 stata la prima a lanciare la sua linea di moda libera da pellicce a pelli di animali.\nDa poco si \u00e8 avvicinata al tema della sostenibilit\u00e0 anche Stella McCartney, che ha appena lanciato insieme ad Adidas le nuove sneaker Stan Smith vegan e che, lo scorso marzo, ha lanciato con la sua Fondazione una challenge che usa i social per salvare il Pianeta. Alle ultime sfilate la designer inglese ha portato una collezione realizzata con il 75% dei prodotti sostenibile, dal cashmere rigenerato alla nappa eco, fino a Koba, pelliccia di origine vegetale.\nBrand sostenibili.\nPrada ha fatto recentemente un salto di qualit\u00e0 verso l'alta moda sostenibile. Da poco la casa italiana ha annunciato il lancio della nuova linea Re-Nylon e ha dichiarato che arriver\u00e0 ad utilizzare esclusivamente nylon riciclato entro la fine del 2021.\nPrada ha firmato durante il G7 insieme a pi\u00f9 di 32 brand, tra cui anche Gucci, un accordo per raggiungere tre obiettivi chiave: azzeramento emissione gas serra; riduzione plastica monouso; ridurre inquinamento da microfibre.\nIn pi\u00f9 \u00e8 stato il primo brand del lusso a sottoscrivere un prestito legato ad obiettivi sostenibili.\nIl ceo di Gucci Marco Bizzarri ha lanciato la \"Ceo Carbon Neutral Challenge\", La chiamata \u00e8 ai manager delle grandi societ\u00e0, non solo della moda.\nHa, inoltre, dichiarato che la catena di fornitura sar\u00e0 a emissione zero e che verranno compensate le emissioni che non possono essere evitate.\nGucci \u00e8 il primo brand di lusso ad aver ottenuto la certificazione ISO 20121 (certificato collegato alla sostenibilit\u00e0) per le sfilate. A partire dalle sfilate primavera estate 2020 l'azienda misura e mitiga gli impatti ambientali negativi e ottimizza i processi al fine di renderli pi\u00f9 efficienti dal punto di vista ambientale scegliendo materiali sostenibili, che possono essere riutilizzati, riciclati o noleggiati.\nPer ogni partecipante alle sfilate il brand si \u00e8 impegnato a piantare un albero per compensare le emissioni che non \u00e8 stato possibile ridurre o eliminare. Il primo evento di forestazione \u00e8 stato realizzato a ottobre 2019 a Milano.\nGucci ha anche un programma per il suoi dipendenti nell'ambito del volontariato globale e si chiama: Gucci Changemakers.\nImportante \u00e8 anche l\u2019associazione di promozione sociale \u201cdressthechange\u201d nata a Roma nel 2017 e seguita dai due fondatori Cecilia Frajoli Gualdi e Fabio Pulsinelli. Si occupa di promuovere e di divulgare ci\u00f2 che riguarda la moda etica, l\u2019economia civile e il sustainable Design.\nCertificazioni per la moda sostenibile.\nPer aiutare il consumatore ad orientarsi nel mondo della moda e dei capi d'abbigliamento ecosostenibili le certificazioni possono giocare un ruolo ed aiutare ad individuare i capi d'abbigliamento che rispettano criteri etici e di sostenibilit\u00e0.\nFriend of the Earth - Certificazione per la Moda sostenibile.\nLa moda e i prodotti tessili certificati Friend of the Earth sono derivati dall\u2019utilizzo di materie prime provenienti dall\u2019agricoltura e dall\u2019allevamento sostenibili certificati Friend of the Earth o da materiali riciclati prodotti nel rispetto dell\u2019ambiente e dei lavoratori.\nGli standard per la certificazione Friend of the Earth moda sostenibile includono:"}
{"id": "8933498", "revid": "1115371", "url": "https://it.wikipedia.org/wiki?curid=8933498", "title": "Mormon Trail", "text": ""}
{"id": "8933504", "revid": "39692", "url": "https://it.wikipedia.org/wiki?curid=8933504", "title": "Trichobatrachus robustus", "text": ""}
{"id": "8933514", "revid": "300067", "url": "https://it.wikipedia.org/wiki?curid=8933514", "title": "Delaware Blue Coats 2019-2020", "text": "La stagione 2019-20 dei Delaware Blue Coats fu l'11\u00aa nella NBA D-League per la franchigia.\nI Delaware Blue Coats al momento dell'interruzione della stagione a causa della pandemia da COVID-19, erano secondi nella Atlantic Division con un record di 22-21. "}
{"id": "8933516", "revid": "446353", "url": "https://it.wikipedia.org/wiki?curid=8933516", "title": "Pontificia Opera di San Pietro Apostolo", "text": "La Pontificia Opera di San Pietro Apostolo \u00e8 una delle quattro Pontificie Opere Missionarie. Fu fondata a Caen, in Francia, nel 1889 su iniziativa di Jeanne Bigard (1859-1934) e di sua madre Stefania Cottin. I suoi compiti sono: fornire assistenza nell'educazione e nella formazione dei seminaristi e dei candidati alla vita religiosa nei paesi di missione, fornire assistenza nella costruzione e nell'equipaggiamento dei seminari e delle case di formazione nelle missioni, risvegliare la responsabilit\u00e0 sulle missioni e curare le vocazioni nei paesi di missione.\nStoria.\nIl momento decisivo per la fondazione dell'Opera fu una lettera che monsignor Jules-Alphonse Cousin, vicario apostolico del Giappone Meridionale, con sede a Nagasaki scrisse nel 1889 alle signore Bigard. In essa parlava delle difficolt\u00e0 nell'accettare i candidati in seminario a causa della mancanza di risorse materiali per il loro mantenimento. All'epoca il suo seminario ospitava 50 candidati anche se avrebbe potuto accettarne solo 12. Le due donne iniziarono quindi a raccogliere denaro per sostenere i seminaristi. I donatori che si impegnarono a pagare sistematicamente i contributi per il loro sostentamento divennero i primi membri di questa Opera appena creata. Presto essa si diffuse in Francia e in altri paesi europei.\nIl 3 maggio 1922, con il \"motu proprio\" \"Romanorum Pontificum\", papa Pio XI fece acquisire all'Opera il carattere Pontificio. Essa venne affidata al patrocinio di Santa Teresa di Lisieux, che nel suo carmelo segu\u00ec la sua \"piccola via\" di fiducia fanciullesca in Dio. Teresa comprese il senso profondo della missione della Chiesa, scorreva dall'amore di Dio e lo annunciava. Nel 1925 papa Pio XI la nomin\u00f2 patrona della Pontificia Opera di San Pietro Apostolo e nel 1927 la proclam\u00f2, insieme a San Francesco Saverio, patrona delle missioni cattoliche. Nel 1997 papa Giovanni Paolo II le concesse il titolo di dottore della Chiesa. Dopo la morte di sua madre, Jeanne Bigard don\u00f2 tutti i suoi beni all'Opera. Inoltre, spost\u00f2 la sua sede dalla Francia alla Svizzera. Alla fine della sua vita, percependo l'imminente malattia, affid\u00f2 la direzione dell'Opera alla Congregazione dei Missionari Francescani di Maria a Friburgo.\nL'Opera oggi.\nOggi, la Pontificia Opera di San Pietro Apostolo mantiene circa 800 seminari teologici in tutti i paesi di missione nel mondo. Anche oggi in quelle terre spesso il problema non \u00e8 la mancanza di seminaristi ma la carenza di fondi per il loro mantenimento. Pertanto, l'Opera \u00e8 ancora necessario in quanto molte Chiese missionarie non sono in grado di soddisfare tutte le esigenze di educazione dei futuri chierici e religiosi. Le offerte vengono consegnate alla segreteria generale dell'Opera che ha sede a Roma.\nL'Opera supporta finanziariamente:\nTutti possono supportare l'Opera. In Polonia ad esempio, i giovani dalle scuole medie inferiori o superiori sono particolarmente incoraggiati.\nFesta patronale.\nIl giorno patronale dell'Opera \u00e8 la quarta domenica dopo Pasqua, cio\u00e8 la domenica del Buon Pastore, che \u00e8 la giornata mondiale di preghiera per le vocazioni. Papa Paolo VI, nella sua lettera apostolica \"Benignissimus Deus\" del 22 febbraio 1965, scritta per il 70\u00ba anniversario dell'Opera, invitata i vescovi a organizzare ogni anno una giornata di preghiera per le vocazioni e di raccolta di offerte per i seminaristi nei paesi di missione."}
{"id": "8933523", "revid": "73843", "url": "https://it.wikipedia.org/wiki?curid=8933523", "title": "Rio Orseolo", "text": "Rio Orseolo, \u00e8 un breve corso d'acqua interno veneziano situato nel sestiere di San Marco.\nOrigine del nome.\nIl nome deriva dall'ospizio Orseolo, voluto da Pietro I Orseolo nella zona di San Marco e che venne trasferito nelle immediate vicinanze verso la fine del XVI secolo.\nDescrizione.\nIl breve canale si trova tutto all'interno del sestiere di San Marco e con Rio dei Scoacamini, Rio dei Ferai, Rio del Cappello e Rio delle Procuratie forma una piccola isola con vari monumenti importanti, come la chiesa di Santa Croce degli Armeni.\nIl bacino Orseolo, posto all'estremit\u00e0 est del rio, \u00e8 il punto dove stazionano le imbarcazioni per i turisti. Sul canale passano due ponti:"}
{"id": "8933524", "revid": "1504506", "url": "https://it.wikipedia.org/wiki?curid=8933524", "title": "Isabella d'Appiano", "text": ""}
{"id": "8933537", "revid": "1543377", "url": "https://it.wikipedia.org/wiki?curid=8933537", "title": "Joseph Jacobs", "text": "Nacque a Sydney da una famiglia ebrea. Il suo lavoro ha contribuito a diffondere alcune delle versioni pi\u00f9 famose al mondo delle fiabe inglesi, tra cui \"Jack e la pianta di fagioli\", \"La storia dei tre orsi\", \"I tre porcellini\", \"L'Ammazzagiganti\" e \"Pollicino\". Pubblic\u00f2 alcune raccolte di fiabe inglesi: \"English Fairy Tales\" nel 1890 e \"More English Fairy Tales\" nel 1893 ma tra i due libri, e successivamente, continu\u00f2 a pubblicare fiabe raccolte dall'Europa continentale, nonch\u00e9 ebraiche, celtiche e indiane, circostanza che lo rese uno degli autori di fiabe pi\u00f9 popolari della lingua inglese. Jacobs cur\u00f2 inoltre alcune riviste e anche dei libri sul tema del folclore tra cui le Favole di Bidpai e le Favole di Esopo, nonch\u00e9 articoli sulla migrazione del folclore ebraico. Cur\u00f2 alcune versioni di \"Le mille e una notte\". Entr\u00f2 a far parte della The Folklore Society in Inghilterra e contribu\u00ec alla rivista \"Folklore\". Contribu\u00ec anche alla \"Jewish Encyclopedia\". Durante la sua vita, divenne uno dei massimi esperti di folclore inglese.\nBiografia.\nEra il sesto figlio di John Jacobs, un piccolo commerciante emigrato da Londra intorno al 1837, e di sua moglie Sarah. Studi\u00f2 alla Sydney Grammar School e all'Universit\u00e0 di Sydney, dove ottenne una borsa di studio per le materie classiche, la matematica e la chimica. Non complet\u00f2 gli studi a Sydney, ma part\u00ec per l'Inghilterra all'et\u00e0 di 18 anni.\nL\u00ec studi\u00f2 presso il St. John's College dell'Universit\u00e0 di Cambridge, dove ottenne un Bachelor of Arts nel 1876. All'universit\u00e0 dimostr\u00f2 un particolare interesse per la matematica, la filosofia, la letteratura, la storia e l'antropologia. Mentre si trovava in Gran Bretagna acquis\u00ec consapevolezza di un diffuso antisemitismo; per esprimere la propria contrariet\u00e0 scrisse un saggio, \"Mordecai\", che fu pubblicato nell'edizione del giugno 1877 della \"Macmillan's Magazine\". Nel 1877 si trasfer\u00ec a Berlino per studiare letteratura e bibliografia ebraica con Moritz Steinschneider e filosofia ed etnologia ebraica con Moritz Lazarus.\nTorn\u00f2 in Inghilterra, dove studi\u00f2 antropologia con Francis Galton presso il Laboratorio statistico dell'University College di Londra. Il suo saggio \"Studies in Jewish Statistics: Social, Vital and Anthropometric\" (1891) lo rese famoso come studioso dell'ebraismo. A questo punto, svilupp\u00f2 ulteriormente interesse per il folclore. Dal 1878 al 1884 fu segretario della Society of Hebrew Literature. Preoccupato per i pogrom antisemiti nell'Impero russo e nel gennaio 1882 scrisse alcune lettere sull'argomento al \"London Times\". Ci\u00f2 contribu\u00ec ad attirare l'attenzione dell'opinione pubblica sulla questione, determinando la costituzione del Mansion House Fund and Committee, di cui fu segretario dal 1882 al 1900. Fu segretario onorario del comitato per la letteratura e l'arte dell'esposizione storica anglo-ebraica tenutasi alla Royal Albert Hall di Londra nel 1887 e con Lucien Wolf compil\u00f2 il catalogo della mostra.\nNel 1888 visit\u00f2 la Spagna per esaminare i vecchi manoscritti ebraici, e mentre si trovava in quel paese l'Accademia Reale di Storia di Madrid lo elesse membro corrispondente. Nel 1891 torn\u00f2 sul tema dell'antisemitismo russo con un breve libro, \"The Persecution of the Jews in Russia\", che fu pubblicato prima a Londra e poi ripubblicato negli Stati Uniti dalla Jewish Publication Society of America. Nel 1896 avvi\u00f2 la pubblicazione dell'annuario ebraico \"Jewish Year Book,\" seguendola fino al 1899; dopo di lui la pubblicazione fu curata da altri.\nIn Gran Bretagna fu anche presidente della Jewish Historical Society.\nNel 1896 visit\u00f2 gli Stati Uniti per tenere delle lezioni sulla filosofia della storia ebraica al Gratz College di Filadelfia e ai gruppi del Consiglio delle donne ebraiche a New York, Filadelfia e Chicago. Nel 1900, fu invitato ad essere revisore della \"Jewish Encyclopedia\", che includeva voci di 600 collaboratori diversi e si trasfer\u00ec negli Stati Uniti per assumere questo incarico. L\u00ec si impegn\u00f2 nell'American Jewish Historical Society e divenne membro attivo del comitato della Jewish Publication Society.\nNegli Stati Uniti insegn\u00f2 anche al Jewish Theological Seminary.\nSpos\u00f2 Georgina Horne e con lei ebbe due figli e una figlia. Nel 1900, quando divenne redattore revisore della \"Jewish Encyclopedia\", con sede a New York, si stabil\u00ec definitivamente negli Stati Uniti. \nNel 1908 fu nominato membro di un comitato che si occup\u00f2 di effettuare una nuova traduzione in inglese della Bibbia per conto della Jewish Publication Society.\nNel 1913 diede le dimissioni dal Jewish Theological Seminary per curare la rivista \"American Hebrew\".\nOltre ai libri gi\u00e0 citati, Jacobs cur\u00f2 \"The Fables of Aesop\" come prima stampa realizzata da Caxton (1889), \"Painter's Palace of Pleasure\" (1890), \"Baltaser Gracian's Art of Worldly Wisdom\" (1892), \"Howell's Letters\" (1892), \"Barlaam e Josaphat\" (1896), \"Thousand and One Nights\" (6 voll, 1896) e altri. Collabor\u00f2 anche all'\"Enciclopedia Britannica\" e all'\"Encyclop\u00e6dia of Religion and Ethics\" di James Hastings.\nMor\u00ec il 30 gennaio 1916 nella sua casa di Yonkers, all'et\u00e0 di 62 anni.\nNel 1920 fu pubblicato a Filadelfia il libro \"Jewish Contributions to Civilization\", che alla sua morte era praticamente terminato.\nFolclore.\nJacobs scrisse sulla rivista \"Folklore\" dal 1899 al 1900 e dal 1890 al 1916 egli cur\u00f2 la pubblicazione di varie raccolte di fiabe corredate da illustrazioni di John D. Batten: \"English Fairy Tales\", \"Celtic Fairy Tales\", \"Indian Fairy Tales\", \"More English Fairy Tales\", \"More Celtic Fairy Tales\" (dal 1890 al 1895) e \"Europa's Fairy Book\" (pubblicato anche come \"European Folk and Fairy Tales\") nel 1916. Trasse ispirazione dai Fratelli Grimm e dal nazionalismo romantico comune nei folcloristi di quell'epoca; desiderava che i bambini inglesi avessero accesso alle fiabe inglesi, visto che si leggevano principalmente racconti francesi e tedeschi; Egli sosteneva che ci\u00f2 che era stato iniziato da Perrault venne completato dai Grimm.\nSebbene tutti i racconti siano definiti fiabe, molti dei componimenti presentano caratteristiche insolite: Binnorie (in \"English Fairy Tales\") e Tamlane (in \"More English Fairy Tales\") sono versioni in prosa di ballate popolari, \"The Old Woman and Her Pig\" (in \"English Fairy Tales\") \u00e8 una filastrocca, Henny-Penny (in \"English Fairy Tales\") \u00e8 una favola e \"The Buried Moon\" (in \"More English Fairy Tales\") ha sfumature mitologiche, insolite nelle fiabe. Secondo quanto egli stesso afferma a proposito di \"English Fairy Tales\", delle ottantasette fiabe contenute nei suoi due volumi, trentotto sono M\u00e4rchen, dieci saghe o leggende, diciannove storielle divertenti, quattro racconti cumulativi, sei racconti sugli animali e dieci storie nonsense.\nRiconoscimenti post mortem.\nDurante la sua vita, Jacobs fu considerato una delle figure pi\u00f9 eminenti degli studi sul folclore, e la voce pi\u00f9 autorevole sulle fiabe e la migrazione delle fiabe. Nel 1954, O. Somech Philips osserv\u00f2 che nonostante Jacobs avesse realizzato molte cose nella sua vita, fu in qualit\u00e0 di folclorista che lasci\u00f2 il segno.\nNel necrologio all'interno di l\"'American Jewish Year Book\", Mayer Sulzberger lo defin\u00ec una delle figure pi\u00f9 autorevoli dell'ebraismo della nostra epoca, sostenendo inoltre come egli possedesse la cifra tipica dell'universalit\u00e0 del popolo ebraico. Sulzberger elogi\u00f2 lo stile letterario di Jacobs, sostenendo che la sua scrittura era caratterizzata da facilit\u00e0 e grazia e che avrebbe potuto ottenere un posto d'onore in un albo ideale dei letterati britannici se avesse perseguito una carriera letteraria. Per Sulzberger, Jacobs aveva una natura nobile, incapace di invidia, una sete insaziabile di conoscenza, un atteggiamento sempre accogliente nei confronti dei nuovi compagni di ricerca.\nOpere.\nSulzberger inser\u00ec un elenco dei suoi libri nel necrologio:"}
{"id": "8933560", "revid": "88740", "url": "https://it.wikipedia.org/wiki?curid=8933560", "title": "Gibraltar 1", "text": "Gibraltar 1 \u00e8 il nome attribuito a un teschio fossile scoperto nel 1848 nella cava di Forbes, una cava di calcare sita nel nord di Gibilterra. La scoperta fu descritta scientificamente per la prima volta da George Busk solo nel luglio 1864 e tale teschio era cos\u00ec simile al teschio fossile \"Neanderthal 1\", scoperto nel 1856 vicino a D\u00fcsseldorf, che Busk consider\u00f2 il cranio di Gibilterra come seconda prova indipendente dell'esistenza della specie dell'\"Homo neanderthalensis\".\nStoria del ritrovamento.\nLe circostanze esatte del ritrovamento e le informazioni stratigrafiche del sito dove esso avvenne non furono documentate. Il teschio fu infatti rinvenuto a met\u00e0 del XIX secolo, ben dieci anni prima che Charles Darwin pubblicasse \"L'origine delle specie\" e otto anni prima del ritrovamento di \"Neanderthal 1\" nella valle di Neander, quindi esso fu semplicemente etichettato come appartenente a \"un antico uomo, morto prima del diluvio universale\". L'unica cosa certa, quindi, \u00e8 che il cranio fu consegnato alla Gibraltar Scientific Society da un membro delle forze armate britanniche, il tenente Edmund Henry R\u00e9n\u00e9 Flint, e che l'istituto, dopo aver documentato la ricezione dell'oggetto il 3 marzo 1848, lo tenne come curiosit\u00e0 nella propria collezione scientifica. Nel 1862, George Busk e Hugh Falconer, due paleontologi entrambi amici e colleghi di Darwin, visitarono il Territorio d'oltremare britannico sulla punta meridionale della penisola iberica e vennero a conoscenza dell'esistenza del cranio. Dopo averlo fatto arrivare a Londra e averlo analizzato, nel 1864 Falconer attribu\u00ec il cranio a una nuova specie che egli battezz\u00f2 \"Homo calpicus\", derivando il nome dal latino \"Mons Calpe\", ossia il nome con cui gli antichi romani chiamavano la rocca di Gibilterra; Busk, invece, attribu\u00ec il teschio alla specie dell\"'Homo neanderthalensis\", la cui esistenza era stata proposta da William King alla fine dell'estate dell'anno precedente in una conferenza al dipartimento di geologia della British Association for the Advancement of Science. Busk fece immediatamente in modo che il cranio fosse portato a Londra e presentato poi al Royal College of Surgeons of England nel 1868. Da allora, il cranio rimase possesso del suddetto college per essere poi prestato, a partire dal 1955, al museo di storia naturale di Londra, che al tempo faceva ancora una sezione del British Museum, dove \u00e8 attualmente esposto; una sua copia pu\u00f2 invece essere ammirata presso il Museo nazionale di Gibilterra.\nNella sua prima descrizione del reperto, pubblicata nel luglio 1864 sulla rivista londinese \"The Reader\", Busk afferma che il cranio era stato inviato in Inghilterra da un suo amico, il capitano Brome, che era il direttore della prigione militare di Gibilterra, e, osservando il teschio, gli attribuisce un'\"et\u00e0 enorme\" a causa del suo aspetto e dei minerali aderenti, notando anche come esso assomigli \"in tutti i dettagli essenziali\", incluso lo spessore delle ossa, \"al noto cranio di Neanderthal\", rispetto a cui comunque il \"Gibraltar 1\" era molto pi\u00f9 completo e meglio conservato. Allo stesso tempo, Busk sottolinea che la scoperta fatta a Gibilterra dimostra che le caratteristiche anatomiche del fossile \"Neanderthal 1\" non sono peculiarit\u00e0 individuali, ma che potrebbero essere state caratteristiche di una razza \"diffusa dal Reno alle colonna Ercole\". Infine, in tono ironico afferma: \"Qualunque cosa sia successa sulle rive del D\u00fcssel (dove si trova il sito in cui \u00e8 stato ritrovato \"Neanderthal 1\"), anche il professor Mayer difficilmente sospetter\u00e0 che un cosacco rachitico della campagna del 1814 si fosse insinuato nelle strette fessure della rocca di Gibilterra\". In quest'affermazione, Busk alludeva al fatto che, quando i resti di un Neanderthal furono trovati vicino a Mettmann nel 1856, l'anatomista tedesco August Franz Josef Karl Mayer, che era \"un determinato seguace della fede cristiana nella creazione nella sua forma tradizionale\" e che aveva avuto l'opportunit\u00e0 di analizzare i reperti, aveva attribuito i resti di \"Neanderthal 1\" a un cosacco russo morto intorno al 1813/14 nel tumulto delle guerre di liberazione contro Napoleone, deducendo il tutto dalle propriet\u00e0 anatomiche del bacino e delle gambe che, secondo Mayer, dovevano appartenere a una persona che aveva trascorso tutta la sua vita su un cavallo.\nBusk smise di lavorare a una descrizione precisa del cranio dopo il gennaio 1865, ossia dopo l'improvvisa morte di Falconer; egli infatti non aveva sufficiente conoscenza di anatomia comparata per poter portar avanti da solo un'analisi approfondita di \"Gibraltar 1\" e il lavoro dell'amico Falconer gli risultava quindi necessario. Questo, unitamente al fatto che il riconoscimento dei Neanderthal come precursori dell'essere umano anatomicamente moderno, ossia l\"'Homo sapiens\", rimase controverso per decenni, port\u00f2 a dimenticare nuovamente il cranio di Gibilterra. \nIl teschio rinvenuto a Gibilterra nel 1848 fu il secondo fossile conosciuto di un Neanderthal dopo il cranio \"Engis 2\", scoperto nel 1829 presso le grotte di Schmerling, in Belgio, e che fu riconosciuto come appartenente a un Neanderthal solo nel 1936. Se il nome \"Homo calpicus\" non fosse stato proposto nel 1864 ma qualche mese prima, ossia prima dell'agosto 1863, esso sarebbe stato probabilmente il nome dell'attuale \"Homo neanderthalenis\". In conformit\u00e0 con le regole internazionali della nomenclatura zoologica, infatti, poich\u00e9 William King aveva presentato per la prima volta la sua proposta di nome \"Homo neanderthalenis\" durante il XXXIII congresso della British Association for the Advancement of Science, che aveva avuto luogo a Newcastle upon Tyne nell'agosto e settembre 1863, fu quello il nome ad essere scelto per nuova specie. \nIdentificazione.\nNel 1997 il teschio \u00e8 stato descritto per la prima volta come appartenente a una donna di Neanderthal, vissuta tra i e i anni fa, per la quale \u00e8 stato calcolato un peso corporeo compreso tra i 50 e i 70\u00a0kg e che si ritiene sia morta in et\u00e0 relativamente avanzata, come ipotizzabile dalla presenza di un'iperostosi endocranica. Nel 2019 il sesso dell'individuo \u00e8 stato confermato sulla base delle caratteristiche del DNA. Allo stesso tempo, i frammenti di DNA conservati hanno rivelato che la \"donna di Gibilterra\" aveva caratteristiche pi\u00f9 simili a quelle di altri di due ritrovamenti effettuati in Belgio, nella grotta di Scladina, e in Germania, nella grotta di Hohlenstein-Stade, e risalenti a circa anni fa, che non a un reperto quasi identico ritrovato nella grotta di El Sidr\u00f3n, nella Spagna settentrionale, battezzato \"El Sidr\u00f3n 1253\" e risalente a anni fa; a meno di supporre che la comunit\u00e0 a cui apparteneva \"Gibraltar 1\" fosse una comunit\u00e0 di Neanderthal del tutto isolata e distinta dalle altre comunit\u00e0 Neanderthal della penisola iberica, ci\u00f2 permetterebbe quindi di considerare \"Gibraltar 1\" molto pi\u00f9 antico di \"El Sidr\u00f3n 1253\"."}
{"id": "8933563", "revid": "1048993", "url": "https://it.wikipedia.org/wiki?curid=8933563", "title": "Prova d'orchestra (opera)", "text": "Prova d\u2019orchestra \u00e8 un'opera lirica composta nel 1995 da Giorgio Battistelli.\nL'opera si ispira liberamente all'omonimo film del 1979 diretto da Federico Fellini, che narra di una prova orchestrale guidata da un grottesco direttore d'orchestra di origini tedesche.\nLa prima rappresentazione (nella versione francese) avvenne all'Opera du Rhin di Strasburgo il 24 novembre 1995 con Luca Pfaff direttore, Georges Lavaudant alla regia, Jean Pierre Vergier alle scene e costumi e Ching Lien Wu come direttore del coro.\nTrama.\nI membri di una orchestra, durante le prove, vengono intervistati da una troupe televisiva. Nel contempo, alcuni sindacalisti iniziano a rendere problematico lo svolgimento del lavoro, sino all'arrivo di uno spietato direttore tedesco."}
{"id": "8933564", "revid": "1345932", "url": "https://it.wikipedia.org/wiki?curid=8933564", "title": "Gibilterra 1", "text": ""}
{"id": "8933572", "revid": "2056951", "url": "https://it.wikipedia.org/wiki?curid=8933572", "title": "Aa (mitologia)", "text": ""}
{"id": "8933576", "revid": "3732", "url": "https://it.wikipedia.org/wiki?curid=8933576", "title": "Giovanni Codronchi", "text": ""}
{"id": "8933596", "revid": "125146792", "url": "https://it.wikipedia.org/wiki?curid=8933596", "title": "Antonio Gambacorti Passerini", "text": " \nBiografia.\nAntonio Gambacorti Passerini nacque a Monza il 14 giugno 1903, ultimogenito di quattro figli. Si laurea in scienze economiche all'Universit\u00e0 di Torino ma, essendogli preclusa la carriera di commercialista a causa del suo rifiuto d'iscriversi al Partito Nazionale Fascista, decide di aprire una piccola cartoleria. Verso la fine del 1942 costituisce a Monza il \"Fronte di azione antifascista\", e con lui collaborano Aldo Buzzelli, Carlo Casanova, Amedeo Ferrari, Luigi Fossati, Enrico Far\u00e8 e Fortunato Scali. L'organizzazione pubblica un piccolo giornale chiamato \"Pace e libert\u00e0\" di cui si occupa personalmente, infatti viene stampato in una piccola casa di sua propriet\u00e0 a Olgiate Calco. \nDopo l'Armistizio inizia a coordinare i primi gruppi partigiani, percorrendo la Brianza in bicicletta e tessendo cos\u00ec le basi che daranno poi vita al Corpo volontari della libert\u00e0 e alle Brigate Matteotti. Subisce un primo arresto a Milano il 12 novembre del 1943 e resta in carcere fino al 6 febbraio del 1944. Fu nuovamente arrestato il 15 marzo del 1944 insieme a Davide Guarenti e Carlo Prina, a seguito della denuncia di una spia che si era infiltrata nell'organizzazione, e trasportato prima nel carcere di Monza e il 24 maggio 1944 nel Carcere di San Vittore, con il numero di matricola 2164. Il 9 giugno viene trasferito nel campo di Fossoli. \nIl 12 luglio viene fucilato nel campo del poligono di tiro di Cibeno, insieme ad altri 4 monzesi, fra cui Carlo Prina, Enrico Arosio, Ernesto Messa e Davide Guarenti. Antonio Gambacorti Passerini fa parte di quelle persone che sono comunemente chiamate i martiri di Fossoli, 67 persone fucilate dai tedeschi in rappresaglia a un attacco della Resistenza. Muore all'et\u00e0 di 41 anni. Il suo corpo, gettato in una fossa comune, sar\u00e0 riesumato pi\u00f9 tardi e riconosciuto dal fratello maggiore, Gino. \u00c8 sepolto nel cimitero di Monza, nel Sacrario dei Caduti.\nRiconoscimenti.\nIl suo nome \u00e8 iscritto sul Monumento ai caduti che si trova in piazza Trento e Trieste a Monza. Inoltre la citt\u00e0 di Monza gli ha intitolato la strada dove risiedeva e la sezione monzese del partito socialista ha apposta una targa in marmo sulla facciata del condomino dove abitava, l'attuale via Gambacorti Passerini n\u00b06. "}
{"id": "8933604", "revid": "6923", "url": "https://it.wikipedia.org/wiki?curid=8933604", "title": "Pedro Gonz\u00e1lez de Velasco", "text": "Biografia.\nPedro Gonz\u00e1lez de Velasco nacque a Valseca, un piccolo paese della provincia di Segovia, in una famiglia umile di contadini. Viaggi\u00f2 a Segovia dove impar\u00f2 latino e guadagn\u00f2 un po' di soldi lavorando come soldato.\nQuando mor\u00ec suo padre, si trasfer\u00ec a Madrid dove cominci\u00f2 a studiare medicina e, cinque anni dopo, ottenne il titolo di chirurgo. Nella sua prima fase di studio, cominci\u00f2 ad analizzare la \"scultura anatomica\" in varie universit\u00e0 europee.\nIn seguito divenne professore alla Facolt\u00e0 di Medicina di Madrid ed ottenne un posto nell'Ospedale clinico San Carlo (attualmente il Museo d'Arte Reina Sof\u00eda). Con il denaro guadagnato cominci\u00f2 a viaggiare per il mondo e a collezionare pezzi d'interesse antropologico e etnografico.\nNel 1873 fond\u00f2 il Museo Nacional de Antropolog\u00eda con l'aiuto di Francisco de Cubas, inaugurato nel 1875 da Alfonso XII e dove espose tutti i reperti che aveva acquistato durante i suoi viaggi.\nIl suo corpo \u00e8 sepolto nel cimitero di Sant'Isidoro, insieme alla moglie e alla figlia. La volont\u00e0 originale di Gonz\u00e1lez de Velasco era quella di essere sepolto nel museo da lui fondato, dove rimase fino al 1943, per poi essere imbalsamato e trasportato nel cimitero cittadino."}
{"id": "8933605", "revid": "1359186", "url": "https://it.wikipedia.org/wiki?curid=8933605", "title": "BTCC 2021", "text": "La stagione 2021 del British Touring Car Championship \u00e8 la sesantaquattresima edizione del campionato gestito dalla ToCA. \u00c8 iniziata il 9 maggio a Thruxton ed \u00e8 terminata il 24 ottobre a Brands Hatch. Ashley Sutton, su Infiniti Q50, si \u00e8 aggiudicato il suo terzo titolo piloti in carriera, mentre la sua scuderia, la Laser Tools Racing, si \u00e8 aggiudicata il titolo scuderie e la BMW si \u00e8 aggiudicata il titolo costruttori. Sutton e la Laser Tools Racing si sono inoltre aggiudicati rispettivamente il titolo piloti privati e il titolo scuderie private. Daniel Rowbottom, su Honda Civic Type R, si \u00e8 aggiudicato il trofeo Jack Sears, mentre Colin Turkington, su BMW 330i MSport, si \u00e8 aggiudicato il premio Wingfoot Goodyear."}
{"id": "8933614", "revid": "1924342", "url": "https://it.wikipedia.org/wiki?curid=8933614", "title": "Quebonafide", "text": "Biografia.\nOriginario di Ciechan\u00f3w, ha frequentato l'Universit\u00e0 di Varsavia. \u00c8 salito al grande pubblico grazie al secondo album in studio \"Ezoteryka\", che ha esordito direttamente in vetta alla OLiS ed ha ottenuto la certificazione di platino dalla ZPAV con oltre unit\u00e0 vendute in suolo polacco. Sono seguiti i dischi \"Egzotyka\" e \"Romantic Psycho\", che entrambi si sono posti in vetta alla classifica nazionale e hanno il diamante. Quest'ultimo ha fruttato al rapper la sua prima candidatura come artista solista al Fryderyk, il principale riconoscimento musicale nazionale, e ha prodotto la hit \"Bubbletea\", una collaborazione con Daria Zawia\u0142ow, che ha raggiunto la top ten della classifica radiofonica nazionale. Grazie al successo conquistato nel 2020 ha ottenuto una nomination come Miglior artista polacco agli MTV Europe Music Awards."}
{"id": "8933615", "revid": "287204", "url": "https://it.wikipedia.org/wiki?curid=8933615", "title": "Nj\u00f6r\u00f0ur", "text": "Il Nj\u00f6r\u00f0ur \u00e8 un vulcano sottomarino situato al largo della costa sud-occidentale dell'Islanda.\nDescrizione.\nIl Nj\u00f6r\u00f0ur \u00e8 stato scoperto nel 2007 da alcuni studiosi dell'Universit\u00e0 d'Islanda e dell'Universit\u00e0 delle Hawaii nel corso di un'indagine subacquea a bordo della nave da ricerca \"R/V Knorr\".\nIl vulcano si innanza dal fondale oceanico a circa 150 km dalla terraferma, immediatamente a est della dorsale di Reykjanes, una dorsale sottomarina che fa parte dell'estesa dorsale medio atlantica. \u00c8 un prolungamento della piattaforma continentale su cui si trova l'Islanda.\nVulcanismo.\nIl Nj\u00f6r\u00f0ur \u00e8 un grande vulcano centrale con un'ampia caldera.\nLa base del vulcano sottomarino si trova tra 900 e 1200 metri sotto la superficie dell'acqua; l'edificio vulcanico si innalza di circa 500-800 metri rispetto all'area circostante e l'elevazione arriva fino a 400 m sotto la superficie oceanica. In sezione, misura circa 50 km alla base. \u00c8 coronato da due caldere, una delle quali misura 10\u00d713 km, il che fa intuire che le sue camere magmatiche siano piuttosto grandi.\nL'et\u00e0 della caldera \u00e8 stimata in almeno 120.000 anni. \u00c8 attraversato da un profondo graben, cio\u00e8 una fossa tettonica e sono state individuate anche numerose fessurazioni vulcaniche. \nImplicazioni.\nLa scoperta di un vulcano centrale cos\u00ec grande in questa posizione \u00e8 stata una sorpresa per i geologi. Tenendo conto che lungo la dorsale medio atlantica ci sono due placche in allontanamento tra loro, non era stata sospettata la presenza di edifici vulcanici sottomarini cos\u00ec grandi. Sono state progettate ulteriori campagne di ricerca per ottenere maggiori informazioni.\nIl Nj\u00f6r\u00f0ur si \u00e8 probabilmente originato circa 2,2 milioni di anni fa, quando l'area di espansione del fondale oceanico ha raggiunto la baia di Faxafl\u00f3i a sud.\nIl vulcano \u00e8 ancora attivo, ma non sembra rappresentare una minaccia per i residenti delle coste islandesi, data la sua notevole profondit\u00e0. "}
{"id": "8933624", "revid": "300067", "url": "https://it.wikipedia.org/wiki?curid=8933624", "title": "Delaware Blue Coats 2020-2021", "text": "La stagione 2020-21 dei Delaware Blue Coats fu la 12\u00aa nella NBA D-League per la franchigia.\nI Delaware Blue Coats arrivarono quarti nella regular season con un record di 10-5. Nei play-off vinsero i quarti di finale con gli Austin Spurs (1-0), la semifinale con i Raptors 905 (1-0), perdendo poi la finale NBA D-League con i Lakeland Magic (1-0)."}
{"id": "8933652", "revid": "6923", "url": "https://it.wikipedia.org/wiki?curid=8933652", "title": "Cimitero di Sant'Isidoro", "text": "Il Cimitero di San Isidoro, conosciuto anche come \"Sacramental de San Isidro\", \u00e8 un cimitero della citt\u00e0 spagnola di Madrid, situato nel distretto di Carabanchel. Costruito nel 1881 per poi essere modificato svariate volte nel XIX secolo, questo cimitero \u00e8 famoso per essere il luogo di riposo di molti artisti, poeti e politici spagnoli.\nDeve il suo nome al santo spagnolo Sant'Isidoro l'Agricoltore.\nStoria.\nIl cimitero si trova sulla riva destra del fiume Manzanarre, nella parte superiore, fra i ponti di Segovia e di Toledo. La costruzione comici\u00f2 nel 1811 per essere il primo dei due nuovi cimiteri della citt\u00e0 di Madrid. Posteriormente, nel 1814, la sua superficie \u00e8 stata aumentata per ordine di Ferdinando VII.\nDurante il XIX secolo si trasform\u00f2 nel cimitero della nobilt\u00e0 della citt\u00e0, diventando il preferito dell'aristocrazia, dei politici, degli artisti e dei grandi borghesi della citt\u00e0. Questa peculiarit\u00e0 ha permesso al Cimitero di San Isidoro di trasformarsi in poco tempo in un insieme di raffinati mausolei e monumenti funerari di alta qualit\u00e0 architettonica di livello europeo. Al suo interno si trovano opere dello scultore catalano Agust\u00edn Querol e dello scultore spagnolo Arturo M\u00e9lida.\nDal 27 aprile 1995 il cimitero \u00e8 parte del \"Recinto de la Villa de Madrid\" ed \u00e8 registrato come bene d'interesse culturale della citt\u00e0."}
{"id": "8933666", "revid": "367445", "url": "https://it.wikipedia.org/wiki?curid=8933666", "title": "Pedro Gonzalez Velasco", "text": ""}
{"id": "8933667", "revid": "367445", "url": "https://it.wikipedia.org/wiki?curid=8933667", "title": "Pedro Gonzalez de Velasco", "text": ""}
{"id": "8933668", "revid": "3732", "url": "https://it.wikipedia.org/wiki?curid=8933668", "title": "Giancarlo Bandi", "text": ""}
{"id": "8933678", "revid": "74801", "url": "https://it.wikipedia.org/wiki?curid=8933678", "title": "Giuseppe de Turris", "text": " La sua citt\u00e0 natale Castellammare di Stabia ha alcuni luoghi pubblici intitolati a de Turris.\nBiografia.\nGiuseppe de Turris nacque a Castellammare di Stabia nel 1759 da Catello de Turris e Agnese Solimene. Fu avviato agli studi legali ma fin\u00ec col dedicarsi per molti anni agli affari di commercio data la parentela con Francesco de Turris (suo zio), un esperto commerciante.\nDurante i fatti del 1799 si prodig\u00f2 per la sua citt\u00e0 natale Castellammare pagando le truppe straniere che avrebbero dovuto difenderla e prodigandosi coi suoi concittadini in difficolt\u00e0. Riusc\u00ec inoltre a evitare la distruzione della citt\u00e0 di Pimonte allorch\u00e9 alcuni di essi si rivoltarono e ammazzarono alcuni francesi. De Turris prese parte alla contribuzione ai francesi di seimila ducati insieme agli stessi piemontesi.\nLa sua carriera fu tutta incentrata nei campi dei dazi, delle dogane, del conio delle monete e del commercio. Ricopr\u00ec importanti incarichi in questi ambiti e, secondo le fonti, lavor\u00f2 indefessamente ai molteplici incarichi che ricevette ricercando per ogni problema il cammino pi\u00f9 breve alla soluzione. La sua politica commerciale era molto incentrata sul protezionismo come metodo di tutela della debole industria del Regno delle Due Sicilie in confronto a quella della Gran Bretagna che gi\u00e0 aveva ammorbidito le proprie politiche protezionistiche.\nA causa della sua partecipazione ai fatti del 1820, fu esonerato dalle diverse cariche attribuitegli, ma in seguito gli fu concesso di addurre delle ragioni per la propria condotta e fu riammesso alle sue funzioni. Alcuni suoi regolamenti continuarono a essere utilizzati anche successivamente alla sua morte, e questo secondo le fonti ne dimostrerebbe l'appropriatezza. Inoltre nel 1818, l'Imperatore d'Austria Francesco I visit\u00f2 l'opificio delle monete di Napoli e afferm\u00f2 che, sebbene la Regia Zecca di Napoli non fosse all'altezza di quella di Milano, era di molto superiore a quella di Vienna.\nNel campo della politica monetaria, abol\u00ec il cambio fisso tra oro e argento (il cambio fisso era un \"errore\" commesso da molti governi del tempo), e stabil\u00ec che un solo metallo dovesse essere considerato materia di moneta del regno, e cio\u00e8 l'argento. L'oro era, invece, considerato non adatto per la \"misura dei prezzi\". Secondo la testimonianza di Cagnazzi, fu egli stesso a capire il motivo per cui le monete d'oro uscivano dal regno, e cio\u00e8 perch\u00e9 vi era fissato nel regno il cambio fisso tra oro e argento e pertanto era profittevole importare argento, convertirlo in oro e riesportarlo.\nMor\u00ec il 20 dicembre 1843 lasciando diversi legati agli indigenti, agli orfani e alle \"opere ecclesiastiche\" di Castellammare di Stabia.\nIl racconto di Cagnazzi.\nLuca de Samuele Cagnazzi, all'interno della sua autobiografia, racconta come sia stato aiutato da Giuseppe de Turris durante i fatti del 1799. Cagnazzi, infatti, era in fuga da Altamura e aveva trovato rifugio presso la casa di Giuseppe de Gemmis a Napoli. Nei pressi della Real Villa di Chiaia ci fu un imponente massacro di calabresi e, dal momento che la casa in cui Cagnazzi dimorava era poco distante, il cav. de Turris (non ancora marchese e probabilmente vicino di casa di de Gemmis) decise di rifugiarsi a Castellammare di Stabia. Cagnazzi si un\u00ec a de Turris malgrado sua zia, Liberata de Turris, non lo guardasse di buon occhio.\nCagnazzi rimase a Castellammare di Stabia solo due giorni, dal momento che vi erano molti calabresi che avevano preso parte alla Rivoluzione di Altamura e raccontavano le loro prodezze parlando anche di Cagnazzi. Al momento della partenza, Cagnazzi ricevette da de Turris la somma di cento ducati in oro. Inoltre, il nome di de Turris compare anche in altre parti dell'autobiografia per altri aiuti ricevuti dallo stesso de Turris in vario modo, a testimonianza della magnanimit\u00e0 e prodigalit\u00e0 di de Turris.\nIn un altro passo, Cagnazzi racconta come nel 1813 abbia preso parte ad alcuni lavori della Zecca del Regno di Napoli; fu infatti incaricato dal ministro delle finanze di \"formare il ragguaglio della nostra moneta cos\u00ec d'argento che di oro nel suo valore intrinseco con quella di Francia, ossia della nuova che far si dovea\". Tale lavoro dur\u00f2 circa sei mesi (da settembre 1813 marzo 1814) e fu stabilita una commissione di consiglieri di Stato \"con l'intervento del Marchese de Turris, Presidente della Zecca\". Questo lavoro occup\u00f2 molto Cagnazzi; come racconta lo stesso Cagnazzi, \"io pria di tutto con economiche ricerche e ragionamenti venni a stabilire la moneta esistente allora, e quindi in proporzione delle varie coniazioni secondo la quantit\u00e0 di queste, e la prossimit\u00e0 dei tempi, e secondo il titolo di essi\". Secondo la testimonianza dello stesso Cagnazzi, lo scritto che ne scatur\u00ec avrebbe meritato di essere stampato \"perch\u00e9 avrebbe illustrato molto la storia della nostra Zecca\".\nIn un'altra parte della stessa autobiografia, Cagnazzi racconta come, venuti i francesi, lo stesso fu in stretta amicizia con Felice Amati e, di sera, dal marchese de Turris \"vi erano i discorsi pi\u00f9 segreti circa quello che dal Governo si faceva\"."}
{"id": "8933685", "revid": "120153615", "url": "https://it.wikipedia.org/wiki?curid=8933685", "title": "Scipione Montalcini", "text": "Biografia.\nDiscendente dell'omonima famiglia nobile, Scipione Montalcini nacque in data imprecisata a Crotone, in omonima diocesi, nel XVI secolo. Figlio di Giovanni Tommaso e Ippolita Lucifero, ebbe altri tre fratelli, Valerio, Carlo e Giovanni Francesco Maria; Scipione per\u00f2 sar\u00e0 l'unico dei fratelli ad avviarsi alla carriera ecclesiastica.\nIl 4 luglio 1586 ricevette la nomina a vescovo coadiutore di Annibale Caracciolo, vescovo di Isola, e titolare di Callipoli da papa Sisto V.\nNel 1591\u00a0affianc\u00f2 mons. Caracciolo durante il suo primo sinodo diocesano, tenutosi nel duomo di Isola; alla morte di Caracciolo, avvenuta nel 1605, Montalcini gli succeder\u00e0 alla guida della diocesi.\nNel 1606 Montalcini tenne un secondo sinodo diocesano.\nSi spense a Isola nel 1609, dopo aver retto la diocesi per circa 4 anni."}
{"id": "8933689", "revid": "182291", "url": "https://it.wikipedia.org/wiki?curid=8933689", "title": "Scipione Montalcino", "text": ""}
{"id": "8933690", "revid": "182291", "url": "https://it.wikipedia.org/wiki?curid=8933690", "title": "Scipione Montalegre", "text": ""}
{"id": "8933691", "revid": "182291", "url": "https://it.wikipedia.org/wiki?curid=8933691", "title": "Scipione Montalto", "text": ""}
{"id": "8933696", "revid": "729019", "url": "https://it.wikipedia.org/wiki?curid=8933696", "title": "Guitcillo", "text": "Biografia.\nStando alle scarsissime informazioni a disposizione sul personaggio, Guitcillo sarebbe stato un \"miles\" di origine longobarda, al servizio degli imperatore germanico Ottone I di Sassonia.\nNell'anno 958 Guitcillo avrebbe partecipato alla costruzione del castello di Montanara, i cui resti oggi sono visibili in localit\u00e0 Val di Montaner, nel comune di Sarmede, in provincia di Treviso, e gliene sarebbe stata affidata la custodia.\nGuitcillo sarebbe stato figlio di Rambaldo, capostipite della famiglia dei Collalto: i due casati hanno avuto a lungo stretti rapporti, anche di parentela.\nNel 1014 l'imperatore Enrico II di Baviera avrebbe infeudato il figlio Guidone del castello stesso, e di un territorio abbastanza esteso ai piedi del Cansiglio come premio per i suoi servizi e per quelli paterni. Da allora Guidone e i suoi discendenti si sarebbero fregiati del titolo di \"conti da Montanara\", casato che a met\u00e0 del XII secolo avrebbe cambiato predicato familiare assumendo quello definitivo di \"da Camino\"."}
{"id": "8933698", "revid": "9595", "url": "https://it.wikipedia.org/wiki?curid=8933698", "title": "Guitcillo da Montanara", "text": ""}
{"id": "8933700", "revid": "287204", "url": "https://it.wikipedia.org/wiki?curid=8933700", "title": "Canrenone", "text": "Il canrenone o aldadiene \u00e8 un principio attivo ad azione diuretica facente parte della sottocategoria dei diuretici risparmiatori di potassio e impiegato maggiormente nel trattamento dell'insufficienza cardiaca. La molecola \u00e8 il principale metabolita attivo dello spironolattone, il quale per la sua attivit\u00e0 viene anche classificato come antagonista dell'aldosterone o antagonista dei recettori mineralcorticoidi. \nInoltre, in caso di necessit\u00e0 di somministrazione parenterale, \u00e8 possibile formare un sale idrosolubile del lattone idrolizzato, ovvero il secondo metabolita attivo dello spironolattone, il canrenoato di potassio.\nCaratteristiche strutturali e propriet\u00e0 chimico-fisiche.\nIl canrenone appartiene alla classe delle sostanze organiche conosciute come lattoni steroidei. Essi sono lipidi sterolici contenenti una frazione lattonica legata allo scheletro steroideo.\nHa un punto di fusione pari a 150\u00a0\u00b0C e una solubilit\u00e0 in acqua pari a 0.0042 g/L. La sua massa molecolare \u00e8 pari a 340.456 g/mol.\nI sostituenti principali che si trovano nella struttura chimica del canrenone sono: \nStudi RSA.\nGli studi RSA (relazione struttura-attivit\u00e0) dello spironolattone, hanno permesso di concludere che la presenza del lattone a 5 termini in posizione 17 e la funzione 3-cheto- \u03944 nell'anello A, \u00e8 molto importante per l'attivit\u00e0. L'analogo dello spironolattone nel quale il gruppo tioacetilico in posizione 7 \u00e8 sostituito da un estere (-COOR' al posto di -SCOCH3) mantiene l'attivit\u00e0 diuretica, indicando che il metabolismo a canrenone (non possibile in questo composto estereo) non \u00e8 un requisito assoluto per l'azione farmacologica.\nCodice ATC.\nC03DA03 \u2014 Canrenone\nC03DA \u2014 Antagonisti dell'aldosterone\nC03D \u2014 Risparmiatori di Potassio\nC03 \u2014 Diuretici\nC \u2014 Sistema cardiovascolare\nFarmacodinamica e meccanismo d'azione.\nIl canrenone \u00e8 pi\u00f9 potente come antimineralocorticoide rispetto allo spironolattone, ma \u00e8 considerevolmente meno potente ed efficace come antiandrogeno. Analogamente allo spironolattone, il canrenone inibisce gli enzimi steroidogenici come l'11\u03b2-idrossilasi, l'enzima di scissione della catena laterale del colesterolo, la 17\u03b1-idrossilasi, la 17,20-liasi e la 21-idrossilasi. Il canrenone costituisce il principale metabolita attivo dello spironolattone. \nIl canrenone \u00e8 in grado di antagonizzare l'attivit\u00e0 dell'aldosterone competendo sui siti attivi recettoriali di quest'ultimo, ne consegue un minore riassorbimento di ioni Na+ e una minore escrezione di ioni K+ a livello del tubulo contorto distale e del dotto collettore. La diuresi \u00e8 assicurata dall'ostacolato riassorbimento di sodio e contemporaneamente si evita la perdita di potassio scongiurando cos\u00ec gli effetti collaterali dell'ipokaliemia che verrebbe altrimenti indotta. Facendo parte degli antagonisti dell'aldosterone ha attivit\u00e0 inibente nei confronti del recettore MR (recettore mineralcorticoidi). Questa inibizione dipende dalla presenza di un anello \u03b3-lattone sul C-17 e di un sostituente su C-7 sui composti strutturalmente correlati con lo spironolattone. L'interazione fra un agonista senza sostituzione sul C-7, con un residuo di metionina nel dominio di legame del MR, come nell'aldosterone, rappresenta un importante fattore per l'attivazione del recettore. Tuttavia questa interazione viene stericamente impedita dalla sostituzione sul C-7 degli antagonisti dell'aldosterone, mantenendo cos\u00ec MR in una conformazione inattiva. I recettori per l'aldosterone, e di conseguenza il sito principale di azione dello spironolattone, si trovano a livello renale, principalmente nel tubulo convoluto distale e nel sistema collettore (canale collettore).\nFarmacocinetica.\nIl canrenone quando \u00e8 somministrato per via orale ha una biodisponibilit\u00e0 dell'80%. Nell'organismo, il canrenone pu\u00f2 essere facilmente convertito in anione canrenoato di potassio. Il canrenone esiste in equilibrio con la sua forma ad anello aperto il canrenoato che non \u00e8 terapeuticamente attivo, ma agisce come antagonista dell'aldosterone in seguito a conversione in canrenone. Sia il canrenone che il canrenoato di potassio sono impiegati come diuretici in molti paesi ma non negli Stati Uniti. \nIn modo pi\u00f9 preciso: \nLe ricerche sulla distribuzione tissutale del canrenone hanno mostrato che le concentrazioni pi\u00f9 elevate si trovano nel fegato e nel rene. \nIl cansenone \u00e8 soggetto a metabolismo epatico. Il canrenone si forma nell'organismo per idrolisi del gruppo acetil-mercaptanico dello spironolattone. I dati relativi alla farmacocinetica nel cane e nell\u2019uomo dimostrano come solo una parte dello spironolattone si trasforma in canrenone, prodotto di biotrasformazione attivo. Una parte di spironolattone (circa il 20%) va incontro invece a processi di idrossilazione, solforazione, ecc., con formazione di metaboliti secondari. \nIl tempo di emivita (t\u00bd) del canrenone si aggira sulle 18 ore. L\u2019escrezione nelle 72 ore avviene in parte per via urinaria e in parte per via fecale.\nIndicazioni terapeutiche.\nIl canrenone essendo un metabolita dello spironolattone ha le sue stesse indicazioni terapeutiche:\nPrincipalmente \u00e8 utilizzato:\nEffetti indesiderati.\nCome tutti i medicinali, questo medicinale pu\u00f2 causare effetti indesiderati sebbene non tutte le persone li manifestino. \nMolti degli effetti indesiderati di seguito riportati sono temporanei e/o migliorano a seguito di una riduzione del dosaggio.\nEffetti indesiderati non comuni (possono interessare fino a 1 persona su 100):\n\u2022 Febbre\n\u2022 Tendenza alla perdita della coordinazione dei movimenti (atassia)\n\u2022 Eruzione cutanea di tipo allergico\nEffetti determinati da una relativa affinit\u00e0 del farmaco per i recettori di altri steroidi:\n\u2022 Ingrossamento delle mammelle nell\u2019uomo (ginecomastia)\n\u2022 Crescita anomala dei peli nelle donne (lievi effetti androgenici, irsutismo)\n\u2022 Disturbi transitori del desiderio sessuale (disturbi transitori della libido)\n\u2022 Irregolarit\u00e0 delle mestruazioni.\nEffetti indesiderati rari (possono interessare fino a 1 persona su 1000);\n\u2022 Sonnolenza\n\u2022 Nausea\n\u2022 Dolori addominali crampiformi.\nSovradosaggio.\nLe conseguenze pi\u00f9 rischiose del sovradosaggio sono la riduzione del sodio (iponatriemia) e l\u2019aumento del potassio nel sangue (iperpotassiemia). La riduzione del sodio causa secchezza della bocca, sete e sonnolenza. L\u2019aumento del potassio pu\u00f2 verificarsi particolarmente se si ha una ridotta funzionalit\u00e0 del rene o a seguito di un\u2019eccessiva assunzione di potassio e pu\u00f2 provocare disturbi del ritmo cardiaco anche gravi, che possono richiedere il ricovero in ospedale. \nPer questi motivi l'uso del canrenone viene associato spesso all'uso di altri diuretici.\nAvvertenze e precauzioni.\nSecondo il sito dell'AIFA del farmaco \u00e8 bene evitare l'assunzione se si \u00e8 allergici al principio attivo o ad uno qualsiasi degli altri componenti di questo medicinale, se si ha un grave aumento dei livelli di potassio nel sangue, se si ha una grave riduzione dei livelli di sodio nel sangue, se si hanno problemi ai reni (insufficienza renale acuta e insufficienza renale cronica grave) o se non si riesce a urinare (anuria).\nL\u2019uso del principio attivo senza necessit\u00e0 terapeutica costituisce doping e pu\u00f2 determinare comunque positivit\u00e0 ai test anti-doping. \nGravidanza e allattamento.\nSe \u00e8 in corso una gravidanza, si sospetta o si sta pianificando una gravidanza, o se si sta allattando con latte materno chiedere consiglio al medico o al farmacista prima di prendere il medicinale.\nGravidanza: se \u00e8 in stato di gravidanza il medicinale sar\u00e0 prescritto nei casi di effettiva necessit\u00e0, sotto il diretto controllo del medico.\nAllattamento: non prendere questo medicinale se si sta allattando al seno. \nDati preclinici di sicurezza.\nTossicit\u00e0 dopo somministrazione singola e ripetuta.\nStudi di tossicit\u00e0 acuta e cronica, condotti su diverse specie di animali, mostrano una netta separazione tra i dosaggi attivi farmacologicamente e quelli tossici. In particolare, la DL50 nel trattamento acuto per os \u00e8 stata di 1370 mg/Kg nel topo e di 1200 mg/Kg nel ratto. Il trattamento prolungato non ha influito sul comportamento degli animali. Non sono state riscontrate modificazioni di rilievo nei valori ematologici fra i gruppi di controllo e i gruppi trattati con canrenone.\nStudi clinici.\nUno studio pubblicato nel settembre 2020 ha rilevato che l\u2019utilizzo del canrenone ha un effetto positivo sulla diminuzione della mortalit\u00e0 per tutte le cause nei pazienti con patologie da moderate a gravi, malati anche di COVID-19. Questo perch\u00e9 nei pazienti covid-19 l\u2019aldosterone, attraverso la deregolazione dell\u2019enzima ACE2 (angiotensin-converting-enzyme 2), pu\u00f2 essere responsabile di vasocostrizione sistemica e polmonare, infiammazione e danno ossidativo agli organi.\n Uno studio pubblicato nel novembre 2018 ha concluso che la somministrazione di canrenone a pazienti con CHF (insufficienza cardiaca congestizia), ha ridotto la mortalit\u00e0 e prolungato la vita. In questo studio si sono valutati gli effetti del canrenone in aggiunta ad altre terapie sulla mortalit\u00e0 cardiovascolare in pazienti con insufficienza cardiaca congestizia, dopo 10 anni di valutazione.\nIn uno studio dell\u2019agosto 2018 si \u00e8 studiato l\u2019effetto del canrenone rispetto all\u2019idroclorotiazide (HCTZ) aggiunto agli antagonisti del recettore dell\u2019angiotensina II (ARB), per quanto riguarda la glicemia, il profilo lipidico, i livelli di potassio e di aldosterone e la funzionalit\u00e0 renale in pazienti con ipertensione e diabete mellito di tipo II. Lo studio ha evidenziato che il canrenone e HCTZ hanno un effetto simile sulla pressione arteriosa; mentre per quanto riguarda i parametri metabolici il canrenone sembra migliorarli e l\u2019idroclorotiazide peggiorarli."}
{"id": "8933711", "revid": "767487", "url": "https://it.wikipedia.org/wiki?curid=8933711", "title": "10x10 (film 2018)", "text": "10x10 \u00e8 un film del 2018 diretto da Suzi Ewing.\nTrama.\nLewis \u00e8 un uomo che ha una terribile ossessione: vuole vendicarsi di Cathy. Cos\u00ec un giorno decide di rapirla e rinchiuderla in una cella insonorizzata dieci metri quadrati per farle confessare il suo oscuro segreto.\nDistribuzione.\nIl film \u00e8 stato distribuito il 13 aprile 2018 negli Stati Uniti."}
{"id": "8933716", "revid": "484362", "url": "https://it.wikipedia.org/wiki?curid=8933716", "title": "Pontificia Unione Missionaria", "text": "La Pontificia Unione Missionaria \u00e8 una delle quattro Pontificie Opere Missionarie. L'Unione venne fondata dal beato Paolo Manna (1872-1952), un missionario italiano, nel 1916. Il suo scopo \u00e8 l'informazione e la formazione missionaria di sacerdoti, membri di istituti religiosi, associazioni di vita comunitaria e istituti secolari, candidati al sacerdozio a una vita devota a Dio, come cos\u00ec come delle altre persone che prestano servizio nel ministero pastorale della Chiesa.\nStoria.\nDopo molti anni di servizio in Birmania, padre Paolo Manna fu costretto a tornare in patria per motivi di salute. Cercando il suo posto nella Chiesa, scopr\u00ec un nuovo campo di attivit\u00e0: l'animazione missionaria tra il clero finalizzata al \"risveglio missionario\" di tutti i credenti.\nQuesto tipo di impegno gli fu ispirato dalla dolorosa esperienza della sproporzione che not\u00f2 tra gli enormi bisogni del mondo missionario e l'indifferenza a questa situazione sia da parte del clero che dei fedeli dell'Europa di quel tempo. Spinto dall'amore appassionato per la missione, decise di cambiare questo stato di cose. Inizi\u00f2 con l'uso della stampa cattolica e missionaria. Sulla rivista \"Le Missioni Cattoliche\" pubblicava le sue riflessioni sulla formazione alla consapevolezza missionaria dei cattolici con la partecipazione del clero. Questo era il tema di tutte le sue pubblicazioni, libri e discorsi. Padre Manna pensava che i sacerdoti, convinti della necessit\u00e0 e della grandezza del lavoro missionario, avrebbero guidato l'educazione missionaria ampiamente intesa.\nLa verit\u00e0 sulla natura del sacerdozio stesso e sulla missione dei sacerdoti come guide del popolo di Dio divenne per padre Manna il fondamento spirituale della formazione missionaria dei sacerdoti. Ogni servitore dell'altare, partecipante al sacerdozio di Cristo, dovrebbe anche assumere su di s\u00e9 questa importante caratteristica del suo sacerdozio, che \u00e8 la continuazione della missione divina di Ges\u00f9 Cristo, cio\u00e8 l'annuncio del Vangelo di salvezza a tutti gli uomini. Questo comporta l'assunzione di compiti specifici: studiare le questioni missionarie per poter trasmettere ai fedeli le informazioni acquisite, incoraggiare la preghiera per le missioni, preoccuparsi per l'opera dei missionari e supportare materialmente le missioni. L'attuazione del suddetto programma richiedeva la creazione di un centro che coordinasse e unisse le attivit\u00e0 missionarie.\nPadre Manna inizi\u00f2 a preparare gli statuti contenenti un piano per costituire un'associazione chiamata Unione Missionaria del Clero. Espose le sue intenzioni all'arcivescovo Guido Maria Conforti, persona competente in materia di missioni. Riferendosi positivamente a questa idea, monsignor Conforti accett\u00f2 di presentare il progetto degli statuti a papa Benedetto XV. Questi li approv\u00f2 il 31 ottobre 1916. Un decreto di approvazione degli statuti e dell'Unione Missionaria del Clero fu emanato nel gennaio del 1917. Nella sua lettera apostolica del 1919 \"Maximum illud\" il pontefice raccomand\u00f2 la presenza dell'Unione in ogni diocesi.\nIn base ai suddetti statuti, i vescovi possono appartenere all'Unione come membri onorari. Sacerdoti diocesani, religiosi e seminaristi sono membri ordinari. Nel tempo, il gruppo degli appartenenti crebbe gradualmente. Nel 1949, la Congregazione de Propaganda Fide pubblic\u00f2 il documento \"Huic Sacro\", che consentiva anche a fratelli e sorelle religiosi di aderire all'Unione. D'altra parte, gli statuti modificati nel 1980 includono anche animatori laici che svolgono funzioni pastorali.\nObiettivi dell'Unione.\nGli scopi dell'Unione sono:\nPapa Giovanni Paolo II sull'Unione scrisse: \"la missione della Pontificia Unione Missionaria \u00e8 di infondere vita, fede, entusiasmo e amore in ogni forma di missione di aiuto\".\nL'Unione svilupp\u00f2 strutture a livello internazionale, nazionale e diocesano. La segreteria internazionale, istituita nel 1937, ha sede a Roma presso la Congregazione per l'evangelizzazione dei popoli. Lo stesso fondatore \u00e8 stato segretario generale dell'Unione per quattro anni. Padre Manna attribu\u00ec il rapido sviluppo dell'Unione alla grazia di Dio e al sostegno dei papi e della Congregazione de Propaganda Fide. Nel 1938 contava gi\u00e0 167 000 membri tra sacerdoti e seminaristi in 35 paesi.\nNel 1956 l'Unione fu elevata al rango di opera pontificia e adott\u00f2 il nome di Pontificia Unione Missionaria del Clero. Dopo il 1980, l'ultima parte del nome fu abbandonata ed \u00e8 oggi conosciuta come Pontificia Unione Missionaria. La sua rivista ufficiale si intitola \"Omnis Terra\" e viene pubblicata in cinque lingue. In Polonia pubblica anche il semestrale \"Lumen Gentium. Zeszyty Misyjne\". Il fondatore dell'Unione venne beatificato il 4 novembre 2001.\nL'Unione in Polonia.\nL'Unione giunse in Polonia gi\u00e0 nel 1919 e fu accolta sotto il nome di Unione Missionaria del Clero. Il suo primo presidente fu monsignor Antoni Julian Nowowiejski, vescovo di P\u0142ock. Grazie al suo coinvolgimento, l'Unione si svilupp\u00f2 rapidamente. Fino allo scoppio della seconda guerra mondiale, le riunioni dei membri si tenevano ogni anno e i congressi venivano convocati a distanza di pochi anni. A quel tempo, il numero dei membri era di oltre 10 000 sacerdoti e seminaristi. In tutti i seminari maggiori c'erano circoli missionari clericali.\nDopo la guerra, nel 1947, le attivit\u00e0 dell'Unione ripresero brevemente ma dopo due anni, ai sensi di una legge del 1949, furono sospese. Un evento di svolta nella storia dell'Unione fu la nomina a presidente da parte della Congregazione de Propaganda Fide il 24 maggio 1963 di monsignor Jan Wosi\u0144ski, vescovo ausiliare e amministratore apostolico \"sede vacante\" di P\u0142ock. Da allora, l'Unione riprese il suo nome originale di Pontificia Unione Missionaria del Clero. Grazie a questa nomina, il movimento missionario venne rilanciato nel paese e l'Unione divenne un ponte per la continuit\u00e0 storica delle Pontificie Opere Missionarie e contribu\u00ec alla loro riattivazione.\nAttualmente il segretariato nazionale dell'Unione fa parte della direzione nazionale delle Pontificie Opere Missionarie e ha sede a Varsavia. L'organo di stampa \u00e8 la rivista \"Lumen Gentium. Zeszyty Misyjne\" che fino al 2011 aveva un carattere diverse ed era intitolata \"\u015awiat\u0142o Narod\u00f3w\". Nell'ambito della formazione missionaria, l'Unione organizza ogni anno simposi missionari per seminaristi, sessioni missiologiche e veglie di preghiera per il lavoro missionario della Chiesa nel santuario di Cz\u0119stochowa, dove si riuniscono i membri dell'Unione."}
{"id": "8933723", "revid": "84184", "url": "https://it.wikipedia.org/wiki?curid=8933723", "title": "Ritratto di Ria Munk III", "text": "Il ritratto di Ria Munk III \u00e8 l'ultimo dei tre ritratti commemorativi di Maria Munk detta \u201cRia\u201d, dipinti dall\u2019artista viennese Gustav Klimt.\nDescrizione.\nIl terzo ritratto di Ria Munk, intitolato Frauenbildnis (Ria Munk III), fu iniziato alla fine del 1917 senza mai essere terminato dall\u2019artista. \u00c8 uno dei pi\u00f9 grandi ritratti femminili a figura intera in stile tardo klimtiano.\nIn primo piano appare una giovane donna in piedi con il viso di profile che sembra osservare gli spettatori con grandi occhi scuri sovrastati da folte sopracciglia nere su un volto tondo con guance rosa, paffute ed un sorriso sognante. La figura indossa una vestaglia appena deliniata a carboncino con un colletto in pizzo che adorna il collo. La fanciulla appare a suo agio, fiduciosa e candida priva di ogni sentore erotico tipico dei lavori di Klimt. \nCome nel caso di molti altri ritratti di personalita\u2019 dell'alta societ\u00e0 viennese, l\u2019artista immerge il soggetto in uno sfondo elaboratissimo e carico di elementi simbolici. Intorno a Ria troneggia una moltitudine di fiori dal significato preciso: rose, tulipani, peonie, crisantemi, garofani e cineraria, dalla simbologia cinese, indicano felicit\u00e0, ricchezza, bellezza e nobilt\u00e0; mentre un delicate bouquet di giacinti bianchi e blu, che la giovane porta al viso, nella cultura occidentale \u00e8 associato all'aldil\u00e0 ed al contempo indicano amore e romanticismo nella cultura cinese. Anche la presenza di una tenda gialla, decorata con una zucca ed suoi fiori, ideogrammi cinesi e giapponesi sono i simboi di buon auspicio per una vita matrimoniale felice.\nNel terzo superiore del dipinto, l\u2019atmosfera dell\u2019opera si incupisce dalla presenza di una creatura di color rosso vivo, forse un drago che sembra afferare Ria per i capelli, con accanto altre due figure di color verdastro-grigio. Sul bordo destro del quadro, poi, si puo\u2019 notare una radice di mandragora di colore bianco-rosa che Klimt raffigura per sottolineare le propriet\u00e0 occulte ed afrodisiache che le venivano attribuite nel Medioevo. Ma anche in riferimento all\u2019opera Mandragora dallo scrittore Hanns Heinz Ewers ex fidanzato di Maria Munch, per il quale rifiuto di matrimonio la ragazza si suicid\u00f3 il 28 dicembre 1911."}
{"id": "8933725", "revid": "599013", "url": "https://it.wikipedia.org/wiki?curid=8933725", "title": "Gustavo de Souza Caiche", "text": ""}
{"id": "8933726", "revid": "1784492", "url": "https://it.wikipedia.org/wiki?curid=8933726", "title": "Emilio Commisso", "text": " \nIl 17 ottobre 1985 sigl\u00f2 la rete del definitivo 1 a 0 nella finale di andate di Coppa Libertadores contro l'. Si ripet\u00e9 andando a rete anche nello spareggio, contribuendo cos\u00ec alla conquista del primo titolo di campione del Sud America delle \"Bichos Colorados\"."}
{"id": "8933735", "revid": "1924342", "url": "https://it.wikipedia.org/wiki?curid=8933735", "title": "Johnny Orlando", "text": "Biografia.\nNato a Mississauga, ha conquistato il grande pubblico con la pubblicazione di varie cover di brani sui social media. Nel 2018 ha firmato un contratto discografico con la divisione canadese della Universal Music Group, per mezzo della quale \u00e8 stato messo in commercio il singolo \"What If (I Told You I Like You)\", che ha ottenuto la certificazione d'oro dalla Music Canada e una d'oro e platino dalla Asociaci\u00f3n Mexicana de Productores de Fonogramas y Videogramas per un totale di unit\u00e0 certificate combinate fra Canada e Messico. Il secondo EP \"Teenage Fever\", promosso da una tourn\u00e9e con tappe in America del Nord, gli ha fruttato una candidatura nella categoria Artista rivelazione ai Juno Award, il principale riconoscimento musicale nazionale. Il terzo EP, intitolato \"It's Never Really Over\", \u00e8 stato supportato da un tour virtuale ed \u00e8 stato trainato dal singolo \"Everybody Wants You\", che \u00e8 divenuto il primo ingresso dell'artista nella Canadian Hot 100. Il successo del progetto \u00e8 stato sufficiente a garantirgli una seconda candidatura ai Juno Award.\nAgli MTV Europe Music Awards, invece, ha trionfato nel 2019, nel 2020 e nel 2021."}
{"id": "8933745", "revid": "547034", "url": "https://it.wikipedia.org/wiki?curid=8933745", "title": "Zainab Salbi", "text": " \u00c8 la fondatrice di Women for Women International, autrice di diversi libri e conduttrice di \"Through Her Eyes\" with Yahoo News e \"#Me Too, Now What?\" serie originale su PBS.\nI primi anni.\nSalbi \u00e8 nata nel 1969 a Baghdad, in Iraq. La sua vita \u00e8 stata influenzata dalla sua esperienza di guerra di prima mano mentre viveva a Baghdad durante la guerra Iran-Iraq, cos\u00ec come dalla paura e dalla dittatura a causa dello stretto rapporto della sua famiglia con Saddam Hussein. Suo padre era l'ex pilota personale del presidente iracheno nonch\u00e9 capo dell'aviazione civile irachena. Subendo subito abusi psicologici da parte di Hussein nei confronti della sua famiglia, la famiglia di Salbi \u00e8 riuscita a mandarla fuori tramite un matrimonio combinato con un americano iracheno pi\u00f9 anziano vive negli Stati Uniti quando aveva 19 anni. Il matrimonio fin\u00ec per essere un abuso e sebbene fosse riuscita a scappare tre mesi dopo, non \u00e8 mai riuscita a tornare in Iraq a causa della prima guerra del Golfo che ha avuto luogo mesi dopo il suo arrivo negli Stati Uniti nel 1990.\nL'esperienza di Salbi con la guerra l'ha sensibilizzata alla difficile situazione delle donne in guerra in tutto il mondo. Quando ha saputo della guerra in Bosnia ed Erzegovina, pochi anni dopo il suo arrivo negli Stati Uniti, ha deciso di agire fondando Women for Women International con il suo secondo marito Amjad Atallah e dedicando la sua vita al servizio delle donne sopravvissute alle guerre. Salbi aveva solo 23 anni all'epoca e il gruppo inizi\u00f2 assistendo 33 donne croate e bosniache nel 1993.\nCarriera.\nSotto la sua guida come CEO di Women for Women International (1993-2011), l'organizzazione, gli sforzi umanitari e di sviluppo sono cresciuti aiutando pi\u00f9 di 478.000 donne in 8 aree di conflitto e distribuendo oltre 120 milioni di dollari in aiuti diretti e prestiti di microcredito che hanno avuto un impatto maggiore. pi\u00f9 di 1,7 milioni di membri della famiglia. Salbi \u00e8 cresciuta per sostenere la filosofia che l'accesso all'istruzione e l'accesso alle risorse portano a un cambiamento duraturo nella vita delle donne.\nSalbi ha scritto e parlato a lungo sull'uso dello stupro e di altre forme di violenza contro le donne durante la guerra. Il suo lavoro \u00e8 stato presentato nei principali media, tra cui diverse volte su \"The Oprah Winfrey Show\" . Nel 1995, il presidente Bill Clinton ha onorato Salbi alla Casa Bianca per il suo lavoro umanitario in Bosnia . \u00c8 stata anche identificata come una delle 100 donne pi\u00f9 influenti al mondo in vari punti vendita da Time Magazine a The Guardian.\nDopo quasi 20 anni di lavoro con le donne sopravvissute alle guerre dalla Repubblica Democratica del Congo all'Afghanistan, Salbi si \u00e8 resa conto che la salsa segreta per il cambiamento nella vita delle donne \u00e8 l'ispirazione. Di conseguenza, ha annunciato le sue dimissioni da Women for Women International nel 2011 per esplorare il \"mondo dell'ispirazione\" attraverso il settore dei media.\nSalbi \u00e8 stata recentemente selezionata come giuria dell'Hilton Humanitarian Prize, il pi\u00f9 grande premio per il lavoro umanitario in tutto il mondo. Salbi fa parte del Consiglio di amministrazione di Synergos e dell'International Refugee Assistance Project (IRAP).\nLavoro sui media.\nNel 2015, Salbi ha lanciato un talk show \"rivoluzionario\" con TLC Arabia chiamato \"The Nidaa Show .\" Ha dedicato lo spettacolo, andato in onda in 22 paesi del mondo arabo, al riconoscimento delle donne arabe e musulmane, alle loro narrazioni, sfide e realizzazioni, e lo ha iniziato con la prima storica intervista di Oprah Winfrey nel mondo arabo. Lo spettacolo ha vinto diversi premi a Salbi tra cui essere stata identificata come # 1 donne arabe pi\u00f9 influenti da Arabian Business, uno dei 100 pensatori globali nel mondo da Foreign Policy Magazine e Oprah l'ha identificata come le 25 donne migliori che cambiano il mondo in People Magazine. \nSalbi ha quindi lanciato The Zainab Salbi Project, serie originale con Huffington Post (2016), #MeToo, Now What? con PBS (2018) e Through Her Eyes with Zainab Salbi, serie originale con Yahoo! Notizie (2019).\nIstruzione.\nSalbi si \u00e8 laureata alla George Mason University con un Bachelor of Individualized Study in Sociology and Women's Studies e alla London School of Economics con un master in Development Studies."}
{"id": "8933757", "revid": "203463", "url": "https://it.wikipedia.org/wiki?curid=8933757", "title": "Dio (opera teatrale)", "text": ""}
{"id": "8933762", "revid": "287204", "url": "https://it.wikipedia.org/wiki?curid=8933762", "title": "Amazonas de Trujillo Alto 2020", "text": "Questa voce raccoglie le informazioni riguardanti le Amazonas de Trujillo Alto nella stagione 2020.\nOrganigramma societario.\nArea direttiva\nArea tecnica"}
{"id": "8933765", "revid": "287204", "url": "https://it.wikipedia.org/wiki?curid=8933765", "title": "Gemmatimonas aurantiaca", "text": "Gemmatimonas aurantiaca \u00e8 un batterio gram-negativo, aerobico e accumulatore di polifosfati. Si riproduce per gemmazione o scissione binaria ed ha una forma bacillare, simile ad una bacchetta. Cresce in condizioni di temperatura comprese tra i 25 \u00b0C e i 35\u00baC con un ottimo che coincide a 30 \u00b0C e ad un valore di pH compreso tra 6,5 e y 9,5, con un ottimo di 7.\nFu isolato per la prima volta in un reattore batch adibito al trattamento delle acque residuali in condizioni aerobiche ed anaerobiche sequenziali, per poi essere classificato e numerato con il codice (\"type strain\") T-27 (=JCM11422 =DSM 14586)."}
{"id": "8933766", "revid": "287204", "url": "https://it.wikipedia.org/wiki?curid=8933766", "title": "Nuoto ai campionati mondiali di nuoto 2007 - 400 metri stile libero femminili", "text": "La gara di nuoto dei 400 metri stile libero femminili dei campionati mondiali di nuoto 2007 \u00e8 stata disputata il 25 marzo presso la Rod Laver Arena di Melbourn.\nAccreditate alla partenza 67 atlete.\nLa competizione \u00e8 stata vinta dalla nuotatrice francese Laure Manaudou, mentre l'argento e il bronzo sono andati rispettivamente alla polacca Otylia J\u0119drzejczak e alla giapponese Hayley Peirsol.\nRecord.\nPrima della manifestazione il record del mondo e il record dei campionati erano i seguenti.\nDurante l'evento sono stati migliorati i seguenti record:\nRisultati.\nBatterie.\nI migliori 8 tempi accedono alla finale"}
{"id": "8933770", "revid": "287204", "url": "https://it.wikipedia.org/wiki?curid=8933770", "title": "Giorno del Ricordo per il genocidio armeno", "text": "Il Giorno del Ricordo per il genocidio armeno () \u00e8 un giorno festivo in Armenia e nella Repubblica di Artsakh e presso gli Armeni della diaspora. Si celebra ogni anno il 24 aprile per commemorare le vittime del genocidio armeno del 1915, una serie di massacri da parte degli ottomani che causarono un milione e mezzo di morti. A Erevan, la capitale dell'Armenia, centinaia di migliaia di persone camminano verso il Memoriale del genocidio, il Tsitsernakaberd per deporre fiori ai piedi della fiamma eterna.\nStoria.\nLa data del 24 aprile commemora la deportazione degli intellettuali armeni il 24 aprile 1915 da Costantinopoli: la prima commemorazione, organizzata da un gruppo di sopravvissuti al genocidio armeno, si tenne a Istanbul nel 1919 presso la locale Chiesa della Santa Trinit\u00e0. Molte personalit\u00e0 di spicco della comunit\u00e0 armena vi parteciparono e dopo quella volta la data divenne il giorno annuale di commemorazione del genocidio armeno.\nIl 9 aprile 1975 la Camera dei rappresentanti degli Stati Uniti approv\u00f2 la risoluzione comune 148 che designava il 24 aprile come \"Giornata nazionale del ricordo della disumanit\u00e0 dell'uomo verso l'uomo\". La Risoluzione commemorava le vittime del genocidio, \"in particolare quelle di discendenza armena che soccombettero al genocidio perpetrato nel 1915\". La risoluzione tuttavia non fu approvata dal Comitato giudiziario del Senato degli Stati Uniti a causa della forte opposizione del presidente Gerald Ford per quella che considerava una minaccia alla alleanza strategica del paese con la Turchia.\nNel 1988, la Repubblica Socialista Sovietica Armena adott\u00f2 formalmente il 24 aprile come giornata pubblica di commemorazione.\nNel 1997 l'Assemblea generale della California dichiar\u00f2 il 24 aprile come \"Giornata della memoria per il genocidio armeno del 1915-1923 e per le vittime del Pogrom di Sumgait del 1988 e del Pogrom di Baku del 1990\".\nNel 2007 l'Argentina ha approvato la legge nazionale 26199, che designa il 24 aprile come \"Giornata di azione per la tolleranza e il rispetto tra i popoli\", in cui gli armeni argentini sono esonerati dal lavoro.\nNel 2015, la Camera dei Comuni del Canada ha approvato all'unanimit\u00e0 la mozione M-587, proposta da Brad Butt, che segna aprile come mese della memoria, della condanna e della prevenzione del genocidio, e il 24 aprile come giorno della memoria del genocidio armeno.\nNel 2019, la Francia ha celebrato la sua prima commemorazione nazionale del genocidio, con il presidente francese Emmanuel Macron che ha dichiarato il 24 aprile \"una giornata nazionale in ricordo del genocidio armeno\", adempiendo a una promessa della sua campagna elettorale.\nNel 2021, in occasione del 106\u00ba anniversario dall'inizio delle deportazioni ottomane, il presidente degli Stati Uniti Joe Biden ha dichiarato di riconoscere il genocidio armeno."}
{"id": "8933772", "revid": "944090", "url": "https://it.wikipedia.org/wiki?curid=8933772", "title": "Referendum sull'indipendenza dell'Eritrea del 1993", "text": "Il referendum sull'indipendenza si \u00e8 tenuto in Eritrea, all'epoca parte dell'Etiopia, tra il 23 e il 25 aprile 1993. Il risultato \u00e8 stato del 99,83% a favore, con un'affluenza alle urne del 98,5%. L'indipendenza dall'Etiopia \u00e8 stata dichiarata il 27 aprile.\nCondotta.\nLa Missione di osservatori delle Nazioni Unite per verificare il referendum in Eritrea (UNOVER) \u00e8 stata istituita ai sensi della risoluzione dell'Assemblea generale 47/114 del 16 dicembre 1992 ed \u00e8 durata fino al 25 aprile 1993. Gli obiettivi della missione erano verificare l'imparzialit\u00e0 del referendum, riportare le denunce di irregolarit\u00e0 e verificare il conteggio, il calcolo e l'annuncio dei risultati.\nIl referendum \u00e8 stato completato sotto il bilancio. ed \u00e8 stato considerato libero ed equo."}
{"id": "8933777", "revid": "88740", "url": "https://it.wikipedia.org/wiki?curid=8933777", "title": "Garden of Shadows", "text": "Garden of Shadows \u00e8 un romanzo di V. C. Andrews pubblicato per la prima volta nel 1987. V. C. Andrews mor\u00ec nel 1986 e la sua propriet\u00e0 commission\u00f2 al ghostwriter Andrew Neiderman di continuare a scrivere romanzi sotto il suo nome sviluppati da schemi di trama scritti originariamente dalla Andrews. Questo \u00e8 il quinto romanzo della Serie Dollanganger. Il romanzo racconta l'origine di Olivia Winfield (la nonna di \"Fiori senza sole\") e gli eventi che l'hanno portata a diventare la fredda e prepotente padrona di Foxworth Hall e come si sono svolte l'infanzia di Corinne e il suo eventuale tradimento. La storia si svolge tra gli anni 1918-1957.\nA causa del grande numero di incongruenze con eventi narrati negli altri libri della serie \u00e8 sorto il dubbio se questo particolare romanzo sia stato realmente scritto in parte dalla Andrews prima di morire o se sia stato scritto interamente da Neiderman.\nTrama.\nParte I.\nColpito dai modi schietti e dall'intelligenza dell'altera Olivia Winfield, l'intelligente ed affascinante Malcolm Foxworth le fa la proposta di matrimonio dopo solo due giorni di conoscenza. I due si sposano due settimane dopo ed Olivia lascia la casa di famiglia a New London, nel Connecticut, e si trasferisce nella villa di famiglia del marito, Foxworth Hall, a Charlottesville, in Virginia. Man mano che Olivia scopre gli oscuri segreti di Malcolm, diminuisce il suo amore per lui. Ad una festa per celebrare il loro matrimonio, Malcolm parla e flirta con altre donne, trascurando Olivia.\nLa donna scopre che Malcolm \u00e8 ancora tormentato dal fatto che sua madre Corinne lo ha abbandonato all'et\u00e0 di cinque anni ed inizia a credere che siano stati il suo aspetto semplice ed il suo denaro ad attrarlo verso di lei. Anche se \u00e8 attratto dalla bellezza e sembra che possa considerare una relazione, \u00e8 ovvio che gli manca la pazienza e il vero sentimento abbastanza per un tale coinvolgimento. Olivia si sente tradita e umiliata, ma \u00e8 ancora ottimista sul fatto che le cose cambieranno quando inizieranno la loro vita insieme.\nQuando esplora la casa, Olivia scopre la \"The Swan Room\" che apparteneva alla madre di Malcolm. La stanza \u00e8 stata conservata come un santuario per lei e contiene un letto molto grande e decorato scolpito a forma di cigno. Quando Malcolm la scopre nella stanza, i due finalmente consumano il loro matrimonio, un atto che potrebbe essere considerato pi\u00f9 un attacco che un atto d'amore, con Malcolm che dice il nome di sua madre per tutto il tempo. Olivia vorrebbe urlare ma non lo fa, cercando di nascondere la sua umiliazione ai servi.\nNove mesi dopo, Olivia d\u00e0 alla luce un bambino, Malcolm Jr., che viene generalmente chiamato \"Mal\". Malcolm \u00e8 gentile con lei a volte, dandole la speranza che le cose possano migliorare tra loro. Ma per la maggior parte del tempo, Olivia si sente poco importante ed ignorata. Due anni dopo, d\u00e0 alla luce un secondo figlio, Joel. Malcolm \u00e8 sconvolto della cosa perch\u00e9 Joel non \u00e8 un neonato in buona salute e perch\u00e9 voleva che il loro secondo figlio fosse una femmina. Lui ed Olivia vengono poi informati che la donna non pu\u00f2 pi\u00f9 avere figli. Malcolm non apprezza appieno i suoi due figli, a causa della sua delusione per non avere avuto una figlia.\nParte II.\nPoco dopo la nascita di Joel, il padre di Malcolm, Garland, torna a Foxworth Hall con la sua nuova moglie, Alicia. Olivia \u00e8 disgustata nel vedere che Alicia ha solo diciannove anni ed \u00e8 molto bella, mentre Malcolm \u00e8 infuriato nello scoprire che \u00e8 incinta, pensando che suo figlio erediter\u00e0 parte della fortuna di Garland. Alicia cerca ripetutamente di stringere amicizia con Olivia, ma la donna si tiene lontana da lei. Successivamente Alicia d\u00e0 alla luce un figlio, che chiama Christopher.\nMalcolm diventa ossessionato da Alicia ed un giorno la segue al lago e tenta di sedurla. Quando Alicia rifiuta le sue avance, Malcolm \u00e8 convinto che she is leading him on e giura di fargliela pagare a caro prezzo. Olivia scoperto quello che prova il marito nei confronti di Alicia ne resta profondamente umiliata ed affranta, ma incolpa Alicia per essersi resa attraente per Malcolm.\nLa notte del terzo compleanno di Christopher, Garland sorprende Malcolm mentre cerca di violentare Alicia. Tra i due scoppia una violenta discussione, poi Garland ha un attacco di cuore e muore. Le cose in casa si fanno molto cupe, anche se Malcolm sembra sentirsi in colpa ed evita il pi\u00f9 possibile Alicia. Dopo un po' di tempo, per\u00f2, la sua ossessione per lei riprende. Circa un mese dopo, Alicia confessa ad Olivia che Malcolm \u00e8 andato a trovarla nella sua camera da letto e si \u00e8 costretto a farlo, minacciando di buttare lei e Christopher in strada senza un soldo se lei non glielo avesse permesso. Dice anche ad Olivia che \u00e8 incinta del figlio di Malcolm. Olivia \u00e8 umiliata e gelosa della cosa.\nOlivia decide che l'unica cosa da fare \u00e8 nascondere Alicia mentre \u00e8 incinta e, nel frattempo, fingersi lei stessa in stato interessante. Una volta che Alicia avr\u00e0 partorito il bambino, Olivia lo prender\u00e0 e lo far\u00e0 passare per suo. Malcolm dar\u00e0 l'eredit\u00e0 di Garland ad Alicia, e lei e Christopher se ne andranno via dalla casa. Alicia accetta con riluttanza, dice addio a Christopher e si nasconde, vivendo nell'attico di Foxworth Hall. Olivia assume nuovi servi, come precauzione extra per salvaguardare il loro segreto. Temendo che l'interesse di Malcolm per Alicia rimanga e quindi per rendere la donna meno attraente ai suoi occhi, Olivia costringe Alicia a farsi tagliare i lunghi capelli. Olivia poi lascia i capelli di Alicia sulla scrivania di Malcolm per mostrare al marito che ora \u00e8 lei a comandare.\nNel corso dei mesi che passano, Olivia inizia a pensare a Christopher come ad un altro figlio e ha il cuore spezzato quando Alicia, dopo aver dato alla luce una figlia, se ne va via di casa improvvisamente portando Christopher con s\u00e9. Olivia va su tutte le furie quando scopre che Malcolm ha chiamato la sua nuova figlia Corinne (il suo nome \u00e8 scritto \"Corrine\" nei romanzi originali di V.C. Andrews) in onore di sua madre e progetta di sorvegliare la sua educazione. Malcolm si comporta come l'unico genitore per la giovane Corinne e spesso attiva al punto di ignorare i tentativi di Olivia di crescerla per essere una giovane donna. Olivia fa tutto quello che pu\u00f2 per essere una madre per Corinne ed ama la bambina come se fosse sua e trae immensa gioia dal rapporto che si \u00e8 venuto a creare con lei.\nNegli anni che passano, Corinne cresce e diventa una giovane ragazza felice ma viziata, e Malcolm continua ad essere emotivamente distante dai suoi figli e da Olivia. L'uomo spesso critica i ragazzi di fronte ad Olivia ed \u00e8 sconvolto dal fatto che i suoi figli, in particolare Joel, mostrino poco interesse per i suoi affari, anche se Mal sembra essere disposto a seguire le orme paterne. Mentre sta cavalcando una motocicletta su una scogliera vicino a Foxworth Hall, Malcolm Jr. ha un incidente e muore. Successivamente, John Amos, cugino di Olivia, viene assunto come maggiordomo e serve anche per incorporare la religione nella famiglia. Poco tempo dopo, Joel, contro la volont\u00e0 di suo padre, parte per un tour in Europa con un'orchestra professionale e grazie al successo ottenuto finisce su diversi giornali europei. Olivia \u00e8 orgogliosa di Joel, ma Malcolm definisce il mestiere di Joel come frivolo ed imbarazzante per la famiglia.\nParte III.\nSfortunatamente, Joel presumibilmente va incontro alla sua fine venendo travolto da una valanga. I suoi genitori vengono informati della sua morte da un telegramma, nel quale per\u00f2 \u00e8 riportato anche che il suo corpo non \u00e8 stato recuperato. Devastati per la perdita dei loro figli, Olivia e Malcolm trovano conforto solo nella religione e finiscono per avvicinarsi come mai avevano fatto prima. Improvvisamente Olivia riceve una lettera da Alicia, che sta morendo per un cancro al seno. Alicia si era risposata subito dopo aver lasciato Foxworth Hall, ma suo marito \u00e8 morto pochi anni dopo e durante la Grande Depressione \u00e8 finita in bancarotta ed ha vissuto con Christopher in assoluta povert\u00e0. Alicia supplica Olivia di dare una casa a Christopher e di fargli frequentare la facolt\u00e0 di medicina. Dal momento che Olivia \u00e8 stata gentile con Christopher mentre Alicia era in soffitta, Alicia vuole che Christopher viva a Foxworth Hall. Olivia convince Malcolm ad accettare la cosa e Christopher va a vivere con loro.\nQuando si incontrano per la prima volta, Corinne e Christopher si innamorano profondamente. La cosa, tuttavia, passa inosservata alla famiglia, perch\u00e9 tutti adorano Christopher. Pi\u00f9 tardi, John Amos inizia a sospettare i due giovani di incesto, ma Olivia respinge la cosa come una sua gelosia. Lei e Malcolm sembrano, per la prima volta, essere veramente felici e contenti della loro famiglia. Sebbene si esprima in modo sottile, Olivia \u00e8 attratta da Christopher.\nDopo il diploma di Christopher al college (e il diploma di scuola superiore di Corinne), Christopher riceve una lettera di accettazione ad Harvard. Olivia, saputa la cosa, \u00e8 molto felice e si precipita a trovare Christopher. John Amos vede Olivia e le dice che Christopher e Corinne stanno facendo l'amore nella Swan Room. La donna non gli crede, ma decide ugualmente di andare nella stanza a dare una rapida occhiata. Nella stanza Olivia trova Christopher e Corinne nell'atto di fare l'amore e con il cuore in pezzi va ad informare Malcolm. Christopher e Corinne cercano di giustificarsi davanti a Malcolm ed Olivia, ma Malcolm li condanna duramente per il gesto che hanno compiuto. Christopher guarda Olivia sperando che la donna intervenga in loro difesa ed \u00e8 scioccato e ferito nello scoprire che Olivia si schiera con il marito. Christopher e Corinne vengono cacciati e diseredati. Malcolm ha un ictus ed in seguito un infarto, ed \u00e8 costretto ad usare una sedia a rotelle. Olivia si dedica alle cure di Malcolm. Olivia rivela anche la verit\u00e0 a John Amos che Christopher non era solo lo ziastro di Corinne, ma anche il suo fratellastro. Racconta anche dei peccati e degli eventi che l'hanno portato. John sfrutta il timore di Dio di Olivia, esortando lei e Malcolm a diventare ossessivamente religiosi.\nTempo dopo, Malcolm chiede ad Olivia di assumere un investigatore privato per scoprire cosa \u00e8 successo a Corinne. Dopo aver indagato, l'investigatore informa Olivia che Corinne e Christopher vivono a Gladstone, Pennsylvania (fuori Philadelphia) sotto il nome di Dollanganger. Christopher ha abbandonato la scuola di medicina e lavora nelle pubbliche relazioni e Corinne \u00e8 una casalinga e vivono una vita suburbana tipica della classe media. L'uomo informa la donna anche che i due hanno quattro figli: Chris, Cathy e i gemelli, Cory e Carrie. Tutti e quattro i bambini sono perfettamente sani, brillanti e belli e conosciuti nella loro citt\u00e0 come le Bambole di Dresda. Olivia non dice nulla a Malcolm dei bambini perch\u00e9 crede che vorr\u00e0 vedere i suoi nipoti e rimarr\u00e0 stregato dalla loro bellezza, specialmente per quella delle ragazze.\nAnni dopo, Corinne scrive una lettera ad Olivia, nella quale chiede ospitalit\u00e0 e racconta della morte di Christopher in un incidente d'auto. La donna \u00e8 profondamente affranta per la morte di Christopher, ma John Amos le dice che \u00e8 stata la volont\u00e0 di Dio. L'uomo poi la convince a permettere a Corinne e ai bambini di venire a Foxworth Hall, ma i bambini devono essere nascosti al mondo per sempre se vuole porre fine ai peccati all'interno di Foxworth Hall. Olivia risponde a Corinne e le dice che pu\u00f2 fare ritorno a casa con i bambini. Olivia poi dice a Malcolm di Corinne che torna a casa, ma ancora una volta non gli parla dei figli della donna. Quando li vede per la prima volta, Olivia nota la bellezza dei bambini e quanto Chris e Cathy le ricordino Christopher e Corinne, ma si rifiuta di amarli in quanto sono la \"progenie del diavolo\". Il libro termina con Olivia che promette silenziosamente di mantenere il suo cuore indurito contro i bambini e di nasconderli al mondo per sempre, sentendosi tuttavia imprigionata come loro.\nChiarimenti.\nQuesto libro, sebbene sia un prequel, in realt\u00e0 cambia l'intera natura scandalosa della serie. Invece di ziastro (fratellastro del padre) e nipote, viene rivelato che Chris e Corinne sono fratellastro e sorella. Il libro mostra anche un lato simpatico di Olivia mai visto prima negli altri libri. Tuttavia, il lato pi\u00f9 tenero di Olivia era implicito in \"Fiori senza sole\", quando Cathy ad un certo punto, anche se brevemente, teorizza che Olivia stesse cercando di impedire loro di mangiare le ciambelle avvelenate che sua madre gli aveva dato, quando Olivia concorda con le richieste di Cathy che il piccolo Cory venga portato in ospedale, quando Olivia d\u00e0 loro una pianta e quando Christopher vede Olivia in preghiera ai piedi del letto.\nQuesto libro chiarisce anche il sospetto matrimonio di Corinne e John Amos (menzionato in \"If There Be Thorns\"), considerando l'evidente disgusto di quest'ultimo per l'incesto. Poich\u00e9 Corinne non \u00e8 la figlia biologica di Olivia, lei e John Amos non sono geneticamente imparentati. (Comunque anche se fossero stati geneticamente imparentati, la relazione sarebbe molto lontana, cio\u00e8 cugini di quarto grado.)\nInoltre, questo libro esamina il tradimento di Corinne. In questo libro \u00e8 stato affermato che voleva sposarsi ed avere figli, ma il suo lato avido \u00e8 mostrato negli altri libri, come in \"If There Be Thorns\", quando Christopher afferma che Corinne voleva che lui facesse causa e ottenesse i soldi che erano suoi. Il suo tradimento \u00e8 probabilmente dovuto al fatto che \u00e8 stata viziata da suo padre ed \u00e8 cresciuta in ricchezza, quindi una volta che i bambini erano rinchiusi in soffitta, ha rivolto la sua attenzione verso la sua eredit\u00e0. Corinne ha cospirato con Olivia per rinchiudere i suoi figli e ha detto (di svegliare i gemelli, in modo che potessero camminare perch\u00e9 Chris e Cathy si lamentavano di tenerli e le loro braccia doloranti) \"Il Signore sa, \u00e8 meglio che camminino fuori finch\u00e9 possono\". Corinne afferma in \"Petali di tenebra\" che ha messo l'arsenico sulle ciambelle, ma che il suo piano non era di ucciderli - ma di far ammalare i bambini uno per uno e portarli dalla soffitta \"all'ospedale\", poi tornare indietro e dire ad Olivia che erano morti. Tuttavia, questa affermazione sembra dubbia, poich\u00e9 Corinne e suo marito Bart si sono trasferiti da Foxworth Hall dopo la morte di Cory e lei non sembrava preoccupata di aiutare i restanti tre bambini a fuggire."}
{"id": "8933781", "revid": "729019", "url": "https://it.wikipedia.org/wiki?curid=8933781", "title": "Touring Car Trophy 2020", "text": "La stagione 2020 del Touring Car Trophy \u00e8 stata la seconda edizione del campionato organizzato dalla Maximum Motorsport. La competizione, il cui calendario \u00e8 stato posticipato pi\u00f9 volte a causa della pandemia di COVID-19, \u00e8 iniziata il 18 luglio a Oulton Park ed \u00e8 terminata il 18 ottobre a Donington Park. Henry Neal, su Honda Civic Type R, si \u00e8 aggiudicato il titolo piloti, mentre la Maximum Motorsport si \u00e8 aggiudicata il titolo scuderie."}
{"id": "8933786", "revid": "123139288", "url": "https://it.wikipedia.org/wiki?curid=8933786", "title": "Preto Casagrande", "text": ""}
{"id": "8933789", "revid": "619191", "url": "https://it.wikipedia.org/wiki?curid=8933789", "title": "Kamisama ni natta hi", "text": " \u00e8 una serie televisiva anime di dodici episodi realizzata da P.A.Works e Aniplex, trasmessa in Giappone tra l'11 ottobre e il 27 dicembre 2020. La storia \u00e8 stata scritta e ideata da Jun Maeda, che ha anche composto la colonna sonora insieme a Manyo, mentre il character design originale \u00e8 stato sviluppato da Na-Ga. Il titolo \u00e8 la terza serie televisiva anime originale prodotta da Key, di cui sia Maeda sia Na-Ga fanno parte. La serializzazione di un adattamento manga, edito da Kadokawa, ha avuto inizio su Comic Walker e Niconico Seiga nel 2020.\nTrama.\nUna ragazza di nome Hina Sato, che si fa chiamare Odino, fa la conoscenza di Y\u014dta Narukami, uno studente all'ultimo anno delle scuole superiori. Hina mette in guardia Y\u014dta, dicendogli che il mondo finir\u00e0 fra trenta giorni. Il ragazzo, pur rimanendo scettico sulle sue previsioni, decide di trascorrere il tempo con lei. La storia segue l'adattarsi di Hina alla sua nuova vita, mentre Y\u014dta, in sua compagnia, presta aiuto alle persone in citt\u00e0, iniziando a scoprire diversi suoi segreti su come sia diventata \"dio\".\nMedia.\nAnime.\nIl progetto televisivo anime \u00e8 stato coprodotto da Aniplex e P.A.Works per celebrare il 21\u00ba anniversario dell'azienda Key. La serie, ideata da Jun Maeda e diretta da Yoshiyuki Asai, \u00e8 andata in onda dall'11 ottobre al 27 dicembre 2020. Le sigle di apertura e chiusura, entrambe composte da Maeda, sono rispettivamente e \"Goodbye Seven Seas\", entrambe cantate da Nagi Yanagi. In varie parti del mondo gli episodi sono stati trasmessi in streaming in simulcast da Funimation, Madman Entertainment e Wakanim."}
{"id": "8933794", "revid": "16758", "url": "https://it.wikipedia.org/wiki?curid=8933794", "title": "Cucina trinidadiana", "text": ""}
{"id": "8933795", "revid": "203463", "url": "https://it.wikipedia.org/wiki?curid=8933795", "title": "Palazzo Ducale di Sala Baganza", "text": ""}
{"id": "8933796", "revid": "131145", "url": "https://it.wikipedia.org/wiki?curid=8933796", "title": "Jolanda Bacchelli", "text": "Biografia.\nNel corso della sua carriera conquist\u00f2 cinque titoli di campionessa italiana assoluta: quattro nel lancio del giavellotto e uno nel lancio del disco. Vest\u00ec anche cinque volte la maglia della nazionale italiana in competizioni internazionali tra il 1930 e il 1933. Tra queste, prese parte alle Olimpiadi della Grazia che si tennero a Firenze nel 1931, classificandosi sesta nel lancio del giavellotto.\n\u00c8 stata detentrice del record italiano del lancio del giavellotto dall'8 settembre 1929 al 9 agosto 1931; il 27 settembre 1931 riconquist\u00f2 il record italiano con la misura di 33,93\u00a0m, che rimase imbattuto fino al 1936."}
{"id": "8933797", "revid": "599013", "url": "https://it.wikipedia.org/wiki?curid=8933797", "title": "Juan Iglesias", "text": "Caratteristiche tecniche.\n\u00c8 un terzino destro.\nCarriera.\nCresciuto nel settore giovanile del , trascorre i primi anni di carriera a cavallo fra Segunda Divisi\u00f3n B e Tercera Divisi\u00f3n con , , e ; proprio con il club madrileno nel dicembre 2020 viene aggregato in prima squadra, dove debutta in occasione dell'incontro di Coppa del Re\u00a0vinto 2-1 contro l'; due settimane pi\u00f9 tardi esordisce anche nella Liga, giocando da titolare contro l'.\nStatistiche.\n\"Statistiche aggiornate al 17 aprile 2021\"."}
{"id": "8933798", "revid": "458786", "url": "https://it.wikipedia.org/wiki?curid=8933798", "title": "Juan Antonio Iglesias S\u00e1nchez", "text": ""}
{"id": "8933799", "revid": "287204", "url": "https://it.wikipedia.org/wiki?curid=8933799", "title": "Monte Pisciavino", "text": "Il monte Pisciavino o punta di Vegliasco \u00e8 un rilievo delle Alpi Liguri alto 597\u00a0.\nToponimo.\nLa denominazione \"punta di Vegliasco\", derivata dell'omonima frazione di Alassio, \u00e8 considerata pi\u00f9 dotta che quella di \"monte Pisciavino\", che ha probabilmente una origine scherzosa (\"piscia il vino\") legata alla coltura della vite, la cui estensione in zona era un tempo molto maggiore di quella attuale. In particolare il suo nome verrebbe dal \"colore che assumono i rigagnoli che vi si formano durante le piogge\".\nDescrizione.\nIl monte Pisciavino \u00e8 il punto culminante del sistema di rilievi dell\u2019immediato entroterra di Alassio e Laigueglia, che separano la vallata del torrente Merula dal bacino del Centa. La costiera collinare prosegue verso nord-est in direzione di Albenga con il monte Castellaro (508\u00a0m) e il monte Bignone (523\u00a0m), mentre a sud-ovest dopo una insellatura la quota si rialza con i 586\u00a0m del \"monte Tirasso\", la cui sommit\u00e0 \u00e8 occupata dal Santuario di Nostra Signora della Guardia. Sulla cima del monte Pisciavino si trovano alcune alte antenne per telecomunicazioni. Si tratta comunque di un ottimo punto panoramico, noto da tempo anche ai viaggiatori stranieri. Il monte Piaciavino, assieme ai rilievi circostanti, protegge Alassio dal vento di tramontana e contribuisce alla piacevolezza del clima della cittadina.\nGeologia.\nLa zona compresa tra il monte Bignone e il Pisciavino \u00e8 nota ai geologi per la presenza di sottili strati di selce.\nAccesso alla cima.\nIl monte Pisciavino, oltre che della viabilit\u00e0 di servizio per le antenne, \u00e8 raggiunta da vari sentieri. In particolare \u00e8 interessante la traversata da nord-est a sud-ovest, che permette di concatenare la salita ai vari rilievi che compongono la dorsale dell'entroterra di Alassio tra i quali, oltre al monte Pisciavino, anche il monte Bignone, il Castellaro e il monte Tirasso, che ospita il santuario di Nostra Signora della Guardia. La salita al Pisciavino \u00e8 anche popolare tra gli appassionati di MTB."}
{"id": "8933803", "revid": "6923", "url": "https://it.wikipedia.org/wiki?curid=8933803", "title": "Robert Remak", "text": "Biografia.\nRobert Remak \u00e8 stato alunno di Johannes Peter M\u00fcller all'Universit\u00e0 Humboldt di Berlino, dove si laure\u00f2 in Medicina nel 1837, specializzandosi posteriormente in neurologia e in storia della embriologia.\nDurante la sua carriera ha scoperto le fibre nervose amieliniche e le cellule nervose del cuore, chiamate in suo onore \"Gangli di Remak\", scoperti studiando il seno delle vene cave nel cuore delle rane. Introdusse per primo l'impiego della corrente elettrica nella terapia di alcune malattie nervose ed, inoltre, ha ridotto il numero di foglietti embrionali descritti da Karl Ernst von Baer da quattro a tre: ectoderma, mesoderma ed endoderma.\nUn'altra importante contribuzione di Remak \u00e8 stata la scoperta del processo mitotico segnalando come la divisione cellulare comincia nel nucleo (scoperta ingiustamente attribuita a Rudolf Virchow).\nMalgrado i suoi successi nel campo della scienza, l'Universit\u00e0 Humboldt non gli riconobbe mai il titolo di professore, essendo Remak di origine ebree.\nEbbe un figlio, Ernst Julius Remak, anch'egli neurologo e fisiologo, mentre suo nipote, Robert Remak, studi\u00f2 matematica."}
{"id": "8933825", "revid": "729019", "url": "https://it.wikipedia.org/wiki?curid=8933825", "title": "Relazioni bilaterali tra Eritrea ed Etiopia", "text": "Le relazioni bilaterali tra Eritrea ed Etiopia sono storicamente contraddittorie. L'Eritrea ha ottenuto l'indipendenza dall'Etiopia nel 1993 dopo la guerra d'indipendenza dell'Eritrea, dopo la quale i rapporti sono stati cordiali. Dall'indipendenza, il rapporto dell'Eritrea con l'Etiopia \u00e8 stato del tutto politico, soprattutto per quanto riguarda la restaurazione e l'espansione del campo di applicazione dell'IGAD. Tuttavia, la guerra eritreo-etiope del 1998 ha segnato una svolta e il loro rapporto \u00e8 divenuto sempre pi\u00f9 ostile. Dopo la scelta di Abiy Ahmed come primo ministro etiope, \u00e8 stato forgiato un accordo di pace e il 9 luglio 2018 i legami tra i paesi vicini sono stati ristabiliti. L'alleanza tra i due paesi \u00e8 stata rafforzata da allora, con le truppe eritree che avrebbero assistito l'esercito etiope nel conflitto del Tigray nel 2020.\nRelazioni politico-diplomatiche.\nStoria.\nMentre l'Etiopia rimase indipendente durante le conquiste coloniali dell'Africa, l'Italia cre\u00f2 una colonia chiamata Eritrea intorno ad Asmara nel XIX secolo. Dopo la seconda guerra mondiale e la sconfitta dell'Italia, la Gran Bretagna occup\u00f2 l'Eritrea. L'Eritrea fu poi federata con l'Etiopia nel 1952 dalla ratifica della Risoluzione 390 dell'Assemblea Generale delle Nazioni Unite, che ignorava i desideri di indipendenza del popolo eritreo.\nAlla fine degli anni '50, gli eritrei iniziarono a organizzare una ribellione armata dalla loro base al Cairo. Nel 1962, l'imperatore dell'Etiopia Haile Selassie sciolse unilateralmente la federazione e annesse l'Eritrea, innescando una guerra che sarebbe durata tre decenni.\nL'Eritrea si \u00e8 separata dall'Etiopia durante la guerra d'indipendenza (1961-1991). L'indipendenza dell'Eritrea \u00e8 stata formalmente riconosciuta quando \u00e8 stata ammessa alle Nazioni Unite dopo un referendum nel 1993.\nNel dicembre 2000, l'Eritrea e l'Etiopia hanno firmato un trattato di pace per porre fine alla loro guerra e hanno creato due commissioni giudiziarie vincolanti, la Commissione per il confine tra l'Eritrea e l'Etiopia e la Commissione per le richieste di indennizzo eritreo-etiope, per governare il loro confine contestato e le relative rivendicazioni. Nell'aprile 2002 la Commissione ha pubblicato la sua decisione (con un chiarimento nel 2003). I disaccordi successivi alla guerra hanno portato a una situazione di stallo punteggiata da periodi di elevata tensione e rinnovate minacce di guerra. Da queste decisioni l'Etiopia ha rifiutato di consentire la demarcazione fisica del confine, mentre l'Eritrea insiste sul fatto che il confine deve essere delimitato come definito dalla commissione. Di conseguenza, la Commissione di Confine ha stabilito che il confine \u00e8 virtualmente delimitato ed efficace.\nL'Eritrea mantiene una forza militare al confine con l'Etiopia di dimensioni approssimativamente uguali a quella dell'Etiopia, il che ha richiesto una mobilitazione generale di una parte significativa della popolazione. L'Eritrea ha visto questa disputa di confine come una minaccia esistenziale per se stessa in particolare e per l'Unione Africana in generale, perch\u00e9 riguarda la supremazia dei confini coloniali in Africa. Dal conflitto di confine l'Etiopia non utilizza pi\u00f9 i porti eritrei per il suo commercio.\nDurante il conflitto di confine e a partire da allora, l'Etiopia ha promosso militanti contro l'Eritrea (compresi separatisti etnici e organizzazioni religiose). L'Eritrea ha reagito ospitando anche gruppi militanti contro l'Etiopia. Il Consiglio di sicurezza delle Nazioni Unite sostiene che l'Eritrea e l'Etiopia hanno esteso la loro disputa a un secondo teatro, la Somalia.\nNel marzo 2012, l'Etiopia ha attaccato gli avamposti dell'esercito eritreo lungo il confine. Addis Abeba ha affermato che l'assalto era una rappresaglia per l'addestramento e il sostegno fornito da Asmara ai sovversivi, mentre l'Eritrea ha asserito che gli Stati Uniti erano a conoscenza degli attacchi, un'accusa negata dai funzionari statunitensi.\nPrimo ministero Abiy.\nIn un vertice dell'8 luglio 2018 ad Asmara, il presidente dell'Eritrea Isaias Afewerki e il primo ministro dell'Etiopia Abiy Ahmed si sono impegnati a ripristinare le relazioni diplomatiche e ad aprire i loro reciproci confini. Il giorno successivo hanno firmato una dichiarazione congiunta che poneva formalmente fine al conflitto al confine tra l'Eritrea e l'Etiopia. Un altro accordo di pace \u00e8 stato firmato a Gedda, in Arabia Saudita, il 16 settembre dello stesso anno.\nNel settembre 2018, i maggiori contatti stretti degli alti dirigenti nelle relazioni Eritrea-Etiopia si sono estesi all'accordo tripartito che includeva anche la Somalia. Martin Plaut ha suggerito che durante un incontro trilaterale del gennaio 2020 e le visite bilaterali Eritrea-Etiopia nel 2020, i leader dei tre paesi hanno discusso i piani per la guerra del Tigray prima del suo inizio ufficiale con gli attacchi del Comando settentrionale del 4 novembre 2020.\nRelazioni sociali e culturali.\nOrganizzazioni comunitarie etiope-eritree e comunit\u00e0 habesha.\nIn tutta la diaspora etiope-eritrea, ci sono state molte organizzazioni comunitarie di origine multietnica e bi-nazionale fondate da e per eritrei ed etiopi per promuovere buone relazioni, ed esprimere comunanze culturali ben prima che i legami diplomatici tra i governi dei due paesi fossero mai ripristinati. La maggior parte di queste organizzazioni si trova nei campus universitari negli Stati Uniti, in Canada e in altre parti della diaspora etiope-eritrea."}
{"id": "8933832", "revid": "6923", "url": "https://it.wikipedia.org/wiki?curid=8933832", "title": "Campionati europei di judo 2021", "text": "I campionati europei di judo 2021 sono stati la 70\u00aa edizione della competizione organizzata dalla European Judo Union. Si sono svolti dal 16 al 18 aprile 2021 alla Arena Altice di Lisbona, in Portogallo.\nPartecipanti.\nHanno preso parte alla competizione 359 judoka in rappresentanza di 45 differenti federazioni nazionali, di cui 210 maschi e 149 donne."}
{"id": "8933836", "revid": "663330", "url": "https://it.wikipedia.org/wiki?curid=8933836", "title": "Enlightened", "text": ""}
{"id": "8933850", "revid": "663330", "url": "https://it.wikipedia.org/wiki?curid=8933850", "title": "Episodi di Enlightened (prima stagione)", "text": ""}
{"id": "8933851", "revid": "110157", "url": "https://it.wikipedia.org/wiki?curid=8933851", "title": "Olimpiadi della Grazia", "text": "Le Olimpiadi della Grazia sono state una manifestazione multisportiva riservata alle donne tenutasi a Firenze dal 29 al 31 maggio 1931. Il programma era incentrato principalmente sulle gare di atletica leggera e vide la partecipazione di atlete provenienti da dodici Paesi europei. Questo evento fu un precursore della partecipazione femminile ai campionati europei di atletica leggera.\nStoria.\nIl contesto generale.\nIl movimento dello sport femminile inizi\u00f2 a interessare l'opinione pubblica a partire dall'inizio del XX secolo. Anche grazie all'opera di Alice Milliat, il Comitato Olimpico Internazionale vot\u00f2, durante il Congresso del 1928, l'introduzione nel programma dei Giochi olimpici di alcune gare riservate alle donne. All'inizio si tratt\u00f2 solo di cinque specialit\u00e0 dell'atletica leggera (100 e 800 metri piani, salto in alto, lancio del disco e staffetta 4\u00d7100 metri), introdotte per\u00f2 in via sperimentale. Infatti, nel Congresso IAAF post olimpico si discusse ancora sull'ammissione delle donne e ci fu una nuova votazione nella quale i fautori della ammissione prevalsero con un margine piuttosto ristretto.\nAlice Milliat, con un gruppo di appassionate sostenitrici, aveva fondato nel 1921 la Federazione Sportiva Femminile Internazionale, alla quale avevano aderito sei nazioni. Questo nuovo organismo, tra il 1922 e il 1934, organizz\u00f2 quattro edizioni dei Giochi mondiali femminili, con un programma di gare molto pi\u00f9 ampio di quello olimpico.\nGi\u00e0 in precedenza, per\u00f2, Milliat era riuscita a organizzare un incontro internazionale femminile, tra il 24 e il 31 marzo 2021 a Monte Carlo, al quale parteciparono le atlete di cinque nazioni europee. Il programma di questa manifestazione, oltre alle gare di atletica leggera, includeva anche incontri di pallacanestro. Questa esperienza si ripet\u00e9 nel 1922, quando furono introdotti anche incontri di nuoto, e nel 1923, con il ritorno della pallacanestro, soppressa nell'edizione precedente.\nLa nascita delle Olimpiadi della Grazia.\nNel 1923 nasceva in Italia la Federazione Italiana Sport Femminili che, per quanto riguarda l'atletica leggera, fu inglobata nella Federazione Italiana di Atletica Leggera nel 1929, quando Luigi Ridolfi Vay da Verrazzano rivestiva la carica di presidente e il ruolo di segretario nazionale era affidato a Puccio Pucci, entrambi fiorentini. Questi, nel della \"Primavera fiorentina\" del 1931, fecero inserire nel programma della manifestazione alcune gare sportive interamente al femminile, quali l'atletica leggera, il nuoto, la scherma, il tiro con l'arco e il tennis, nonch\u00e9 la finale del campionato italiano di pallacanestro. Di contorno si disputarono anche esibizioni di danza sportiva riservate alle diverse scuole europee. Questo complesso di gare sportive prese il nome di Olimpiadi della Grazia.\nLe gare di atletica vennero programmate per i giorni 30 e 31 maggio sul campo della societ\u00e0 Giglio Rosso che disponeva di una pista di 336 metri. Le gare di scherma si disputarono dieci giorni prima rispetto a quelle di atletica per evitare la concomitanza con i campionati internazionali di Vienna, cosicch\u00e9 il 20 maggio il Teatro della Pergola ospit\u00f2 il torneo di fioretto a squadre, mentre il 21 ebbero luogo i tornei individuali di fioretto e spada. Le gare di danza, che dovevano svolgersi come manifestazione di contorno presso il Giardino di Boboli, a causa del tempo incerto furono spostate al Teatro Politeama.\nIl torneo internazionale di tennis si tenne il 29 e 30 maggio, mentre domenica 31 maggio si disput\u00f2, all'interno della rassegna internazionale, la finale del campionato italiano femminile di pallacanestro tra Associazione Pallacanestro Napoli e Societ\u00e0 Ginnastica Triestina.\nNazioni partecipanti.\nAlla manifestazione parteciparono le seguenti dodici nazioni europee:\nRisultati.\nDanza sportiva.\nAlle gare di danza presero parte sette scuole provenienti da Londra, Monaco di Baviera, Vienna, Salisburgo e Dresda, oltre a due italiane di Napoli e Firenze. Ottennero il maggiore successo la scuola tedesca di Mary Wigman e quella di Monaco.\nScherma.\nSpada e fioretto individuali.\nLe gare individuale di spada e fioretto si tennero il 21 maggio e videro i seguenti risultati:\nFioretto a squadre.\nLa gara di fioretto a squadre, che si tenne il 20 maggio, vide la partecipazione di tre squadre: Italia, Francia e Regno Unito. In origine avrebbe dovuto partecipare la squadra tedesca, che per\u00f2 si ritir\u00f2 a causa della morte del padre della campionessa del mondo Helene Mayer, e fu sostituita dalle francesi, che per\u00f2 non rappresentavano ufficialmente la nazionale di Francia.\nPer l'Italia scesero in pedana Germana Schwaiger, Marisa Cerani e Teresa Musso. La Francia schier\u00f2 Augustine Angreville, Teresa Vandevalle e Georgina Veite. Per la Gran Bretagna gareggiarono invece Gladys Daniell, Peggy Butler ed Elizabeth Arbuthnot.\nIl torneo vide scontrarsi prima Italia e Francia, con la vittoria della squadra Italiana; poi Gran Bretagna e Francia, dove trionf\u00f2 la Gran Bretagna. Infine, l'incontro decisivo vide sfidarsi Italia e Gran Bretagna, con la vittoria delle britanniche per 5 incontri vinti a 4."}
{"id": "8933852", "revid": "121629302", "url": "https://it.wikipedia.org/wiki?curid=8933852", "title": "Nomadi 55 - Per tutta la vita", "text": "Nomadi 55 - Per tutta la vita \u00e8 il quarantesimo album in studio del gruppo musicale italiano Nomadi, pubblicato nel 2018.\nDescrizione.\nPer festeggiare i 55 anni di carriera i Nomadi pubblicano una raccolta di tutti i successi reinterpretati dal nuovo cantante della band, Yuri Cilloni."}
{"id": "8933853", "revid": "663330", "url": "https://it.wikipedia.org/wiki?curid=8933853", "title": "Episodi di Enlightened (seconda stagione)", "text": ""}
{"id": "8933868", "revid": "287204", "url": "https://it.wikipedia.org/wiki?curid=8933868", "title": "Lietuvos Taur\u0117 1991-1992", "text": "La Lietuvos Taur\u0117 1991-1992 \u00e8 stata la 3\u00aa edizione del torneo, iniziata il 20 agosto del 1991 e terminata il 24 giugno 1992. \nIl trofeo \u00e8 stato vinto dal Lietuvos Makabi Vilnius, dopo aver battuto battuto in finale lo col punteggio di 1-0.\nPrimo turno.\nLo e il Lietuvos Makabi Vilnius accedono direttamente agli ottavi di finale."}
{"id": "8933876", "revid": "104458", "url": "https://it.wikipedia.org/wiki?curid=8933876", "title": "Ryan Oughtred", "text": "Biografia.\nOughtred, originario di Kelowna, esord\u00ec in campo internazionale in occasione dei Mondiali juniores di Lake Placid 1994. In Coppa del Mondo debutt\u00f2 il 27 ottobre 1996 a S\u00f6lden in slalom gigante, senza qualificarsi per la seconda manche, e ottenne il miglior piazzamento il 20 novembre successivo a Breckenridge nella medesima specialit\u00e0 (27\u00ba). Sempre in slalom gigante nel 1997 prese parte ai Mondiali di Sestriere (sua unica presenza iridata), senza completare la prova, e conquist\u00f2 l'ultima vittoria in Nor-Am Cup, il 28 marzo a Mont-Tremblant/Mont Garceau. Prese per l'ultima volta il via in Coppa del Mondo il 26 gennaio 2002 a Garmisch-Partenkirchen in supergigante (45\u00ba); il 24 febbraio successivo ottenne l'ultimo podio in Nor-Am Cup, a Le Massif nella medesima specialit\u00e0 (2\u00ba). Si ritir\u00f2 al termine di quella stessa stagione 2001-2002 e la sua ultima gara fu lo slalom gigante di Nor-Am Cup disputato il 27 marzo a Nakiska, chiuso da Oughtred al 13\u00ba posto.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nGS = slalom gigante\nFar East Cup.\nFar East Cup - vittorie.\nLegenda:\nGS = slalom gigante"}
{"id": "8933893", "revid": "104458", "url": "https://it.wikipedia.org/wiki?curid=8933893", "title": "Anne-Marie LeFrancois", "text": ""}
{"id": "8933894", "revid": "104458", "url": "https://it.wikipedia.org/wiki?curid=8933894", "title": "Anne Marie LeFrancois", "text": ""}
{"id": "8933895", "revid": "104458", "url": "https://it.wikipedia.org/wiki?curid=8933895", "title": "Anne Marie LeFran\u00e7ois", "text": ""}
{"id": "8933896", "revid": "104458", "url": "https://it.wikipedia.org/wiki?curid=8933896", "title": "Anne-Marie Lefrancois", "text": ""}
{"id": "8933897", "revid": "104458", "url": "https://it.wikipedia.org/wiki?curid=8933897", "title": "Anne Marie Lefrancois", "text": ""}
{"id": "8933898", "revid": "228587", "url": "https://it.wikipedia.org/wiki?curid=8933898", "title": "SPD Bayern", "text": ""}
{"id": "8933903", "revid": "228587", "url": "https://it.wikipedia.org/wiki?curid=8933903", "title": "Pietro Colnaghi", "text": "Biografia.\nNel 2012 si \u00e8 piazzato in seconda posizione alla 100 km del Passatore dietro a Giorgio Calcaterra; nel 2007 si \u00e8 piazzato in seconda posizione alla 50 km di Romagna. Ha vinto complessivamente nove maratone in carriera, oltre a vari altri piazzamenti sul podio.\nCollegamenti esterni.\n "}
{"id": "8933917", "revid": "104458", "url": "https://it.wikipedia.org/wiki?curid=8933917", "title": "Anne-Marie LeFran\u00e7ois", "text": "Biografia.\nLa LeFran\u00e7ois, originaria di Charlesbourg, esord\u00ec in Coppa del Mondo il 30 novembre 1996 a Lake Louise in discesa libera (52\u00aa) e ai Campionati mondiali a Vail/Beaver Creek 1999, dove si classific\u00f2 30\u00aa nella discesa libera e 34\u00aa nel supergigante. In Nor-Am Cup nella stagione 1999-2000 vinse le classifiche di discesa libera e di supergigante e conquist\u00f2 a Whistler in supergigante l'ultima vittoria, il 29 febbraio, e l'ultimo podio, il 7 marzo (3\u00aa). Nella stagione seguente ottenne il miglior piazzamento in Coppa del Mondo, il 16 dicembre 2000 a Sankt Moritz in discesa libera (12\u00aa), e disput\u00f2 i suoi ultimi Mondiali: nella rassegna iridata di Sankt Anton am Arlberg 2001 si classific\u00f2 25\u00aa nella discesa libera e 27\u00aa nel supergigante.\nIl 30 novembre 2001 biss\u00f2 il miglior piazzamento in Coppa del Mondo, a Lake Louise in discesa libera (12\u00aa); ai successivi XIX Giochi olimpici invernali di , sua unica presenza olimpica, non complet\u00f2 n\u00e9 la discesa libera n\u00e9 il supergigante. Prese per l'ultima volta il via in Coppa del Mondo il 16 gennaio 2005 a Cortina d'Ampezzo in discesa libera (42\u00aa) e si ritir\u00f2 al termine di quella stessa stagione 2004-2005; la sua ultima gara fu uno slalom gigante FIS disputato il 24 marzo a Stoneham, chiuso dalla LeFran\u00e7ois al 49\u00ba posto.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante"}
{"id": "8933919", "revid": "104458", "url": "https://it.wikipedia.org/wiki?curid=8933919", "title": "Sara Maude Boucher", "text": ""}
{"id": "8933934", "revid": "110157", "url": "https://it.wikipedia.org/wiki?curid=8933934", "title": "Sara-Maude Boucher", "text": "Biografia.\nLa Boucher, originaria di Fleurimont, in Coppa del Mondo esord\u00ec il 6 dicembre 1997 a Lake Louise in supergigante, senza completare la prova, e ottenne il miglior piazzamento il 29 novembre 1998 nelle medesime localit\u00e0 e specialit\u00e0 (27\u00aa); debutt\u00f2 ai Campionati mondiali a Vail/Beaver Creek 1999, dove si classific\u00f2 32\u00aa nel supergigante. In Nor-Am Cup nella stagione 2000-2001 vinse la classifica di supergigante e in quella specialit\u00e0 conquist\u00f2 a Lake Louise l'ultima vittoria, nonch\u00e9 ultimo podio, il 9 gennaio; ai Mondiali di Sankt Anton am Arlberg 2001, sua ultima presenza iridata, si piazz\u00f2 33\u00aa nella discesa libera, 33\u00aa nel supergigante, 25\u00aa nello slalom speciale e 13\u00aa nella combinata.\nIl 25 gennaio 2002 biss\u00f2 il miglior piazzamento in Coppa del Mondo, a Cortina d'Ampezzo in supergigante (27\u00aa); ai successivi XIX Giochi olimpici invernali di , sua unica presenza olimpica, si classific\u00f2 10\u00aa nella combinata e non complet\u00f2 il supergigante. Prese per l'ultima volta il via in Coppa del Mondo il 4 dicembre 2003 a Lake Louise in discesa libera (53\u00aa) e si ritir\u00f2 durante la stagione 2004-2005; la sua ultima gara fu un supergigante FIS disputato il 14 febbraio a Mont-Sainte-Anne, non completato dalla Boucher.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante"}
{"id": "8933950", "revid": "104458", "url": "https://it.wikipedia.org/wiki?curid=8933950", "title": "Campionati francesi di sci alpino 2002", "text": "I Campionati francesi di sci alpino 2002 si svolsero a Meg\u00e8ve e a Val-d'Is\u00e8re dal 21 marzo al 6 aprile. Il programma includeva gare di discesa libera, supergigante, slalom gigante, slalom speciale e , tutte sia maschili sia femminili, ma il supergigante femminile \u00e8 stato annullato.\nTrattandosi di competizioni valide anche ai fini del punteggio FIS, vi parteciparono anche sciatori di altre federazioni, senza che questo consentisse loro di concorrere al titolo nazionale francese.\nRisultati.\nUomini.\nDiscesa libera.\nData: 21 marzo\nLocalit\u00e0: Meg\u00e8ve\nSupergigante.\nData: 5 aprile\nLocalit\u00e0: Val-d'Is\u00e8re\nSlalom gigante.\nData: 6 aprile\nLocalit\u00e0: Val-d'Is\u00e8re\nSlalom speciale.\nData: 24 marzo\nLocalit\u00e0: Meg\u00e8ve\nDonne.\nDiscesa libera.\nData: 21 marzo\nLocalit\u00e0: Meg\u00e8ve\nSupergigante.\nLa gara, originariamente in programma a Meg\u00e8ve, \u00e8 stata annullata.\nSlalom gigante.\nData: 23 marzo\nLocalit\u00e0: Meg\u00e8ve\nSlalom speciale.\nData: 24 marzo\nLocalit\u00e0: Meg\u00e8ve"}
{"id": "8933970", "revid": "2178917", "url": "https://it.wikipedia.org/wiki?curid=8933970", "title": "Canale Istanbul", "text": " \nIl Canale Istanbul () \u00e8 il progetto di un canale navigabile presentato e fortemente promosso dal presidente turco Recep Tayyip Erdo\u011fan che, qualora realizzato, metterebbe in collegamento il Mar Nero con il Mar di Marmara a ovest di Istanbul, con l'obiettivo di decongestionare il Bosforo. Nonostante i lavori non siano ancora partiti, il progetto risulta molto contestato, da un lato per problemi legati alla sua sostenibilit\u00e0 ambientale, dall'altro perch\u00e9 non sottoposto alla Convenzione di Montreux, che regola la navigazione attraverso gli Stretti Turchi. Per questi motivi il progetto \u00e8 considerato da parte dell'opinione pubblica come \"il folle progetto di Erdogan\".\nStoria.\nL'idea di doppiare il Bosforo non \u00e8 nuova. Le prime testimonianze di progetti a riguardo risalgono al XVI Secolo, quando il sultano Solimano il Magnifico aveva incaricato il suo pi\u00f9 talentuoso architetto, Sinan, di realizzare un canale parallelo al Bosforo, dirottando fuori dalla citt\u00e0 parte del traffico mercantile. A causa delle guerre e delle difficolt\u00e0 ingegneristiche da affrontare, il progetto non ebbe seguito. Durante il periodo ottomano, il progetto venne nuovamente tentato altre volte, anche queste per\u00f2 senza seguito: nel 1591, sotto il sultano Murad III; nel 1654, sotto Mehmed IV; nel 1760 sotto Mustafa III e nel 1813 durante il regno di Mahmud II. \nNella prima met\u00e0 del XX Secolo, venne presentato un progetto di segno opposto: l'architetto tedesco Herman S\u00f6rgel, ideatore del progetto Atlantropa, propose di bloccare il passaggio tra Mar Nero e Mar di Marmara attraverso una diga, cos\u00ec da prosciugare ampie zone del mar Mediterraneo e renderle cos\u00ec coltivabili. \nIn tempi recenti, il progetto \u00e8 stato presentato altre due volte: nel 1994, in occasione delle elezioni locali, da B\u00fclent Ecevit, leader del partito della sinistra democratica e infine nel 2011 da Recep Tayyip Erdo\u011fan, in occasione delle elezioni municipali di Istanbul e riproposta nel 2020, come opera conclusiva del piano \"Vision 2023\", piano che ha visto la realizzazione di numerosi ponti che solcano gli stretti turchi.\nProgetto.\nLo scopo del progetto \u00e8 quello di rendere pi\u00f9 veloce e sicuro l'attraversamento del Bosforo; ogni anno, questo braccio di mare sulle cui sponde sorge Istanbul (metropoli di 15 milioni di abitanti), vede il transito di oltre 46.000 imbarcazioni; tra queste pi\u00f9 di 10.000 petroliere che trasportano oltre 145 milioni di tonnellate di petrolio. Il traffico del canale \u00e8 molto sostenuto; per fare un confronto, il canale di Suez ogni anno vede il passaggio di 19.000 navi. A causa della conformazione del Bosforo, molte navi attendono a lungo l'autorizzazione al passaggio, allungando i tempi di navigazione.\nTracciato.\nIl percorso svelato nel 2018, prevede che il canale, lungo 45 km, scorra a ovest del Bosforo: dal mar di Marmara a sud, esso passer\u00e0 attraverso il lago di K\u00fc\u00e7\u00fck\u00e7ekmece, la Diga di Sazl\u0131dere, il villaggio \u015eamlar e lambir\u00e0 l'Aeroporto di Istanbul per poi sfociare nel Mar Nero.\nTempi di realizzazione.\nNonostante le numerose critiche e perplessit\u00e0 attorno al progetto, l'iter per la realizzazione del Canale Istanbul non ha subito particolari intoppi, dovuti anche alla ferma decisione del presidente turco di realizzare il progetto, considerato di importanza strategica. La partenza dei lavori, che ha subito un'accelerata anche a seguito dell'Ostruzione del Canale di Suez del 2021, \u00e8 prevista per la met\u00e0 del 2021, mentre la messa in esercizio dell'opera \u00e8 prevista per il 2028. Il costo stimato dell'opera ammonta a 7.65 miliardi di Euro.\nCritiche.\nImpatto ambientale.\nIl progetto del canale ha subito numerose critiche da numerosi scienziati, ambientalisti, attivisti e semplici cittadini. Molti biologi infatti hanno fatto notare la differente salinit\u00e0 presente tra Mar di Marmara e mar Nero; l'apertura del canale avrebbe conseguenze molto gravi per un ecosistema molto delicato che vive in prossimit\u00e0 dei due mari; il tracciato, inoltre andr\u00e0 ad intaccare il fragile ecosistema del Lago di K\u00fc\u00e7\u00fck\u00e7ekmece, nonch\u00e9 danneggiare le fonti d'acqua lungo il suo percorso, che rappresentano le maggiori fonti di approvvigionamento idrico della citt\u00e0. Infine, molti geologi hanno evidenziato come i lavori di scavo potrebbe peggiorare il rischio sismico della citt\u00e0. A sostenere queste proteste \u00e8 inoltre Ekrem Imamoglu, sindaco di Istanbul nonch\u00e9 rivale politico di Recep Tayyip Erdo\u011fan. Molti scienziati sono concordi a parlare di ecocidio nell'ipotesi in cui l'opera venisse realizzata.\nGeopolitiche.\nIl 3 marzo 2021, 103 ammiragli turchi hanno firmato una lettera manifestando le loro perplessit\u00e0 al progetto. Secondo la loro tesi, l'opera metterebbe in seria discussione la convenzione di Montreux, considerata estremamente favorevole per gli interessi turchi, creando una situazione di instabilit\u00e0 e incertezza con la Russia, le cui navi regolarmente attraversano il Bosforo. Molti dei firmatari della lettera sono stati arrestati nei giorni seguenti con l'accusa di aver minato alla sicurezza dello Stato e all\u2019ordine costituzionale. Tra questi, Cem Guerdeniz, teorico del concetto di Patria Blu.\nSpeculazione edilizia.\nSulle sponde del canale sono in fermento progetti che prevedono la creazione di nuovi quartieri residenziali di lusso: il prezzo dei terreni a metro quadro \u00e8 infatti passato da 25 a 800 dollari, con il rischio che questi progetti si trasformino in casi di speculazione edilizia."}
{"id": "8933976", "revid": "729019", "url": "https://it.wikipedia.org/wiki?curid=8933976", "title": "Guilherme Clezar", "text": "Ha giocato molti tornei ATP 250, incluso l'Open del 2011 in Brasile e gioca principalmente negli ATP Challenger Tour.\nHa giocato l'Open di Francia Junior nel 2009 al fianco di Huang Liang-Chi centrando la finale, venendo poi sconfitti in due set dai croati Marin Draganja e Dino Marcan."}
{"id": "8934003", "revid": "404449", "url": "https://it.wikipedia.org/wiki?curid=8934003", "title": "Come va", "text": "Come va \u00e8 un singolo della cantante italiana Margherita Vicario, pubblicato il 23 aprile 2021 dall'etichetta Island Records.\nVideo musicale.\nIl videoclip del brano, diretto da Francesco Coppola, \u00e8 stato pubblicato contestualmente all'uscita del singolo sul canale YouTube della cantante."}
{"id": "8934017", "revid": "1765139", "url": "https://it.wikipedia.org/wiki?curid=8934017", "title": "Ghosts 'n Goblins Resurrection", "text": "Ghosts 'n Goblins Resurrection, conosciuto in Giappone come , \u00e8 un videogioco a piattaforme, ottavo capitolo della serie \"Ghosts 'n Goblins,\" sviluppato e pubblicato dalla software house giapponese Capcom il 25 febbraio 2021 per Nintendo Switch e il primo giugno per PlayStation 4, Xbox One e Microsoft Windows.\nTrama.\nLa storia di \"Ghosts 'n Goblins Resurrection\" ha come protagonista , un prode cavaliere appiedato, che si avventura nelle viscere del Regno dei Demoni per salvare la sua amata, la , dalle grinfie del Signore dei demoni.\nModalit\u00e0 di gioco.\n\"Ghosts 'n Goblins Resurrection\" \u00e8 un gioco platform 2D a scorrimento laterale. Il gioco presenta ancora una volta il cavaliere Arthur, che deve navigare nel Regno dei Demoni per combattere nemici come scheletri, zombi e Pigmen. Una volta che il giocatore ha finito il gioco, pu\u00f2 completare le versioni Shadow di ogni livello, che riorganizzano il posizionamento e i punti di generazione dei nemici, oltre a introdurre ulteriori sfide ambientali che rendono ogni fase pi\u00f9 difficile da navigare. Il gioco presenta otto diversi tipi di armi. Ci\u00f2 include una lancia che pu\u00f2 essere lanciata e un martello che induce un'onda d'urto quando colpisce il suolo. Man mano che il giocatore progredisce, raccoglier\u00e0 api umbrali che potranno quindi essere utilizzate per sbloccare e potenziare le abilit\u00e0 magiche e di combattimento di Arthur.\nIl gioco presenta quattro livelli di difficolt\u00e0: Legends, il pi\u00f9 difficile, Knight, Squire e Page, il pi\u00f9 semplice. Se il giocatore muore, si rigenera al checkpoint. La difficolt\u00e0 in una partita non pu\u00f2 essere modificata in modo permanente, ma ai giocatori verr\u00e0 data un'opzione per abbassare la difficolt\u00e0 per la parte restante del livello dopo diverse morti consecutive. Il gioco presenta anche una modalit\u00e0 multiplayer cooperativa locale a due giocatori. Il secondo giocatore pu\u00f2 assumere il ruolo di Barry, Kerry o Archie. Ognuno dei quali ha le proprie abilit\u00e0 che possono aiutare Arthur nella sua ricerca.\nSviluppo.\n\"Ghosts 'n Goblins: Resurrection \u00e8\" stato rilasciato per celebrare il 35\u00ba anniversario del franchise. Una rinascita dell'interesse dei giocatori per i giochi con un gameplay simile a quello di \"Ghosts 'n Goblin ha\" anche motivato Capcom a dare il via libera al gioco. Il gioco \u00e8 stato progettato e diretto dal creatore della serie \"Ghosts 'n Goblins\" Tokuro Fujiwara. Il gioco ha adottato un nuovo stile visivo, basato sul motore RE proprietario di Capcom, che inizialmente \u00e8 stato accolto con una reazione mista da parte dei fan. Fujiwara ha spiegato che il team ha adottato uno stile artistico \"pergamena animata\" o \"libro illustrato\" perch\u00e9 sentiva che si allineava meglio con l'estetica dei palchi ispirati ai parchi a tema horror. Per quanto riguarda la difficolt\u00e0 del gioco, Fujiwara ha aggiunto che il gioco \u00e8 stato progettato in modo che il giocatore provasse un senso di realizzazione dopo aver superato tutti gli ostacoli in una fase. Tuttavia, a differenza del primo gioco che era noto per il suo gameplay difficile, il team ha deciso all'inizio dello sviluppo del gioco che avevano bisogno di aggiungere pi\u00f9 livelli di difficolt\u00e0 per soddisfare i giocatori meno abili o esperti. \n\"Ghosts 'n Goblins Resurrection \u00e8\" stato ufficialmente annunciato ai The Game Awards 2020 . \u00c8 stato rilasciato per Nintendo Switch il 25 febbraio 2021. port per PlayStation 4, Xbox One e Microsoft Windows sono stati annunciati nell'aprile 2021 e rilasciati il 1 giugno 2021."}
{"id": "8934018", "revid": "287204", "url": "https://it.wikipedia.org/wiki?curid=8934018", "title": "Lietuvos Taur\u0117 1992-1993", "text": "La Lietuvos Taur\u0117 1992-1993 \u00e8 stata la 4\u00aa edizione del torneo, iniziata il 19 agosto del 1992 e terminata il 24 giugno 1993. \nIl trofeo \u00e8 stato vinto per la seconda volta dallo , dopo aver battuto battuto in finale il col punteggio di 1-0."}
{"id": "8934019", "revid": "125826576", "url": "https://it.wikipedia.org/wiki?curid=8934019", "title": "Girl Flu.", "text": "Girl Flu. \u00e8 un film del 2016 scritto e diretto da Dorie Barton, con Jade Pettyjohn, Katee Sackhoff, Jeremy Sisto e Judy Reyes.\nTrama.\nLa dodicenne Robin, da tutti soprannominata affettuosamente Bird, si \u00e8 trasferita da poco da Reseda, nella valle di San Fernando, insieme all'impulsiva madre Jenny, refrattaria ai suoi doveri di genitore e mai realmente cresciuta di mentalit\u00e0.\nIn quello che la ragazzina reputa essere il periodo peggiore della sua vita, si trova alle prese con il suo primo ciclo, che diventa causa di sbeffeggiamenti e prese in giro da parte dei nuovi compagni di scuola (in particolare la bulletta Rachel) quando le si macchiano i pantaloni bianchi e lo notano tutti.\nBird cerca l'aiuto e l'appoggio della madre, ma questa non \u00e8 in grado di occuparsi della faccenda, per cui le due si rivolgono a Lilli e Celeste, le migliori amiche di Jenny e coppia omosessuale. Lilli spiega a Bird come usare gli assorbenti, mentre Celeste organizza una festicciola fra donne con tanto di simbolico rito floreale di passaggio, in modo da far capire a Bird che la comparsa del ciclo mestruale \u00e8 assolutamente normale e fa parte della vita di qualunque donna.\nBird tuttavia non si sente comunque a suo agio e cerca di gestire la cosa a modo suo: tenta di instaurare un rapporto di amicizia (e forse anche qualcosa di pi\u00f9) con Carlos, skater suo coetaneo e compagno di scuola, prova a fingersi pi\u00f9 matura di fronte alle sue compagne fingendo di essere fidanzata con il chitarrista quarantenne Arlo (che in realt\u00e0 \u00e8 fidanzato con Jenny) e cerca di dialogare con la madre, che per\u00f2 pensa solo a divertirsi.\nNella confusione generata dal caotico rapporto madre/figlia, Jenny viene rimbeccata da Arlo, che cerca di farle capire che deve assumersi i suoi doveri di madre e di fidanzata, se vuole avere una relazione stabile. Jenny di tutta risposta se ne va, per poi finire a rimorchiare uno sconosciuto in un locale, senza tuttavia consumare alcun rapporto sessuale, in quanto troppo ubriaca. Lilli la rimprovera duramente per tutta la situazione.\nIl giorno seguente Bird si reca al supermercato per comprare degli assorbenti, ma si accorge di essere seguita da Rachel e di non avere i soldi, per cui, presa dall'ansia, scappa senza pagare gli assorbenti, venendo poi fermata da un poliziotto chiamato dai commessi del supermercato.\nJenny viene dunque chiamata per andare a riprendere Bird, ma una volta tornata a casa trova Arlo ad aspettarla: la sera prima infatti, dopo il litigio, Arlo era andato a trovare Jenny prima al lavoro e poi a casa, ma non l'aveva trovata in quanto lei era al locale. Capisce quindi che Jenny ha mentito quando aveva detto di essere tornata a casa dopo il litigio fra loro due.\nNella discussione, Bird rivela ad Arlo che Jenny si \u00e8 vista con uno sconosciuto: Arlo decide quindi di andarsene. Infuriata con Bird, Jenny decide di portarla dai vigili del fuoco, al centro per bambini abbandonati, lasciandola l\u00ec. La ragazzina, sentendosi persa, scappa dal centro e sale sul primo taxi che trova, tornando a Reseda, la sua vecchia citt\u00e0.\nNel frattempo Jenny ha un ripensamento e torna a prendere Bird, ma scopre che \u00e8 scappata, quindi contatta Arlo scusandosi per il suo comportamento e chiedendo aiuto per ritrovare Bird. Arlo capisce che probabilmente la ragazzina \u00e8 tornata a Reseda, quindi parte per andarla a riprendere, trovandola a casa di una vecchia amica durante lo svolgersi di una festa.\nTrovando i suoi amici freddi nei suoi confronti, come se si fossero dimenticati di lei dopo il trasferimento, e grazie alle amorevoli parole di Arlo, Bird capisce che in realt\u00e0 non ha nulla di cui essere triste: nella nuova citt\u00e0 ha delle persone che le vogliono bene (Arlo e Carlos) e sua madre ha capito di essere stata una sciocca. La ragazzina torna quindi a casa, dove si ricongiunge con sua madre e Arlo.\nIl film si chiude con Bird che il giorno dopo d\u00e0 il suo primo bacio a un ragazzo, ossia Carlos, l'unico ragazzino che si era sempre mostrato gentile e cortese con lei fin dall'inizio.\nPromozione.\nIl film \u00e8 stato presentato nel 2016 a diversi festival statunitensi (vedi sezione Riconoscimenti).\nDistribuzione.\nLa pellicola \u00e8 stata presentata in anteprima mondiale il 6 giugno 2016 al Los Angeles Film Festival, prima di approdare al cinema negli Stati Uniti d'America nel corso del 2017 e poi online sulle piattaforme digitali di streaming.\nL'edizione italiana del film \u00e8 a cura di Ahora! Film, che ne ha anche realizzato il doppiaggio.\nIl film \u00e8 andato in onda in prima visione domenica 14 novembre 2021 alle 21:15 su TVA con il titolo \"Girl Flu - Mi chiamano Bird\" e in replica domenica 21 novembre alle 16:20, per poi essere distribuito con lo stesso titolo anche su Amazon Prime Video.\nAccoglienza.\nIl film \u00e8 stato ben accolto sia dalla critica che dal pubblico.\nSul sito web aggregatore di recensioni Rotten Tomatoes, il film ha una percentuale di approvazione dell'86% da parte della critica basata su 7 recensioni, con un voto medio di 7,7/10, e del 64% basata su pi\u00f9 di 100 valutazioni da parte del pubblico, con un voto medio di 3,5/5."}
{"id": "8934020", "revid": "1020989", "url": "https://it.wikipedia.org/wiki?curid=8934020", "title": "Kaettekita Makaimura", "text": ""}
{"id": "8934022", "revid": "92723", "url": "https://it.wikipedia.org/wiki?curid=8934022", "title": "Ernst Julius Remak", "text": "Biografia.\nFiglio del fisiologo Robert Remak e padre del matematico Robert Erich Remak, ha studiato in varie universit\u00e0 in tutta la Germania principalmente a Breslavia, Berlino, Strasburgo e Heidelberg, dove ha studiato con Willhem Heinrich Erb, ottenendo il dottorato in medicina nel 1870.\nPrese parte alla Guerra Franco-Prussiana dal 1870 al 1871 per poi esercitare medicina nel dipartimento di malattie neurologiche all'Ospedale della Carit\u00e0 di Berlino dal 1873 al 1875 dove si fece conoscere al pubblico per le sue capacit\u00e0 come medico. Nel 1877 incominci\u00f2 a lavorare come professore privato di medicina, per poi passare ad esercitare come professore pubblico nel 1893.\nCon Edward Flatau ha pubblicato un importante studio sulla nevrite e la neuropatia periferica che, posteriormente, fu selezionato da Carl Hermann Nothnagel per far parte della pubblicazione \"Handuch der speziellen Pathologie un Therapie\".\nErnst Remak \u00e8 stato lo scopritore del \"Riflesso di Remak\", un riflesso nervoso plantare delle prime tre dita dei piedi indotto dallo strozzamento del flusso sanguigno della coscia antero-superiore."}
{"id": "8934030", "revid": "110157", "url": "https://it.wikipedia.org/wiki?curid=8934030", "title": "Sergio Mosquera", "text": "Carriera.\nDebutta nel campionato colombiano con la maglia dell', formazione nella quale resta fino al 2016 (ottenendo in totale 42 presenze in campionato), quando si trasferisce al Deportes Tolima. Con la formazione di Ibagu\u00e9, esordisce nelle competizioni continentali sudamericane, vincendo inoltre il suo primo titolo nazionale nel 2018."}
{"id": "8934031", "revid": "599013", "url": "https://it.wikipedia.org/wiki?curid=8934031", "title": "\u00c1ngelo Martino", "text": "Caratteristiche tecniche.\n\u00c8 un terzino sinistro.\nCarriera.\nCresciuto nel settore giovanile dell', debutta in prima squadra il 13 marzo 2017 in occasione dell'incontro di Primera Divisi\u00f3n\u00a0perso 1-0 contro l'; realizza la sua prima rete il 15 aprile seguente, nel pareggio esterno per 1-1 contro l'. Al termine della stagione retrocede in Primera B Nacional.\nIl 25 febbraio 2021 si trasferisce a titolo definitivo al .\nStatistiche.\n\"Statistiche aggiornate al 23 aprile 2020\"."}
{"id": "8934038", "revid": "73843", "url": "https://it.wikipedia.org/wiki?curid=8934038", "title": "Robert Remak (matematico)", "text": " \u00c8 famoso per avere teorizzato la scomposizione di Remak.\nBiografia.\nFiglio del neurologo Ernst Julius Remak e nipote dell'omonimo medico Robert Remak, ha studiato a Berlino nell'Universit\u00e0 Humboldt sotto l'ala del matematico tedesco Ferdinand Georg Frobenius e dove ha ricevuto il dottorato nel 1911.\nNel 1911 cominci\u00f2 il suo studio \"\u00dcber die Zerlegung der endlichen Gruppen in indirekte unzerlegbare Faktoren\" (Sulla scomposizione di un gruppo finito dentro fattori indiretto indecomponibili), basato su uno studio del 1909 di Joseph Wedderburn e che ha visto la collaborazione di Wolfgang Krull e Otto Schmidt. I risultati dello studio compongono il Teorema Krull-Remak-Schmidt.\nNel 1929 ha ottenuto l'abilitazione come professore universitario e, fra il 1929 e il 1933 Remak lavor\u00f2 come docente privato all'Universit\u00e0 di Humboldt mentre portava avanti i suoi studi matematici; fra questi si pu\u00f2 trovare \"Kann die Volkwirtschaftslehre eine exakte Wissenschaft werden?\" (\"Pu\u00f2 l'economia essere una scienza esatta?\"), trattato economico-matematico dove Remak analizza la formazione dei prezzi nelle economie capitaliste e socialiste. Nei suoi studi, inoltre, anticip\u00f2 il futuro ruolo dei computer nella risoluzione dei sistemi di equazioni lineari.\nCon l'ascesa del Terzo Reich Tedesco nel 1933, Remak, di origini ebraiche, ha perso il suo lavoro come insegnante nel settembre dello stesso anno. \u00c8 stato arrestato nella notte dei cristalli, il 9 novembre del 1938, per essere internato nel campo di concentramento di Sachsenhausen per molti mesi. Grazie all'aiuto ricevuto dalla moglie, Remak ottenne un permesso d'emigrazione verso gli Stati Uniti, con il quale fu rimesso in libert\u00e0.\nNel 1942 fu ricatturato dalle forze naziste ad Amsterdam, durante l'occupazione dei Paesi Bassi. Fu deportato nel campo di concentramento di Auschwitz, dove fu ucciso.."}
{"id": "8934041", "revid": "915690", "url": "https://it.wikipedia.org/wiki?curid=8934041", "title": "Campionati europei di canoa slalom 1998", "text": "I Campionati europei di canoa slalom 1998 sono stati la 2\u00aa edizione della competizione continentale. Si sono svolti a Roudnice nad Labem, in Repubblica Ceca, dal 18 al 23 agosto 1998."}
{"id": "8934066", "revid": "92723", "url": "https://it.wikipedia.org/wiki?curid=8934066", "title": "Franco della Polinesia Francese", "text": ""}
{"id": "8934067", "revid": "92723", "url": "https://it.wikipedia.org/wiki?curid=8934067", "title": "Bandiera della Polinesia Francese", "text": ""}
{"id": "8934069", "revid": "92723", "url": "https://it.wikipedia.org/wiki?curid=8934069", "title": "Stemma della Polinesia Francese", "text": ""}
{"id": "8934070", "revid": "1192245", "url": "https://it.wikipedia.org/wiki?curid=8934070", "title": "Decomposizione di Remak", "text": "In matematica, la scomposizione di Remak \u00e8 la scomposizione di un gruppo abeliano o di un oggetto simile in una somma diretta di oggetti indecomponibili.\n\u00c8 stata descritta per la prima volta dal matematico tedesco Robert Remak nel 1911. Il Teorema di Krull-Remak-Schmidt descrive le condizioni per l'esistenza di una scomposizione di Remak e per l'esistenza di fattori unici."}
{"id": "8934075", "revid": "120841121", "url": "https://it.wikipedia.org/wiki?curid=8934075", "title": "Hongqi E-HS9", "text": "La Hongqi E-HS9 (in cinese: \"\u7ea2\u65d7 E-HS9\"), \u00e8 un'autovettura elettrica prodotta dalla casa automobilistica cinese Hongqi a partire dal 2020.\nDescrizione.\nPresentata in anteprima sottoforma di concept come Hongqi E115 durante il Salone Internazionale dell'Automobile di Francoforte 2019 e al Salone dell'Auto di Guangzhou 2019, la versione per la produzione in serie chiamata poi Hongqi E-HS9 \u00e8 stata presentata per la prima volta al Salone dell'Auto di Pechino 2020.\nLa E-HS9 \u00e8 un Crossover SUV a 5 porte e 7 posti di grandi dimensioni, ad alimentazione solo elettrica. Il design presenta una tinta bicolore ed \u00e8 dotata di cerchi da 22 pollici.\nLa vettura \u00e8 disponibile in due diverse varianti. Il modello base \u00e8 dotato di un motore elettrico per ogni asse da 215 CV ciascuno, con una potenza totale di 430 CV (320 kW). Il modello top di gamma monta un motore pi\u00f9 potente al retrotreno da 329 CV (245 kW), per una potenza combinata di 544 CV (405 kW). L'accelerazione nello 0 a 100 km/h avviene in meno di 5 secondi. La batteria da 92,5 kilowattora supporta la tecnologia di ricarica wireless o la ricarica senza fili, che pu\u00f2 caricare completamente il veicolo in 8,4 ore. Secondo il ciclo NEDC la vettura pu\u00f2 raggiungere un'autonomia fino a 510 km."}
{"id": "8934076", "revid": "2130303", "url": "https://it.wikipedia.org/wiki?curid=8934076", "title": "Chiesa dell'Assunzione di Maria (Novo\u010derkassk)", "text": "La chiesa dell'Assunzione di Maria () \u00e8 una chiesa cattolica di Novo\u010derkassk, in Russia. Fa parte del vicariato di Rostov sul Don e della diocesi di San Clemente a Saratov."}
{"id": "8934080", "revid": "125725018", "url": "https://it.wikipedia.org/wiki?curid=8934080", "title": "The Conjuring - Per ordine del diavolo", "text": "The Conjuring - Per ordine del diavolo (\"The Conjuring: The Devil Made Me Do It\"), conosciuto anche come The Conjuring 3, \u00e8 un film del 2021 diretto da Michael Chaves.\nLa pellicola, sequel di \"The Conjuring - Il caso Enfield\" del 2016 e l'ottavo capitolo dell'omonima serie cinematografica, \u00e8 basata sul processo ad Arne Johnson del 1981.\nL'edizione home video \u00e8 stata distribuita con il titolo The Conjuring 3 - Per ordine del diavolo.\nTrama.\nNel 1981, i demonologi Ed e Lorraine Warren documentano l'esorcismo di David Glatzel di 8 anni, esorcismo a cui parteciparono la sua famiglia, Arne Cheyenne Johnson e padre Gordon. Durante l'esorcismo, Arne invita coraggiosamente il demone a entrare nel suo corpo lasciando quello di David. Ed riesce ad assistere al passaggio del demone dal corpo di David a quello di Arne, subito prima di soffrire di un attacco di cuore ed essere trasportato in ospedale in stato di incoscienza.\nEd si risveglia in ospedale, e rivela a Lorraine di aver visto il demone entrare nel corpo di Arne. Questa manda dunque la polizia a casa Glatzel, avvertendoli dell'imminente tragedia. Arne torna a casa Glatzel dopo essersi sentito male e uccide il suo padrone di casa, Bruno Sauls, accoltellandolo ventidue volte, spinto dalla possessione demoniaca. Con il sostegno dei Warren, il suo caso diventa il primo processo per omicidio americano a rivendicare la possessione demoniaca come difesa, cosa che porta anche l'inizio di un'indagine sulla possessione originale di David. I Warren vengono in seguito a conoscenza di una maledizione satanica trasmessa attraverso i totem delle streghe e si incontrano dunque con Kastner, un ex sacerdote che aveva avuto a che fare con il culto dei Discepoli dell'Ariete. Kastner rivela loro che un occultista aveva intenzionalmente lasciato il totem.\nI Warren si recano a Danvers, nel Massachusetts, per indagare sulla morte di Katie Lincoln, il cui corpo \u00e8 stato accoltellato ventidue volte. Gli investigatori avevano trovato un totem a casa dell'amica di Katie, Jessica, prima che questa scomparisse. Lorraine d\u00e0 quindi inizio a una visione in modo da rivivere l'omicidio, scoprendo cos\u00ec che Jessica aveva pugnalato Katie sotto l'influenza della possessione demoniaca, prima di gettarsi da una scogliera. Grazie alla visione di Lorraine, gli investigatori sono in grado di recuperare il corpo di Jessica. Recatisi presso l'impresa di pompe funebri dove riposa il corpo della ragazza, Lorraine tocca la mano del cadavere in modo da creare un collegamento spirituale con l'occultista che muove i fili della maledizione. Viene cos\u00ec a conoscenza del fatto che si tratta di una donna che opera probabilmente in un ambiente sotterraneo, ma che li ha scoperti: ne \u00e8 conferma l'attacco di una cadavere dell'obitorio, momentaneamente posseduto.\nI Warren tornano a casa loro per indagare ulteriormente. Drew d\u00e0 un libro di stregoneria che ha trovato a Ed, e afferma che per spezzare la maledizione, l'altare da cui opera l'occultista deve essere distrutto. Lorraine torna da Kastner per chiedere aiuto, ma questi le rivela di aver cresciuto una figlia in segreto, di nome Isla. Confessa a Lorraine che durante la sua ricerca, il fascino di Isla per l'occulto \u00e8 cresciuto, fino a portarla a diventare lei stessa l'occultista che stanno cercando. Kastner indica a Lorraine l'accesso ai tunnel in cui si trova, prima di venire ucciso dalla stessa figlia. Ed nel mentre si reca sul posto, perch\u00e9 era riuscito ad individuarne la posizione tramite gli indizi che Lorraine aveva lasciato in seguito alla visione avuta all'interno dell'obitorio, e riesce a farsi strada all'interno dei tunnel attraverso un tombino di scarico. Egli \u00e8, tuttavia, brevemente posseduto dal demone e tenta di uccidere Lorraine, ma questa gli racconta il momento del loro primo incontro, ricordandogli il loro amore. Ed riprende conoscenza e distrugge l'altare, salvando se stesso, Lorraine e Arne. Isla \u00e8 condannata a lasciare la propria anima al demone da lei stessa evocato, in quanto \u00e8 stata incapace di portare a termine la maledizione.\nEd mette la coppa dall'altare nella loro stanza dei manufatti. Arne \u00e8 poi condannato per omicidio colposo, ma sconta solo cinque anni della sua condanna.\nProduzione.\nSviluppo.\nNel 2016, circa la realizzazione di potenziali sequel, James Wan dichiar\u00f2: \"Potrebbero esserci molti pi\u00f9 film, perch\u00e9 i Warren hanno cos\u00ec tante storie\". Anche gli sceneggiatori Chad e Carey Hayes si dimostrarono interessati a lavorare a un altro sequel. Tuttavia, Wan afferm\u00f2 che probabilmente non sarebbe statto lui a dirigere il film perch\u00e9 gi\u00e0 impegnato con altri progetti e in un'intervista a \"Collider\" dichiar\u00f2: \"Supponendo che ci sia un terzo capitolo, ci sono altri registi che mi piacerebbe che continuassero il mondo di Conjuring\".\nPre-produzione.\nNel giugno 2017 \u00e8 stato annunciato che una terza pellicola era ufficialmente entrata in fase di sviluppo. Nel settembre 2018, il produttore Peter Safran ha annunciato che la sceneggiatura era stata quasi completata e che le riprese sarebbe iniziate nel corso del 2019, mentre nel maggio dell'anno successivo \u00e8 stato rivelato che James Wan aveva co-sceneggiato il film con David Leslie Johnson-McGoldrick.\nNell'ottobre 2018 \u00e8 stato reso noto che \"The Conjuring 3\" non sarebbe stato diretto da Wan, ma da Michael Chaves, Wan ha dichiarato di essere rimasto impressionato con quest'ultimo mentre lavorava in \"La Llorona - Le lacrime del male\". Nel dicembre dello stesso anno, Wan ha confermato alcuni dettagli della trama, mentre nel dicembre 2019 \u00e8 stato rivelato il titolo ufficiale del film, \"The Conjuring: The Devil Made Me Do It\".\nCast.\nNel dicembre 2018 \u00e8 stato confermato che Patrick Wilson e Vera Farmiga avrebbero ripreso i loro ruoli dei film precedenti, rispettivamente di Ed e Lorraine Warren. Nell'agosto 2019, l'attrice Megan Ashley Brown ha annunciato che lei e Mitchell Hoog avrebbero interpretato i giovani Lorraine e Ed Warren, mentre nel dicembre dello stesso anno, Sterling Jerins, Julian Hilliard, Sarah Catherine Hook e Ruairi O'Connor sono entrati a far parte del cast.\nRiprese.\nLe riprese principali, che si sono svolte ad Atlanta, in Georgia, sono iniziate il 3 giugno 2019 e si sono concluse il 15 agosto dello stesso anno.\nIl budget del film \u00e8 stato di .\nColonna sonora.\nNell'ottobre 2019 \u00e8 stato annunciato che Joseph Bishara, che gi\u00e0 si era occupato delle musiche dei precedenti film, avrebbe composto la colonna sonora della nuova pellicola.\nPromozione.\nNel dicembre 2019, la Warner Bros. Pictures ha svelato il titolo ufficiale, il logo e ha proiettato un breve filmato del film al \"Comic Con Experience\". Prima dell'uscita del trailer, il regista ha descritto la nuova pellicola come \"la pi\u00f9 grande e la pi\u00f9 oscura della saga di The Conjuring\".\nIl primo trailer \u00e8 stato diffuso online il 22 aprile 2021.\nDistribuzione.\nIl film \u00e8 stato distribuito dalla Warner Bros. nelle sale cinematografiche italiane a partire dal 2 giugno 2021, mentre il 4 giugno seguente ha debuttato negli Stati Uniti.\nCome parte dei suoi piani per tutti i suoi film per il 2021, la Warner Bros. distribuir\u00e0 la pellicola contemporaneamente nelle sale cinematografiche e su HBO Max per un periodo di un mese, dopodich\u00e9 il film verr\u00e0 rimosso dalla normale programmazione. L'uscita del film, inizialmente prevista per l'11 settembre 2020, ha subito dei ritardi a causa della pandemia di COVID-19 e la conseguente chiusura dei cinema.\nDivieti.\nNegli Stati Uniti il film ha ottenuto il rating restricted da parte della MPAA, perci\u00f2 la visione del film \u00e8 stata vietata ai minori di 17 anni non accompagnati da un adulto, a causa della presenza di molte scene di terrore, violente e di immagini disturbanti.\nAccoglienza.\nIncassi.\nAl 2 luglio 2021 la pellicola ha ottenuto un incasso pari a 65.521.610 di dollari in Nord America e 135.100.000 di dollari nel resto del mondo, per un incasso mondiale di 200.621.610, a fronte di un budget di 39.000.000 di dollari.\nIn Italia il film durante la prima giornata di proiezione ha incassato , posizionandosi al primo posto del botteghino.\nCritica.\nSull'aggregatore di recensioni Rotten Tomatoes il film ottiene il 60% delle recensioni professionali positive, con un voto medio di 5,9 su 10 basato su 162 critiche, mentre su Metacritic ha un punteggio di 53 su 100 basato su 36 recensioni.\nIl sito \"Movieplayer\" assegna al film 2,5 stelle su 5, elogiando i due protagonisti e alcune scene della pellicola, criticando per\u00f2 la confusione della storia."}
{"id": "8934094", "revid": "123719429", "url": "https://it.wikipedia.org/wiki?curid=8934094", "title": "Dito di Samone", "text": "Il Dito di Samone \u00e8 geosito caratterizzato da una curiosa formazione rocciosa cilindrica in arenaria alta cinque metri, situata nella frazione di Samone nel comune di Guiglia, in provincia di Modena.\nDescrizione.\nIsolato e nascosto nel bosco, anche se immediatamente a lato della strada provinciale che da Zocca conduce al Ponte di Samone, la strana forma rocciosa \u00e8 una delle emergenze geomorfologiche pi\u00f9 curiose dell'Appennino modenese e forse non altrettanto nota come i vicini Sassi di Roccamalatina: lasciata l'automobile a lato della strada, dopo pochi passi nel bosco, improvvisamente ci si trova di fronte al \"Dito\" strapiombante nella valle e che domina in lontananza l'abitato di Samone. Si tratta di una forma cilindrica di circa 5 metri d'altezza e costituita da arenaria, che si eleva da un ammasso globoso basale, identica per composizione a quella dei Sassi di Roccamalatina. \"Dito\" per la definizione (pudica) della toponomastica \"ufficiale\", ma pi\u00f9 sguaiate definizioni gergali lo attribuiscono ad una forma fallica: in tutti i modi, il Sasso costituisce l'oggetto di tante foto ricordo d'escursioni domenicali.\nIl Dito di Samone, in analogia ai vicini Sassi di Roccamalatina, costituisce una caratteristica forma d'erosione selettiva, controllata dalla fratturazione dell'ammasso roccioso e dal maggior grado di cementazione della roccia rispetto a quella circostante; le arenarie quarzoso-feldspatiche che lo costituiscono appartengono al Membro delle Arenarie di Anconella (d'et\u00e0 oligocenica superiore), distinto all'interno della Formazione di Antognola, che \u00e8 prevalentemente pelitica, appartenente alla Successione epiligure. Il Dito di Samone \u00e8 inserito all'interno del Parco regionale dei Sassi di Roccamalatina.\nDefinizioni a parte, la spiegazione scientifica del fenomeno \u00e8 abbastanza semplice: come per gli altri \"Sassi\" dell'area di Guiglia, si tratta di una forma determinata dall'erosione selettiva, oltre che da processi d'alterazione d'alcuni minerali (carbonati del cemento e clasti allumosilicati) costituenti la roccia stessa. Resta il nucleo pi\u00f9 consistente e meno alterabile, mentre le particelle circostanti sono allontanate per gravit\u00e0 e dilavamento. Nel caso del Dito di Samone, come del resto per il Ponte d'Ercole e la Pietra Tetta di Monzone, non \u00e8 escluso che il modellamento finale sia dovuto anche all'opera dell'uomo, che proprio per la facile erodibilit\u00e0 della roccia avrebbe \"ritoccato\" via via nel tempo l'originaria forma naturale, dando luogo, quindi, ad una scultura di un collettivo di artisti ignoti. Questa, per\u00f2, \u00e8 solamente un'ipotesi non dimostrabile: conseguentemente ad un processo geologico naturale che determina queste forme, \u00e8 anche possibile, quindi, che il Dito di Samone sia un vero e proprio lusus naturae, da visitare, fotografare ed accettare cos\u00ec com'\u00e8, senza porre tanti problemi sulla sua vera origine."}
{"id": "8934096", "revid": "287204", "url": "https://it.wikipedia.org/wiki?curid=8934096", "title": "Lietuvos Taur\u0117 1993-1994", "text": "La Lietuvos Taur\u0117 1993-1994 \u00e8 stata la 5\u00aa edizione del torneo, iniziata il 19 agosto del 1993 e terminata il 12 giugno 1994. \nIl trofeo \u00e8 stato vinto per la seconda volta consecutiva dallo , dopo aver battuto battuto in finale l' col punteggio di 4-2."}
{"id": "8934103", "revid": "1983214", "url": "https://it.wikipedia.org/wiki?curid=8934103", "title": "Arne Cheyenne Johnson", "text": ""}
{"id": "8934105", "revid": "2168926", "url": "https://it.wikipedia.org/wiki?curid=8934105", "title": "Chiesa di San Pietro Apostolo (Montegrotto Terme)", "text": "La chiesa di San Pietro Apostolo, nota anche con il titolo di duomo, \u00e8 la parrocchiale di Montegrotto Terme, in provincia e diocesi di Padova; fa parte del vicariato di Abano Terme.\nStoria.\nSul colle dove poi venne costruito il duomo sorgeva gi\u00e0 in epoca romana un edificio.\nDalla relazione della visita pastorale del vescovo Nicol\u00f2 Ormaneto s'apprende che allora la pieve di Montegrotto aveva come filiale soltanto la chiesa di Santa Maria di Terradura.\nAll'inizio del XVIII secolo l'antica pieve a tre navate versava in pessime condizioni ed era cadente, cos\u00ec nel 1721 per far posto alla nuova chiesa arcipretale barocca, intitolata ai santi Pietro ed Eliseo e composta da una sola navata; l'edificio, ultimato nel 1724 e benedetto nel 1777 dal vescovo Nicol\u00f2 Antonio Giustiniani, and\u00f2 a inglobare il campanile della precedente pieve.\nIn seguito all'apertura del centro termale e al successivo incremento della popolazione comunale, nella prima met\u00e0 del Novecento la parrocchiale settecentesca si rivel\u00f2 insufficiente a soddisfare le esigenze dei fedeli; nel 1933 il parroco sugger\u00ec che sarebbe stato opportuno erigerne una nuova e nel 1938 tale esigenza fu rilevata anche dal vescovo Carlo Agostini.Tuttavia, i lavori poterono iniziare solo dopo la seconda guerra mondiale; la posa della prima pietra del nuovo duomo avvenne il 17 maggio 1949, mentre la costruzione fu portata a compimento nel 1954 e la chiesa venne aperta al culto il 20 novembre del medesimo anno, per poi esser consacrata il 20 giugno 1963 dal vescovo Girolamo Bartolomeo Bortignon.\nDescrizione.\nEsterno.\nLa facciata a salienti in mattoni faccia a vista del duomo \u00e8 tripartita verticalmente da lesene in conci di pietra ed \u00e8 suddivisa orizzontalmente in due registri. Quello inferiore, pi\u00f9 largo e coronato da un attico, presenta al centro l'ampio portale d'accesso strombato, sopra il quale v'\u00e8 una lunetta ad arco ogivale abbellita da un dipinto, mentre ai lati si trovano quattro grandi nicchie a sesto acuto, contenenti altrettante sottili monofore e, nei due spazi pi\u00f9 centrali, gli ingressi secondari. Quello superiore, pi\u00f9 arretrato rispetto a quello inferiore, \u00e8 caratterizzato dalla presenza di una grande trifora ad arco a tutto sesto nel mezzo e di due bifore ai lati.\nInterno.\nL'interno dell'edificio si articola in tre navate, coperte da un soffitto a cassettoni e separate da colonne coronate da capitelli d'ordine ionico sorreggenti degli archi a sesto acuto; sulle laterali si affacciano le cappelle, mentre la centrale termina con il presbiterio, rialzato di alcuni gradini e a sua volta chiuso dall'abside.Le opere di maggior pregio qui conservate sono gli affreschi novecenteschi raffiguranti la \"Madonna della Misericordia che accoglie sotto il suo manto protettivo i fedeli\" e il \"Primato di Pietro\"."}
{"id": "8934113", "revid": "110157", "url": "https://it.wikipedia.org/wiki?curid=8934113", "title": "Ilog Baliwag (Quezon)", "text": "Ilog Baliwag \u00e8 un barangay delle Filippine, situato nel comune di Quezon, nella provincia di Nueva Ecija.\nGeografia fisica.\nTerritorio.\nIlog Baliwag si trova nella parte centrale di Quezon. Ha un'altitudine di 30 metri sul livello del mare. Un torrente lo attraversa al centro, con vari canali di irrigazione collegati che si snodano attraverso di esso. Ilog Baliwag ha un tipo di terreno argilloso limo Quingua. Confina a nord e ad est con San Miguel, a sud con Santo Tomas Feria, a sud-ovest con Dulong Bayan e ad ovest con Bertese.\nOrigini del nome.\n\"Ilog Baliwag\" \u00e8 una parola filippina per \"fiume baliwag\", che a volte si riferisce al corso d'acqua principale del barangay.\nSociet\u00e0.\nLingue.\nLe principali lingue parlate in Ilog Baliwag sono il filippino e l'inglese. Alcuni possono parlare Ilocano.\nReligione.\nLa maggior parte dei residenti aderisce alla fede cattolica romana. Le religioni minori che vengono praticate sono le altre denominazioni cristiane. Ci sono due feste ampiamente celebrate a Ilog Baliwag: la principale \u00e8 in onore dei Nazareno Nero ogni 9 gennaio, mentre quella minore viene celebrata ogni 3 maggio in onore della Madonna del Pilar."}
{"id": "8934114", "revid": "6923", "url": "https://it.wikipedia.org/wiki?curid=8934114", "title": "Nazareno Nero", "text": "Il Nazareno Nero (in filippino: \"Itim na Nazareno\") \u00e8 un'immagine a grandezza naturale di un Ges\u00f9 Cristo inginocchiato dalla pelle scura che porta la Croce custodita nella Basilica di Nazareno Nero nel distretto di Quiapo della citt\u00e0 di Manila, nelle Filippine."}
{"id": "8934119", "revid": "125682530", "url": "https://it.wikipedia.org/wiki?curid=8934119", "title": "Bestune B30", "text": "La Bestune B30, chiamata anche Besturn B30, \u00e8 un'autovettura prodotta dalla casa automobilistica cinese First Automobile Works con marchio Bestune dal 2015 al 2020.\nProfilo e contesto.\nLa Besturn B30 \u00e8 stata anticipata in anteprima da una concept car presentata durante il Salone dell'Auto di Shanghai 2015 denominata \"Besturn A-Class Concept\". La versione per la produzione in serie della B30 ha debuttato al Salone dell'Auto di Chengdu nel settembre 2015, con il lancio sul mercato cinese avvenuto nel novembre 2015.\nLa Besturn B30 \u00e8 alimentata da un motore 1,6 litri aspirato a quattro cilindri che eroga 109 CV e 155 Nm. La trasmissione \u00e8 affidata ad un cambio automatico a 6 velocit\u00e0."}
{"id": "8934120", "revid": "297059", "url": "https://it.wikipedia.org/wiki?curid=8934120", "title": "Edictum Rotharis Regis", "text": ""}
{"id": "8934134", "revid": "199745", "url": "https://it.wikipedia.org/wiki?curid=8934134", "title": "Stenopadus", "text": "Stenopadus \u00e8 un genere di piante angiosperme dicotiledoni della famiglia delle Asteraceae.\nDescrizione.\nLe specie di questo gruppo hanno un habitus perenne arbustivo o arboreo.\nLe foglie lungo il caule sono disposte in modo alternato o anche vagamente a spirale. Possono essere sessili o picciolate. La forma della lamina \u00e8 varia: lineare, oblanceolata o rotonda. Il contorno in genere \u00e8 intero e la consistenza pu\u00f2 essere coriacea.\nLe infiorescenze sono composte da capolini sessili (pseudopeduncolati), terminali e solitari (raramente sono raccolti in formazioni cimose). I capolini di tipo discoide ed omogami sono formati da un involucro a forma campanulata, talvolta sotteso da alcune foglie, composto da brattee (o squame) all'interno delle quali un ricettacolo fa da base ai fiori di tipo tubuloso. Le brattee, persistenti e simili a foglie, disposte su circa 8 serie in modo embricato e scalate in altezza, sono di vario tipo e consistenza. Il ricettacolo, alveolato, piatto o lievemente concavo (o lievemente convesso), \u00e8 provvisto di pagliette a protezione della base dei fiori; in alcune specie ne \u00e8 privo.\nI fiori sono tetraciclici (a cinque verticilli: calice \u2013 corolla \u2013 androceo \u2013 gineceo) e in genere pentameri (ogni verticillo ha 5 elementi). I fiori, da 5 a 100, omomorfi (a forme tutte uguali), in genere sono ermafroditi e fertili.\nI frutti sono degli acheni con pappo. La forma degli acheni \u00e8 cilindrica (raramente \u00e8 compressa); le pareti sono percorse da 10 coste e sono glabre o sericee. Il carpoforo (o carpopodium) \u00e8 uno stretto anello o corto cilindro appena visibile oppure \u00e8 assente. L'endosperma \u00e8 cellulare. Il pappo \u00e8 formato da un centinaio di setole disposte su 3 serie, sono barbate o piumose o piatte basalmente, ed \u00e8 direttamente inserito nel pericarpo o \u00e8 connato in un anello parenchimatico posto sulla parte apicale dell'achenio.\nDistribuzione e habitat.\nLe specie di questo gruppo sono distribuite in Sudamerica (Brasile, Colombia, Ecuador, Guyana, Per\u00f9 e Venezuela).\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nLa sottofamiglia Wunderlichioideae, nell'ambito delle Asteraceae occupa una posizione \"basale\" (si \u00e8 evoluta precocemente rispetto al resto della famiglia) ed \u00e8 molto vicina alla sottofamiglia Gochnatioideae; probabilmente formano un \"gruppo fratello\" caratterizzato morfologicamente dallo stilo con corti bracci con apici arrotondati.\nIl genere \"Stenopadus\" descritto da questa voce appartiene alla trib\u00f9 Wunderlichieae. Il \"Wunderlichieae Clade\" \u00e8 caratterizzato da fiori actinomorfi tubolari, ricettacolo pi\u00f9 o meno con pagliette e da stili ricoperti di vesciche e rughe fin oltre la biforcazione dei due stigmi. In trattamenti precedenti questo genere era descritto all'interno della sottotrib\u00f9 \"Gochnatiinae\" (trib\u00f9 \"Mutisieae). In altri studi il genere \u00e8 a capo del \"Stenopadus Group\" (trib\u00f9 \"Mutisieae) formato da diversi generi ora trasferiti alla trib\u00f9 Stifftieae (sottofamiglia Stifftioideae).\nElenco specie.\nQuesto genere comprende le seguenti 15 specie:"}
{"id": "8934137", "revid": "123583015", "url": "https://it.wikipedia.org/wiki?curid=8934137", "title": "La banda (film 2001)", "text": "La banda \u00e8 un film del 2001 diretto da Claudio Fragasso, con protagonisti Edoardo Leo e Claudio Vanni.\nDistribuzione.\nCreato per il cinema, il film non fu mai distribuito nelle sale a causa di divergenze insorte fra Medusa Film e Mediaset. Dopo una distribuzione limitata in VHS (e assente in DVD), il film \u00e8 stato trasmesso per la prima volta nel 2007.\nIl film \u00e8 conosciuto all'estero con il titolo \"The Squad\".\nIn concorso al festival del cinema europeo EuropaCinema di Viareggio, dove ha vinto."}
{"id": "8934139", "revid": "2166030", "url": "https://it.wikipedia.org/wiki?curid=8934139", "title": "Burdurlu Dervish Mehmed Pasci\u00e0", "text": "Era il figlio di R\u00fcstem A\u011fa, di Nauplia, in Morea. Fu nominato \"m\u00fch\u00fcrdar\" (Guardasigilli) del Visir Moral\u0131 Salba\u015f Ahmed Pasci\u00e0 e grazie al suo appoggio fu nominato prima Mirmiran e successivamente Sanjak-bey. Continu\u00f2 la sua carriera come \"muhass\u0131l\" (esattore delle tasse) del Sangiaccato di Hamid e Mutasarrif con il grado di visir o Pasci\u00e0 delle provincie di Bursa, Eski\u015fehir e Kocaeli (1817). \nSu consiglio del potente Halet Efendi, che voleva un governo debole, fu nominato Gran Visir (6 febbraio 1818); infatti Derwish Mehmed Pasci\u00e0 non riusc\u00ec a imporre la sua autorit\u00e0 e la sicurezza a Istanbul gli sfugg\u00ec di mano. Nonostante il sostegno di Halet, fu infine deposto dal sultano il 5 gennaio 1820 e mandato in esilio a Gallipoli. Il 16 gennaio 1821 fu nominato governatore di Damasco con giurisdizione sul Sangiaccato di Nablus e l'incarico di \"Amir al-hajj\" (responsabile dei pellegrini); in quest'ultima posizione affront\u00f2 il wali di Sidone Abd Allah Pasci\u00e0, che aveva assediato Acri seguendo gli ordini dalla Porta. Quando Abd Allah fu finalmente perdonato, Derwish Mehmed Pasci\u00e0 fu trasferito come governatore dell'Eyalet di Anatolia; la condotta tirannica di suo genero Hamid Bey, provoc\u00f2 la rivolta di Kutahya e il licenziamento di Derwish, che perse il grado di visir e conseguente confisca delle sue propriet\u00e0; fu mandato in esilio ad Afyonkarahisar e successivamente a Bursa. Nel giugno 1837 fu nominato Sharif della Mecca ma mor\u00ec nel dicembre dello stesso anno prima di assumere il governo, quando si trovava a Yanbu\u02bf."}
{"id": "8934147", "revid": "1451528", "url": "https://it.wikipedia.org/wiki?curid=8934147", "title": "Rio di Santo Stefano", "text": ""}
{"id": "8934151", "revid": "1451528", "url": "https://it.wikipedia.org/wiki?curid=8934151", "title": "Rio de le Becarie", "text": ""}
{"id": "8934154", "revid": "199745", "url": "https://it.wikipedia.org/wiki?curid=8934154", "title": "Stomatochaeta", "text": "Stomatochaeta \u00e8 un genere di piante angiosperme dicotiledoni della famiglia delle Asteraceae.\nDescrizione.\nLe specie di questo gruppo hanno un habitus perenne piccolo-arboreo (o anche arbustivo).\nLe foglie lungo il caule sono disposte in modo alternato o anche in modo subspiralato. Possono essere sessili o pseudo-picciolate. La forma della lamina \u00e8 varia: oblanceolata o obovata. Il contorno in genere \u00e8 intero e la consistenza pu\u00f2 essere coriacea.\nLe infiorescenze sono composte da capolini sessili (pseudopeduncolati), terminali e solitari. Spesso sono sottesi alla base da foglie disposte in modo pseudo-spiralato. I capolini di tipo discoide ed omogami sono formati da un involucro a forma da cilindrica a emisferica composto da brattee (o squame) all'interno delle quali un ricettacolo fa da base ai fiori di tipo tubuloso. Le brattee, persistenti e simili a foglie, disposte su poche serie in modo embricato e scalate in altezza, sono di vario tipo e consistenza. Il ricettacolo, alveolato, piatto o lievemente concavo, \u00e8 provvisto di pagliette a protezione della base dei fiori; in alcune specie ne \u00e8 privo.\nI fiori sono tetraciclici (a cinque verticilli: calice \u2013 corolla \u2013 androceo \u2013 gineceo) e in genere pentameri (ogni verticillo ha 5 elementi). I fiori, non molti, omomorfi (a forme tutte uguali), in genere sono ermafroditi e fertili.\nI frutti sono degli acheni con pappo. La forma degli acheni \u00e8 cilindrica (raramente \u00e8 compressa); le pareti sono percorse da 4 coste e sono glabre o sericee. Il carpoforo (o carpopodium) \u00e8 uno stretto anello o corto cilindro appena visibile oppure \u00e8 assente. L'endosperma \u00e8 cellulare. Il pappo, persistente, \u00e8 formato da un centinaio di setole eteromorfe disposte su 3 serie, sono barbate o piumose o piatte basalmente, ed \u00e8 direttamente inserito nel pericarpo o \u00e8 connato in un anello parenchimatico posto sulla parte apicale dell'achenio.\nDistribuzione e habitat.\nLe specie di questo gruppo sono distribuite in Sudamerica (Brasile, Guyana e Venezuela).\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nLa sottofamiglia Wunderlichioideae, nell'ambito delle Asteraceae occupa una posizione \"basale\" (si \u00e8 evoluta precocemente rispetto al resto della famiglia) ed \u00e8 molto vicina alla sottofamiglia Gochnatioideae; probabilmente formano un \"gruppo fratello\" caratterizzato morfologicamente dallo stilo con corti bracci con apici arrotondati.\nIl genere \"Stomatochaeta\" descritto da questa voce appartiene alla trib\u00f9 Wunderlichieae. Il \"Wunderlichieae Clade\" \u00e8 caratterizzato da fiori actinomorfi tubolari, ricettacolo pi\u00f9 o meno con pagliette e da stili ricoperti di vesciche e rughe fin oltre la biforcazione dei due stigmi. In trattamenti precedenti questo genere era descritto all'interno della sottotrib\u00f9 \"Gochnatiinae\" (trib\u00f9 \"Mutisieae). In altri studi il genere \u00e8 associato al \"Stenopadus Group\" (trib\u00f9 \"Mutisieae).\nElenco specie.\nQuesto genere comprende le seguenti 6 specie:"}
{"id": "8934156", "revid": "123845214", "url": "https://it.wikipedia.org/wiki?curid=8934156", "title": "Roewe Clever", "text": " \nLa Roewe Clever, chiamata anche SAIC Clever (\u79d1\u83b1\u5a01), \u00e8 un'autovettura elettrica prodotta dalla casa automobilistica cinese Roewe dal 2020.\nDescrizione.\nPresentata nel febbraio 2020, la Clever \u00e8 stata lanciata nel marzo 2020 come city car elettrica con l'obiettivo di sostituire la Roewe E50.\nDotata di una batteria da 27 kWh e un'autonomia dichiarata secondo il ciclo NEDC di 260 km, la vettura \u00e8 mossa da un motore elettrico sincrono a magneti permanenti fornito dalla Jing-Jin Electric che genera una potenza di 37 kW (50 CV) e 100 Nm di coppia posizionato sull'avantreno che la pu\u00f2 spingere fino a una velocit\u00e0 massima di 100 km/h.\nA partire dal settembre 2020, \u00e8 stata installata una batteria con una capacit\u00e0 maggiore da 29,13 kWh, che le consentono un'autonomia secondo il ciclo NEDC di 302 km."}
{"id": "8934174", "revid": "1745361", "url": "https://it.wikipedia.org/wiki?curid=8934174", "title": "Don Lee", "text": "Biografia.\nNato nel 1959 a Tokyo, ha conseguito un B.A. in letteratura inglese all'Universit\u00e0 della California a Los Angeles e un Master of Fine Arts in scrittura creativa e letteratura all'Emerson College.\nCoreano-americano di terza generazione, nel 2002 ha esordito nella narrativa con la raccolta di racconti \"Yellow\" aggiudicandosi il Sue Kaufman Prize for First Fiction.\nCon il suo primo romanzo, \"La luna lontana e il profumo del te\" pubblicato nel 2004, ha ottenuto un American Book Awards e l'Edgar Award per il miglior romanzo d'esordio."}
{"id": "8934178", "revid": "439868", "url": "https://it.wikipedia.org/wiki?curid=8934178", "title": "Babai (disambigua)", "text": ""}
{"id": "8934182", "revid": "372624", "url": "https://it.wikipedia.org/wiki?curid=8934182", "title": "Senato bolognese", "text": ""}
{"id": "8934184", "revid": "125615056", "url": "https://it.wikipedia.org/wiki?curid=8934184", "title": "Baojun E200", "text": "La Baojun E200, chiamata anche Wuling Nano EV, \u00e8 un'autovettura elettrica prodotta dalla casa automobilistica cinese Baojun dal 2018.\nDescrizione.\nLa E200 \u00e8 il secondo veicolo della gamma elettrica di Baojun, dopo la E100 e prima della \nBaojun E300.\nLa produzione \u00e8 iniziata nel settembre 2018. La vettura \u00e8 dotata di sistema di controllo da remoto che permette ai proprietari di sapere alcune informazioni in tempo reale del veicolo, come i tempi per la ricarica o dove \u00e8 stata parcheggia.\nL'E200 \u00e8 disponibile in due diverse varianti di autonomia, da 210 e 270 chilometri calcolate secondo il New European Driving Cycle (NEDC). Il sistema di batterie adottato sulla E200 ha una densit\u00e0 maggiore di celle rispetto al Baojun E100, consentendo alla batteria da 24 kWh di immagazzinare pi\u00f9 energia a parit\u00e0 di volume, con consumo di energia di circa 10,3 kWh/100 km. L'E200 \u00e8 alimentata da un motore elettrico da 29 kW (39 CV), che le permette di raggiungere una velocit\u00e0 massima di 100 km/h. L'accelerazione nello 0 a 100 km/h viene coperto in 15,8 secondi. \nHa di serie un quadro strumenti digitale da 7 pollici, fari a LED, il sistema antibloccaggio (ABS), la distribuzione elettrica della forza frenante (EBD) e il controllo elettronico della stabilit\u00e0 (ESC), ma \u00e8 sprovvista degli airbag."}
{"id": "8934185", "revid": "125861018", "url": "https://it.wikipedia.org/wiki?curid=8934185", "title": "Episodi di Tenebre e ossa", "text": "La prima stagione della serie televisiva Tenebre e ossa, composta da 8 episodi, \u00e8 stata distribuita sulla piattaforma di streaming Netflix il 23 aprile 2021.\nUna violenta esplosione di luce.\nTrama.\nL'episodio inizia con un flashback sull'infanzia dei personaggi: arrivano dei grisha per testare i bambini dell'orfanotrofio, ma i due ragazzi protagonisti decidono di nascondersi poich\u00e9 non vogliono rischiare di essere divisi, in quanto Mal non pu\u00f2 essere testato. Nel presente la nave distrutta arriva a destinazione e i due sono malconci ma vivi. Alina viene portata nella tenda del secondo esercito dove viene testata dal comandante oscuro (che ha il potere di comandare le ombre). Viene rivelato quindi che Alina \u00e8 una evocatrice di luce e probabilmente l'unica in grado di distruggere la faglia.\nSiamo tutti il mostro di qualcuno.\nTrama.\nA East Ravka, Alina viene portata da Kirigan, che dimostra di essere un'evocatrice del sole e ordina di portarla al Piccolo Palazzo. Sulla sua strada, il suo convoglio diventa bersaglio di un'imboscata da parte di Fjerdan dr\u00fcskelle (Grisha-cacciatori). Diversi Grisha vengono uccisi, ma Kirigan la salva e la accompagna lui stesso al Piccolo Palazzo. Alina, arrabbiata per il fatto che ora sar\u00e0 cacciata per il resto della sua vita, dice a Kirigan che vorrebbe poter dare il suo potere a qualcuno che lo vuole. A Ketterdam, Kaz \u00e8 minacciato da Pekka di dargli il lavoro, ma Kaz rifiuta. Inej viene convocata da Tante Heleen, che gestisce il bordello a cui Inej \u00e8 stata venduta fino a quando Kaz non ha comprato il suo contratto. Deve ancora a Heleen dei soldi per Inej, ma Heleen promette di dare a Inej la sua libert\u00e0 se uccide Arken, un trafficante di esseri umani che ha venduto ai bordelli rivali. Kaz scopre che un uomo chiamato \u201cConduttore\u201d sta trasportando persone attraverso l'ovile, poi scopre che Arken \u00e8 il Conduttore e Heleen lo vuole morto. Kaz impedisce a Inej di uccidere Arken, quindi d\u00e0 a Heleen il suo club come garanzia accettabile e promette di pagare il suo debito per Inej una volta completato il lavoro.\nLa creazione al cuore del mondo.\nTrama.\nAl Piccolo Palazzo, Alina incontra un sarto, Genya Safin, e si preparano per il suo incontro con il re Pytor e la corte. A corte, Alina stupisce tutti con le sue capacit\u00e0, amplificate dal tocco di Kirigan. Il re d\u00e0 il permesso di addestrare Alina, ma insiste che sia fatto rapidamente, poich\u00e9 West Ravka si sta mobilitando sempre pi\u00f9 per l'indipendenza. Dopo aver stretto amicizia con due Grisha, Alina litiga con Zoya Nazyalensky, che \u00e8 gelosa delle attenzioni che Alina sta ricevendo (soprattutto da Kirigan). In biblioteca, Alina incontra l'Apparet, che le racconta del cervo che Alina ha sognato e degli amplificatori; animali che Grisha ha ucciso per aumentare il proprio potere. Alina poi incontra Baghra, un allenatore Grisha che non \u00e8 impressionato dalle abilit\u00e0 di Alina. Dice ad Alina di tornare quando crede in se stessa. Nel frattempo Kaz, Jesper, Inej e Arken sono costretti a recarsi al Piccolo Palazzo senza Nina Zenik, un Heartrender che ha accettato di contrabbandarli, poich\u00e9 \u00e8 stata catturata da dr\u00fcskelle. A quattro libbre dal carbone necessario, osano fare il viaggio in treno attraverso il Fold. Vengono attaccati da Volcra, ma Jesper usa le sue abilit\u00e0 di tiro per farli passare in sicurezza. Su una nave, Nina \u00e8 incatenata dai dr\u00fcskelle che l'hanno catturata e le hanno detto che sar\u00e0 processata per stregoneria a Fjerda.\nOtkazat\u2019sya.\nTrama.\nAlina va a cavallo con Kirigan, che decide che i due possono chiamarsi per nome e le chiede di chiamarlo Aleksander. Parla di come si sentiva un estraneo da bambino a causa dell'essere un discendente dell'Eretico Nero (il Grisha che ha creato il Fold), e Alina si rende conto di quanto abbia bisogno di lei. Baghra mostra ad Alina che si sta trattenendo per Mal, ma ha bisogno di concentrarsi su se stessa se vuole padroneggiare i suoi poteri. Alina \u00e8 scoraggiata dal fatto che Mal non abbia ancora risposto alle sue lettere e, dopo un altro incontro con Kirigan, mette finalmente se stessa e il Grisha al primo posto e fa veri progressi con il suo potere. Nel frattempo, Mal si \u00e8 offerto volontario per una missione per trovare il cervo che Alina ha sempre sognato; si dice che il leggendario cervo di Morozova sia il pi\u00f9 potente amplificatore Grisha al mondo, abbastanza potente da rendere Alina in grado di distruggere il Fold. La ricompensa per aver trovato il Cervo \u00e8 una visita al Piccolo Palazzo. La sua squadra subisce un'imboscata da parte dei Fjerdan e solo Mal sopravvive. Poi vede il Cervo e giura di riunirsi con Alina. I corvi e Arken rubano i progetti per il piccolo palazzo e si uniscono a una troupe di artisti itineranti che si esibiranno nel piccolo palazzo per la festa d'inverno. La nave che trasporta Nina \u00e8 colpita da una forte tempesta. Kirigan manda Fedyor a trovare Nina, poich\u00e9 non si \u00e8 vista di recente."}
{"id": "8934190", "revid": "76963", "url": "https://it.wikipedia.org/wiki?curid=8934190", "title": "Moritz Lazarus", "text": "Biografia.\nEra figlio di Aaron Levin Lazarus, allievo di Akiba Eiger, e lui stesso presidente del \"Beth Din\" e della \"Yeshivah\" di Filehne, dove mor\u00ec nel 1874. Studi\u00f2 letteratura e storia ebraica, e successivamente diritto e filosofia all'Universit\u00e0 Humboldt di Berlino. Nel 1850 ottenne il dottorato di ricerca e nello stesso anno si spos\u00f2 con Sarah Lebenheim.\nDal 1860 al 1866 fu professore all'Universit\u00e0 di Berna, e successivamente torn\u00f2 a Berlino come professore di filosofia alla \"Kriegsakademie\" (1868) e successivamente all'Universit\u00e0 di Berlino (1873). In occasione del suo settantesimo compleanno venne insignito del titolo di \"Geheimrath\". Mor\u00ec a Merano.\nFilosofia.\nIl principio fondamentale della sua filosofia era che la verit\u00e0 non deve essere cercata nelle astrazioni metafisiche o a priori, ma nell'indagine psicologica, e inoltre questa indagine non pu\u00f2 limitarsi con successo alla coscienza individuale, ma deve essere dedicata principalmente alla societ\u00e0 nel suo insieme. Lo psicologo deve studiare l'uomo dal punto di vista storico o comparativo, analizzando gli elementi che costituiscono il tessuto della societ\u00e0, con i suoi costumi, le sue convenzioni e le principali tendenze della sua evoluzione.\nQuesta \"V\u00f6lkerpsychologie\" (psicologia popolare o comparata) \u00e8 uno dei principali sviluppi della teoria filosofica di Johann Friedrich Herbart. \u00c9 una protesta non solo contro il cosiddetto punto di vista scientifico dei filosofi naturali, ma anche contro l'individualismo dei positivisti.\nA sostegno della sua teoria fond\u00f2, assieme a Heymann Steinthal, la \"Zeitschrift f\u00fcr V\u00f6lkerpsychologie und Sprachwissenschaft\" (1859). I suoi contributi a questo periodico furono numerosi e importanti. Il suo lavoro principale fu \"Das Leben der Seele\" (Berlino, 1855-1857; 3\u00aa ed., 1883). Altre opere filosofiche furono: \"Ueber den Ursprung der Sitten\" (1860 e 1867), \"Ueber die Ideen in der Geschichte\" (1865 e 1872), \"Zur Lehre von den Sinnest\u00e4uschungen\" (1867), \"Ideale Fragen\" (1875 e 1885), \"Erziehung und Geschichte\" (1881), \"Unser Standpunkt\" (1881) e \"Ueber die Reize des Spiels\" (1883).\nA parte il grande interesse per la sua opera filosofica, Lazarus era preminente tra gli ebrei della cosiddetta denominazione semitica in Germania. Come Heine, Auerbach e Steinthal, divenne superiore agli ideali pi\u00f9 ristretti degli ebrei tedeschi e occup\u00f2 un posto di primo piano nella letteratura e nel pensiero tedeschi. Protest\u00f2 contro il violento antisemitismo del tempo e, nonostante il tono moderato delle sue pubblicazioni, attir\u00f2 su di s\u00e9 una censura incondizionata. Scrisse a questo proposito una serie di articoli, raccolti nel 1887, con il titolo \"Treu und Frei: Reden und Vortr\u00e4ge \u00fcber Juden und Judenthum\". Nel 1869 e nel 1871 fu presidente del primo e del secondo sinodo ebraico a Lipsia e Augusta.\nFondazione di \"V\u00f6lkerpsychologie\".\nLa prima pubblicazione di Lazarus, \"Die Sittliche Berechtigung Preussens in Deutschland\" (Berlino, 1850), fece appello al grande pubblico. In questo libro rivendicava per la Prussia la leadership sugli altri stati tedeschi in funzione della sua superiorit\u00e0 politica, filosofica e religiosa. Dal 1850 si dedic\u00f2 soprattutto alla psicologia. Applicando le leggi della psicologia dell'individuo alla nazione e all'umanit\u00e0, stabil\u00ec un nuovo ramo di ricerca che chiam\u00f2 \"V\u00f6lkerpsychologie\" (psicologia nazionale). In un articolo intitolato \"Ueber den Begriff und die M\u00f6glichkeit einer V\u00f6lkerpsychologie als Wissenschaft\" (nel \"Deutsches Museum\" di Robert Prutz, 1851) pose le basi per lo studio di questa scienza. Nove anni dopo, in collaborazione con Steinthal, suo amico e cognato, fond\u00f2 la \"Zeitschrift f\u00fcr V\u00f6lkerpsychologie und Sprachwissenschaft\" che continu\u00f2 poi come \"Zeitschrift des Vereins f\u00fcr Volkskunde\". Dal 1856 al 1858 pubblic\u00f2 la sua opera principale, \"Das Leben der Seele in Monographien\". In essa affrontava i principali problemi della psicologia dal punto di vista della filosofia di Herbart. Scritta in uno stile popolare e facile, trov\u00f2 presto una vasta cerchia di lettori.\nNel 1860 fu chiamato all'Universit\u00e0 di Berna come professore di psicologia e sei anni dopo torn\u00f2 a Berlino e fu nominato insegnante di filosofia all'Accademia militare reale (1867). Nel 1874 divenne professore di filosofia all'universit\u00e0 di quella citt\u00e0. Fu uno dei fondatori della \"Schillerstiftung\" e per molti anni il suo presidente, nonch\u00e9 curatore del Victoria Lyceum. In occasione del suo settantesimo compleanno fu onorato dall'imperatore tedesco, dall'Universit\u00e0 di Berna e dall'Hebrew Union College-Jewish Institute of Religion di Cincinnati. Il primo gli confer\u00ec il titolo di \"K\u00f6niglicher Geheimer Regierungsrath\", la seconda, la laurea onoris causa di dottore in giurisprudenza e il terzo, la laurea di dottore in teologia. Nel 1895, dopo la morte della sua prima moglie, spos\u00f2 la vedova Nahida Ruth Remy, che sotto la sua influenza aveva abbracciato il giudaismo. Negli ultimi anni visse a Merano dove si era trasferitoquando and\u00f2 in pensione e dove mor\u00ec.\nTra i suoi scritti filosofici e storici pi\u00f9 brevi si possono citare: \"Ueber den Ursprung der Sitten\" (1860), \"Ueber die Ideen in der Geschichte\" (1861), \"Zur Lehre von den Sinneserscheinungen\" (1867), \"Ein Psychologischer Blick in Unsere Zeit\" (1872), \"Ideale Fragen\" (1878), \"Erziehung und Geschichte\" (1881) e \"Ueber die Reize des Spiels\" (1883).\nAttivit\u00e0 comunitaria.\nPrese parte attiva alla vita pubblica e spirituale degli ebrei prussiani. Dal 1867 al 1892 fu membro della \"Repr\u00e4sentanten-Versammlung\" della congregazione ebraica di Berlino, dal 1882 al 1894, vicepresidente del \"Deutsch-Israelitischer Gemeindebund\", dal 1867 al 1874, presidente della filiale berlinese dell'Alleanza israelitica universale, nel 1869 presidente del Sinodo ebraico di Lipsia e nel 1871 di quello di Augusta. Fu anche vicepresidente del Comitato ausiliario russo e del Comitato rumeno (1869-94). Fu inoltre uno dei fondatori della \"Lehranstalt f\u00fcr die Wissenschaft des Judenthums\" di Berlino e per molti anni presidente del suo consiglio. Era un oratore pubblico molto efficace e popolare. Le sue conferenze pi\u00f9 importanti su ebrei ed ebraismo furono raccolte e pubblicate nel suo \"Treu und Frei\", Lipsia, 1887.\nLazarus dedic\u00f2 molto tempo ed energie alla lotta contro quell'antisemitismo che prese piede in Germania intorno al 1878. Fu uno dei pi\u00f9 eminenti apologeti ebraici del suo tempo. Come molti dei suoi contemporanei, credeva (erroneamente) che l'antisemitismo fosse solo una fantasia passeggera, un fenomeno generato dai tempi reazionari, che poteva essere spiegato in scritti o indirizzi. Sosteneva che gli ebrei fossero uniti solo per mezzo della loro storia religiosa. In questo caso come in molti altri, quando considerava le questioni ebraiche, seguiva i dettami dei suoi desideri piuttosto che gli interessi del bene comune (\"Gemeingeist\"). Molto citata a scopo apologetico \u00e8 la sua definizione del concetto di \"nazione\", come la caratteristica essenziale e unica oggettiva di cui non prende la somiglianza di costumi e morali, di territorio, religione e razza, ma il vincolo del linguaggio.\n\"Die Ethik des Judenthums\".\nDei suoi contributi pi\u00f9 importanti alla letteratura ebraica si possono citare: \"Der Prophet Jeremias\" (1894), una conferenza, e \"Die Ethik des Judenthums\". In quest'ultima opera Lazzaro considera l'etica come la risultante piuttosto che come il principio fondamentale della religione e, seguendo Kant, stabilisce come principio dell'etica ebraica, in particolare, la co-uguaglianza di Dio e della legge di autonomia, ma a causa della concezione ebraica di Dio, ovviamente, si arrese. Non riusc\u00ec a mostrare lo sviluppo storico della morale del giudaismo secondo le varie fonti, come \u00e8 stato sottolineato da Herman Cohen."}
{"id": "8934192", "revid": "327773", "url": "https://it.wikipedia.org/wiki?curid=8934192", "title": "Rifugio Carestiato", "text": "Il rifugio Carestiato (Rifugio Bruto Carestiato) \u00e8 un rifugio alpino del Veneto nel gruppo del Monte Civetta Moiazza nelle Dolomiti. Si trova a quota 1.834\u00a0m s.l.m. nel comune di Agordo e appartiene all'omonima sezione CAI. Il rifugio \u00e8 normalmente aperto da met\u00e0 maggio a inizio ottobre e da Natale all'Epifania e dispone di 40 posti letto.\nPosizione.\nIl rifugio si trova sul Col dei Pass a circa 2 km a sud est della vetta meridionale della Moiazza (Moiazza Sud) con ottimo panorama. Poco a ridosso a nord del rifugio sorge la parete rocciosa quasi verticale della Cima Cattedrale.\nSia l'Alta via n. 1 delle Dolomiti che il Sentiero dei sogni Monaco-Venezia passano dal rifugio.\nStoria.\nIl rifugio \u00e8 stato realizzato tra il 1948 e il 1949 su iniziativa della sezione di Agordo del CAI e con il sostegno economico della famiglia Carestiato. All'inizio il materiale da costruzione doveva essere trasportato con difficolt\u00e0 fino al cantiere, poich\u00e9 il cantiere al Col dei Pass poteva essere raggiunto solo su strada. Successivamente gli Alpini hanno fornito animali da soma per il trasporto. L'accesso tramite la strada forestale dal Passo Duran \u00e8 stato completato nel 1978. Il rifugio \u00e8 dedicato a Bruto Carestiato, morto nel Gruppo del Civetta nel 1943. \u00c8 stato ampliato all'inizio degli anni '70 e completamente ristrutturato tra il 2005 e il 2006."}
{"id": "8934196", "revid": "599013", "url": "https://it.wikipedia.org/wiki?curid=8934196", "title": "Valentin Ferron", "text": ""}
{"id": "8934197", "revid": "122246", "url": "https://it.wikipedia.org/wiki?curid=8934197", "title": "Volley Bergamo 2020-2021", "text": "Questa voce raccoglie le informazioni riguardanti il Volley Bergamo nelle competizioni ufficiali della stagione 2020-2021.\nStagione.\nNella stagione 2020-21 il Volley Bergamo assume la denominazione sponsorizzata di Zanetti Bergamo.\nRaggiunge gli ottavi di finale nella Supercoppa italiana, eliminata dal .\nPartecipa per la ventisettesima volta alla Serie A1; chiude la \"regular season\" di campionato al dodicesimo posto in classifica, qualificandosi per i play-off scudetto, dove viene eliminata negli ottavi di finale dalla .\nOrganigramma societario.\nArea direttiva\nArea tecnica\nArea sanitaria"}
{"id": "8934199", "revid": "585241", "url": "https://it.wikipedia.org/wiki?curid=8934199", "title": "B\u012bja", "text": ""}
{"id": "8934203", "revid": "1154737", "url": "https://it.wikipedia.org/wiki?curid=8934203", "title": "Baban", "text": ""}
{"id": "8934206", "revid": "986213", "url": "https://it.wikipedia.org/wiki?curid=8934206", "title": "Jose Ramirez Rapadas III", "text": "Biografia.\nJose Ramirez Rapadas III \u00e8 nato il 12 luglio 1972 a Tondo, distretto della capitale Manila ed omonima arcidiocesi, nella parte settentrionale della Repubblica delle Filippine.\nFormazione e ministero sacerdotale.\nDopo aver compiuto la formazione primaria e quella secondaria, sentendo maturare la vocazione al sacerdozio, ha cominciato a frequentare i corsi teologici al \"St. John Mary Vianney Theological Seminary\" di Cagayan de Oro per poi proseguire alla \"Loyola School of Theology\" dell'Universit\u00e0 Ateneo de Manila a Quezon City, dove ha conseguito la licenza in teologia dogmatica. Al termine del percorso di studi, ha ricevuto l'ordinazione sacerdotale il 19 maggio 1999, ventiseienne, incardinandosi come presbitero della prelatura territoriale di Ipil.\nPoco dopo l'ordinazione gli \u00e8 stato affidato l'incarico di cancelliere della Curia diocesana fino al 2003, servendo contemporaneamente prima come vicario parrocchiale della \"S.to Nino Parish\" a Roseller Lim, fino al 2000, e poi come vicario parrocchiale della cattedrale di San Giuseppe Lavoratore ad Ipil e coordinatore della pastorale sociale diocesana, per sette anni. Nel 2007 \u00e8 divenuto docente al \"St. John Mary Vianney Theological Seminary\", dove egli stesso era stato studente, e direttore dell'ufficio catechistico e per la famiglia e la vita fino al 2010, anno in cui gli \u00e8 stata affidata l'amministrazione della parrocchia di San Isidro a Buayan per un anno. \u00c8 poi stato nominato nel 2011 direttore della pastorale diocesana, rettore del \"St. Joseph College Seminary\" di Ipil e docente di studi religiosi presso l'Ateneo di Zamboanga per sei anni. Infine, dal 2017 \u00e8 stato vicario per il clero della diocesi e parroco della \"S.to Nino Parish\" di Malangas, uffici ricoperti fino alla promozione all'episcopato.\nMinistero episcopale.\nIl 13 giugno 2019 papa Francesco lo ha nominato, quarantaseienne, vescovo di Iligan; \u00e8 succeduto ad Elenito de los Reyes Galido, deceduto il 5 dicembre 2017 all'et\u00e0 di sessantaquattro anni. Ha ricevuto la consacrazione episcopale il 20 agosto seguente, nella cattedrale di San Giuseppe Lavoratore ad Ipil, per imposizione delle mani di Julius Sullan Tonel, vescovo di Ipil, assistito dai co-consacranti Jos\u00e9 Araneta Cabantan, vescovo di Malaybalay, ed Alberto Sy Uy, vescovo di Tagbilaran. Ha preso possesso della diocesi durante una cerimonia svoltasi nella cattedrale di San Michele arcangelo ad Iligan il 5 settembre successivo. Come suo motto episcopale ha scelto \"Quia Audit Servus Tuus\", che tradotto vuol dire \"Il tuo servo sta ascoltando\" (I Samuele 3, 10).\nGenealogia episcopale.\nLa genealogia episcopale \u00e8:"}
{"id": "8934210", "revid": "1924342", "url": "https://it.wikipedia.org/wiki?curid=8934210", "title": "Buongiorno vita", "text": "Buongiorno vita \u00e8 un singolo del cantautore italiano Ultimo, pubblicato il 23 aprile 2021 come quarto estratto dal quarto album in studio \"Solo.\"\nDescrizione.\nIl brano \u00e8 stato presentato in anteprima il 22 aprile 2021 durante \"Buongiorno vita - L'evento\", un concerto pianoforte e voce in streaming dal Parco Archeologico del Colosseo. L'evento ha infranto il record di biglietti venduti per un concerto trasmesso online in Italia. \nA proposito del brano, Ultimo ha raccontato: \nVideo musicale.\nIl 26 aprile 2021 \u00e8 stato pubblicato sul canale YouTube del cantante il videoclip ufficiale del brano, diretto dal duo YouNuts (Niccol\u00f2 Celaia e Antonio Usbergo) e con la partecipazione di Stefano Fresi e Camilla Filippi."}
{"id": "8934211", "revid": "965985", "url": "https://it.wikipedia.org/wiki?curid=8934211", "title": "Shining Star (Earth, Wind &amp; Fire)", "text": "Shining Star \u00e8 un singolo del gruppo musicale statunitense Earth, Wind &amp; Fire, pubblicato nel 1975 ed estratto dall'album \"That's the Way of the World\"."}
{"id": "8934213", "revid": "439868", "url": "https://it.wikipedia.org/wiki?curid=8934213", "title": "Babbar", "text": ""}
{"id": "8934230", "revid": "439868", "url": "https://it.wikipedia.org/wiki?curid=8934230", "title": "Babb", "text": ""}
{"id": "8934232", "revid": "767487", "url": "https://it.wikipedia.org/wiki?curid=8934232", "title": "Akit ketten szeretnek", "text": "Akit ketten szeretnek \u00e8 un film muto del 1915 diretto da Michael Curtiz."}
{"id": "8934235", "revid": "36426", "url": "https://it.wikipedia.org/wiki?curid=8934235", "title": "Nelly Oleson", "text": ""}
{"id": "8934237", "revid": "965985", "url": "https://it.wikipedia.org/wiki?curid=8934237", "title": "Fantasy (Earth, Wind &amp; Fire)", "text": "Fantasy \u00e8 un singolo del gruppo musicale statunitense Earth, Wind &amp; Fire, pubblicato nel 1978 ed estratto dall'album \"All 'N All\".\nVersione dei Black Box.\nUna cover realizzata dal gruppo musicale italiano Black Box \u00e8 stata pubblicata nel 1990. Il brano, di genere house, \u00e8 contenuto nell'album d'esordio, ovvero \"Dreamland\". La canzone vede come vocalist principale la cantante statunitense Martha Wash."}
{"id": "8934239", "revid": "1717627", "url": "https://it.wikipedia.org/wiki?curid=8934239", "title": "Inhaler (gruppo musicale)", "text": "Gli Inhaler sono un gruppo rock irlandese originario di Dublino. La band \u00e8 composta dal cantante e chitarrista Elijah Hewson (figlio del cantante degli U2 Bono), dal bassista Robert Keating, dal chitarrista Josh Jenkinson e dal batterista Ryan McMahon. La band \u00e8 emersa nel 2020, quando si \u00e8 classificata al quinto posto nel sondaggio musicale della BBC Sound of... Gli Inhaler hanno pubblicato otto singoli, \"I Want You\", \"It Won't Always Be Like This\", \"My Honest Face\", \"Ice Cream Sundae\", \"We Have to Move On\", \"Falling In\", \"When It Breaks\" e, pi\u00f9 recentemente, \"Cheer Up Baby\". Il loro album di debutto, \"It Won't Always Be Like This\", \u00e8 uscito il 16 luglio 2021.\nStoria.\n2015-2017: I primi anni.\nOriginariamente formata nel 2012 al St Andrews College di Blackrock, Dublino, la band ha deciso di chiamarsi Inhaler solo nel 2015. Jenkinson si \u00e8 unito alla band appena dopo la scelta del nome.\n2018-presente: \"It Won't Always Be Like This\".\nIl gruppo ha autoprodotto il singolo di debutto \"I Want You\" nel 2017. Il singolo \u00e8 stato presentato su \"Garageland Volume 1\", pubblicato il 14 aprile 2017. Questo singolo \u00e8 stato poi seguito da altri tre singoli nel 2019, \"It Won't Always Be Like This\", \"My Honest Face\" e \"Ice Cream Sundae\". La band si \u00e8 classificata al quinto posto nel sondaggio musicale annuale della BBC, Sound of 2020 . Il 21 gennaio 2020, il gruppo ha pubblicato il loro quarto singolo, \"We Have to Move On\".\nDurante i tour del 2019-2020, la band ha pubblicato un EP debutto omonimo contenente i singoli \"It Won't Always Be Like This\", \"Oklahoma\" (Late Night Version), \"My Honest Face\" e \"There No Other Place \".\nPer il Record Store Day 2020, la band ha rilasciato un vinile in edizione limitata, contenente i loro singoli.\nLa band \u00e8 stata uno dei vincitori del Music Moves Europe Talent Award 2021 ed \u00e8 stata anche selezionata per gli MTV PUSH UK &amp; IRE 2021.\nIl 17 marzo 2021, con la pubblicazione del singolo \"Cheer Up Baby\", ha annunciato l'uscita del loro album di debutto, \"It Won't Always Be Like This\", che \u00e8 stato pubblicato il 16 luglio 2021.\nFormazione.\nLouis Lambert (tastiere e sintetizzatore) si unisce alla band per esibizioni dal vivo.\nDiscografia.\nAlbum in studio.\nEP"}
{"id": "8934243", "revid": "1924342", "url": "https://it.wikipedia.org/wiki?curid=8934243", "title": "Let's Groove", "text": "Let's Groove \u00e8 un singolo del gruppo musicale statunitense Earth, Wind &amp; Fire, pubblicato nel 1981 ed estratto dall'album \"Raise!\"."}
{"id": "8934246", "revid": "439868", "url": "https://it.wikipedia.org/wiki?curid=8934246", "title": "Babicka", "text": ""}
{"id": "8934247", "revid": "2099553", "url": "https://it.wikipedia.org/wiki?curid=8934247", "title": "\u00c9tienne J\u00e9r\u00f4me Rouchouze", "text": ""}
{"id": "8934251", "revid": "400694", "url": "https://it.wikipedia.org/wiki?curid=8934251", "title": "Action Aid", "text": ""}
{"id": "8934256", "revid": "123455226", "url": "https://it.wikipedia.org/wiki?curid=8934256", "title": "Storia della moda 1700-1750", "text": "La storia della moda nel periodo 1700\u20131750 nell'Europa occidentale \u00e8 caratterizzata da forme pi\u00f9 longilinee sia nell'abbigliamento femminile che in quello maschile, con l'apertura verso l'epoca che si definisce tardobarocco e rococ\u00f2. La nuova moda della prima met\u00e0 del Settecento ebbe un grande impatto sulla societ\u00e0, influenzando non solo le corti e l'aristocrazia, ma anche le classi medie e basse. Il vestiario in questo periodo era prevalentemente caratterizzato da colori leggeri, pastello e da disegni asimmetrici e leggeri. Le parrucche rimasero un accessorio fondamentale sia per uomini e per donne ed erano prevalentemente bianche; i capelli naturali potevano essere incipriati allo scopo, per seguire la moda.\nIn questo periodo inizia a crearsi quella distinzione tra \"abito di corte\" e \"abito quotidiano\" che andr\u00e0 sempre pi\u00f9 affievolendosi nel corso del Settecento sino a scomparire completamente a fine secolo.\nAnche il concetto di moda diviene molto pi\u00f9 chiaro nel primo Settecento, con la diffusione delle prime riviste specializzate che presentavano i modelli pi\u00f9 di tendenza, originariamente destinati unicamente alle classi pi\u00f9 elevate, giungendo poi a catturare l'attenzione anche delle classi minori con illustrazioni a colori e informazioni sempre pi\u00f9 aggiornate sulle ultime novit\u00e0 sul mercato.\nModa femminile.\nGonne e vestiti.\nNei primi decenni del Settecento, l'abito formale era composto da una mantua e da una sottogonna chiusa, a sua volta coperta da una sopragonna di mantua. Questo stile pi\u00f9 formale venne ad ogni modo abbandonato progressivamente per una moda pi\u00f9 rilassata.\nLa \"robe \u00e0 la fran\u00e7aise\" era composta da un corpetto contraddistinto da lacci e nastri sul fronte e con imbottiture laterali impreziosite anch'esse da pizzo, nastri e fiori ricamati. Le maniche a sbuffo erano un altro componente importante. La scelta dei tessuti si spost\u00f2 dal velluto al cotone indiano, alla seta e al damasco. Meno formale era invece la \"robe \u00e0 l'anglaise\" seguendo l'idea che lo stile inglese fosse pi\u00f9 rilassato e meno formale di quello francese, con tessuti senza particolari decorazioni espresso a colori uniti, senza coda, con del pizzo solo attorno al collo. La gonna poteva essere aperta sul davanti a mostrare la sottogonna di colore contrastante. Le maniche degli abiti potevano essere \"a campana\" o \"a tromba\" ed erano rifinite con del pizzo. La linea del collo e della scollatura poteva essere ornata con nastri, gioielli o pizzo. I gioielli pi\u00f9 utilizzati erano le perle.\nIntimo.\nDurante tutto il XVIII secolo, uno degli elementi pi\u00f9 importanti della moda femminile fu certamente il corpetto che conferiva innanzitutto una postura eretta al corpo che era particolarmente apprezzata.\nSotto le gonne si trovavano dei \"panieri\" per tenerle sopraelevate, ma essi erano spesso di ridotte dimensioni rispetto al passato e comunque potevano variare di dimensioni a seconda dell'occasione, aumentando se le occasioni erano formali.\nAlcune donne inglesi indossavano una sorta di mutande a pantaloni, pur non essendo ad ogni modo particolarmente comune all'epoca l'uso delle mutande. \nComuni erano anche dei panciotti di lana da portare sopra il corsetto per scaldarsi, come pure l'uso di sottovesti in lana per i periodi invernali.\nLe borsette con gli effetti personali delle dame erano spesso appese alla vita e spesso si trovavano sotto i vestiti.\nVestiti particolari.\nNel corso della prima met\u00e0 del XVIII secolo iniziarono a diffondersi degli abiti per alcune occasioni particolari come ad esempio la caccia: le donne in quest'occasione indossavano delle giubbe simili a quelle previste per la moda maschile spesso con una sottoveste coordinata. Solitamente le dame indossavano anche un cappello a tricorno per attivit\u00e0 come la corsa a cavallo o la caccia. Gli abiti da caccia invernali potevano essere completati da ornamenti in pelliccia oppure essere realizzati in pelo per mantenere il calore corporeo.\nStoffe e colori.\nNei primi anni di questo periodo, le donne dell'alta societ\u00e0 parigina presero ispirazione dalla corte dove Madame de Maintenon lanci\u00f2 la moda di vestiti color pastello. Le ragazze pi\u00f9 giovani, invece, vestivano spesso con colori gargianti o con ornamentazioni floreali.\nGradualmente, allo stile \"tinta unita\" si sostitu\u00ec una certa elaborazione negli abiti con l'uso di nastri, pizzi e rosette. Spesso i panciotti portati sopra i busti erano realizzati in seta ed erano riccamente decorati con motivi floreali, dimostrando grande attenzione al dettaglio e precisione nella realizzazione dei particolari. Verso la met\u00e0 del secolo inizi\u00f2 a diffondersi la fantasia a strisce sia nel vestito che nella gonna.\nChintz, un cotone di fabbricazione indiana con immagini stampate su base bianca, inizi\u00f2 pure a diffondersi nella prima met\u00e0 del secolo e nemmeno i bandi contro la sua importazione per proteggere i tessuti di fabbricazione inglese riuscirono a ridurne la richiesta. Sete e lane broccate con motivi floreali e colori chiari di fondo erano pure molto richieste come pure inizi\u00f2 a prendere piene il misto lino-lana. Sino agli anni '30 del Settecento, le tessiture europee erano di qualit\u00e0 inferiore rispetto a quelle create in oriente, in particolare perch\u00e9 queste ultime utilizzavano tinte particolarmente resistenti alla luce e all'usura.\nScarpe e accessori.\nLe scarpe del periodo precedente alla prima met\u00e0 del Settecento avevano tacchi ricurvi, una suola squadrata e un legaccio sul tallone, ma iniziarono a innalzarsi nella seconda decade del XVIII secolo. Esse avevano la forma di pantofole ed erano utilizzate sia all'interno della casa che all'esterno (ma non per strada). Questa tipologia di scarpe rimase popolare sino alla fine del secolo. \nLe donne, in particolare in Francia, iniziarono ad indossare la \"boutonni\u00e8re\", un piccolo bouquet di fiori freschi posti all'interno di una piccola bottiglietta di una decina di centimetri di lunghezza contenente acqua per prolungarne la durata.\nTrucco.\nIl trucco tipico delle dame del XVII secolo si basava su un fondo tinta pesante e bianco fatto polvere di piombo, bianco d'uovo e diverse altre sostanze. Questo era sovrastato da una polvere biancastra (tipicamente fecola di patate o di riso) e il colore rosso o ciliegia per la tintura delle labbra.\nPezzi di stoffa con punti, cuori o stelle potevano essere applicati al viso con degli adesivi a seconda delle occasioni. Questa particolare moda si origin\u00f2 probabilmente dalla necessit\u00e0 da parte delle dame di nascondere i segni del vaiolo che molte avevano contratto, ma finirono ben presto per assumere una connotazione precisa. L'uso in particolare di nei finti di colore nero ebbe notevole popolarit\u00e0 con un codice preciso: un neo nei pressi della bocca significava sensualit\u00e0 e disponibilit\u00e0 a flirtare; uno sulla guancia destra significava che la donna che lo portava era sposata; uno sulla guancia sinistra significava che la donna che lo portava era fidanzata; uno all'angolo dell'occhio significava che la donna che lo indossava era disponibile come amante.\nModa maschile.\nAbito.\nL'abito maschile, noto come \"habit \u00e0 la fran\u00e7aise\", era composto di tre parti: il giustacorpo, la giacca e braghe. Il giustacorpo era la parte pi\u00f9 decorativa dell'abito, spesso molto decorato e raffinato. Nel XVIII secolo i giustacorpi si fermavano spesso al ginocchio. Le giubbe erano indossate sopra il tutto, erano aperte sul davanti ed erano spesso meno decorate. I tessuti prescelti erano prevalentemente seta, velluto e broccato, con la lana destinata alle classi borghesi oppure agli abiti da caccia o da corsa a cavallo.\nLa giubba.\nI primi esempi di giubbe erano gi\u00e0 indossati dal Seicento, ma nel Settecento essi cambiarono completamente forma aprendosi sul davanti per lasciare spazio alla visibilit\u00e0 del giustacorpo e delle sue decorazioni. Solitamente avevano una lunga fila di bottoni che non venivano perlopi\u00f9 usati ma che consentivano di chiudere la giubba in caso di freddo. Sui lati presentavano solitamente delle lunghe tasche verticali con chiusura ricamata o decorata. La giubba aveva delle maniche rivoltate per diversi centimetri che avevano unicamente funzione decorativa e potevano essere ricamate.\nBraghe.\nLa moda del primo Settecento vede l'introduzione delle braghe al ginocchio, con patta a bottoni nella parte frontale e senza altri supporti. Al ginocchio i pantaloni erano assicurati tramite lacci o bottoni. Sotto si trovavano le calze, solitamente bianche, e di seta.\nScarpe.\nNel primo Settecento, le scarpe degli uomini avevano ancora una forma squadrata come nel secolo precedente. Dal 1720-1730 i tacchi si abbassarono notevolmente, rendendo cos\u00ec le scarpe pi\u00f9 confortevoli. Nella parte superiore, le scarpe erano solitamente decorate con fibbie di pietre preziose.\nAccessori.\nGli uomini dell'aristocrazia portavano spesso con loro dei bastoni da passeggio, i quali avevano all'apice dei nastri per poterlo eventualmente appendere a uno dei bottoni della giubba e consentire al proprietario di avere le mani libere, soventi per prendere tra le mani le tabacchiere o fazzoletti. Il bastone aveva quindi una funzione meramente decorativa, ma con l'et\u00e0 poteva divenire anche un appoggio. Il pomello poteva essere molto decorato e realizzato con i materiali pi\u00f9 disparati e con l'inserzione anche di pietre preziose.\nAcconciature.\nLe parrucche allonge, nate nel Seicento, continuarono a rimanere popolari sino agli anni '20 del Settecento. Col nuovo secolo, ad ogni modo, variarono molto i colori indossati, anche se il bianco continu\u00f2 ad essere quello pi\u00f9 popolare, con ricci sempre pi\u00f9 stretti. In questo stesso periodo inizi\u00f2 a prendere piede lo \"stile cadogan\" che prevedeva un tipo di parrucca con rotoli orizzontali di capelli sopra le orecchie. Le parrucche iniziarono ad accorciarsi di lunghezza attorno alla met\u00e0 del secolo giungendo al massimo fino alle spalle, talvolta coi capelli raccolti sul retro in una coda legata con un nastro nero.\nInizi\u00f2 nel Settecento a diffondersi l'uso del tricorno come cappello, il quale oltre che nella vita quotidiana era utilizzato anche nei costumi per i balli in maschera o a carnevale.\nAbbigliamento per bambini.\nAncora nel primo settecento, i bambini pi\u00f9 piccoli indossavano indistintamente delle gonne, sia che fossero maschi sia femmine. In vita, sovente, avevano una sorta di \"guinzaglio\", un lungo nastro che poteva consentire ai genitori di accompagnarli nei primi passi, impedire che cadessero o si allontanassero troppo.\nCrescendo, i bambini prendevano ad indossare sostanzialmente i vestiti uguali agli adulti in versione pi\u00f9 adatta alle loro dimensioni, anche se solitamente apparivano di fattura pi\u00f9 semplice. Le gonne delle ragazze, inoltre, non erano spesso aperte sul davanti e solitamente esse non indossavano giacche o camicie da letto.\nSatirizzazione della moda.\n[[Joseph Addison]] nel 1711 su \"[[The Spectator (1711)|The Spectator]]\" fu uno dei primi autori a fare della satira sulla moda dell'epoca, un genere che avr\u00e0 molta fortuna a partire dalla seconda met\u00e0 del Settecento.\nAltri progetti.\n[[Categoria:Abbigliamento antico]]\n[[Categoria:Storia della moda]]"}
{"id": "8934261", "revid": "793215", "url": "https://it.wikipedia.org/wiki?curid=8934261", "title": "Ducato di Fondi", "text": "Il ducato di Fondi \u00e8 stato una piccola entit\u00e0 politica nata nel X secolo dal ducato di Gaeta e annessa al Regno di Sicilia nel 1140, che aveva come capitale la citt\u00e0 di Fondi.\nStoria.\nIl territorio del ducato di Fondi, donato da papa Giovanni X ai signori di Gaeta nel 915, fu staccato una prima volta dal ducato di Gaeta prima del 945 e affidato dal duca Docibile II di Gaeta al figlio Marino II. Questi tuttavia nel 978 assunse il titolo di duca di Gaeta, ripristinando temporaneamente l\u2019unit\u00e0 del ducato; infatti sia lui che il figlio associato Giovanni III si definirono \u00ab\"consules et duces cajetani et fundani\"\u00bb. Lo stesso Marino tra il 983 e il 984 separ\u00f2 definitivamente il ducato di Fondi dal ducato di Gaeta, affidandone il governo al figlio Leone (II), al quale nel 999 risulta associato il fratello Marino (III). Da Leone (II) e Marino (III) discende il ramo di Fondi dei Docibilidi, la dinastia creata dall\u2019\"hypatus\" Docibile I di Gaeta a met\u00e0 del IX secolo, che regn\u00f2 ininterrottamente su Gaeta fino al 1032. Giovanni III design\u00f2 lo stesso fratello Leone (II), duca di Fondi, come proprio esecutore testamentario, e alla sua morte il figlio Giovanni IV, bench\u00e9 fosse stato associato nel governo ducale di Gaeta per quasi vent\u2019anni, venne affiancato dalla madre, la duchessa Emilia, e dallo stesso zio Leone (II) duca di Fondi.\nQuando Pandolfo IV, principe longobardo di Capua, nel 1032 si impadron\u00ec di Gaeta segn\u00f2 la fine del dominio sulla citt\u00e0 del ramo principale della famiglia dei Docibilidi, ma il ramo cadetto di Fondi riusc\u00ec a restare al potere fino al 1140, anno in cui cedette il passo alla dinastia normanna degli Altavilla (Hauteville) insediatasi sul trono del Regno di Sicilia. Il comportamento dei duchi, o consoli, di Fondi verso i principi normanni di Capua fu molto prudente: Fondi non ader\u00ec, ad esempio, al patto antinormanno stretto il 1\u00ba giugno 1062 dalla duchessa Maria, vedova del duca di Gaeta Adenolfo d\u2019Aquino, con i conti di Traetto, Maranola e Suio.\nA differenza di Gaeta, non disponiamo di dati sul processo di Incastellamento nell\u2019area del ducato di Fondi, documentato come gi\u00e0 concluso nell\u2019ottobre 1072, per i \"castra\" di Vallecorsa, Pastena, Acquaviva, Lenola, Ambrifi e Campodimele, solo dalla donazione del duca Littefredo (vedi sotto), mentre risale al 1099 la prima testimonianza sul \"castellum de Monticelli.\" Per la loro ubicazione questi castelli dovettero svolgere la funzione di centri di popolamento e sfruttamento agricolo delle valli montane e quella di controllo e difesa delle vie di accesso alla pianura di Fondi dalle terre longobarde, poi normanne, di Aquino e Pontecorvo. \nMolto forte fu anche il legame della dinastia di Fondi con l'abbazia di Montecassino: nel 1071/1072 il console fondano Gerardo insieme alla moglie \"Labinea\" cedette a Montecassino l'Abbazia di San Magno Fondi e diverse chiese e monasteri; in tal senso lo stesso Gerardo e il fratello Leone disposero, intorno al 1072, per il monastero di S. Onofrio in Campodimele. Contemporaneamente (1072) l\u2019altro fratello, il duca Littefredo, espresse la volont\u00e0 di donare, in caso di mancanza di prole, la sua quota, un terzo, della \"terra Fundana,\" cio\u00e8 della citt\u00e0 di Fondi e dei castelli di Acquaviva, Vallecorsa, Ambrifi, Pastena, Lenola, Campodimele e \"Vetera\", mantenendone l\u2019usufrutto vita natural durante. Da tale donazione si arguisce che i duchi di Fondi nell\u2019XI secolo, pur trasmettendo il dominio a pi\u00f9 membri della famiglia, cercarono di impedire il sorgere di centri di potere autonomi e di mantenere indiviso il controllo sulla \"terra Fundana\". Ottone, abate di Montecassino dal dicembre 1105 al 1\u00ba ottobre 1107, anno della sua morte, appartenne a questa \"nobilissima prosapia\" dei consoli di Fondi. \nIl console Leone di Fondi (ca. 1105 - ca. 1125), \u00e8 citato insieme al vescovo Benedetto nella commemorazione liturgica che chiude l'Exultet della cattedrale fondana di S. Pietro. \u00c8 identificabile con il \"Leo Fundanus\" \"comes\", che nel 1105 prese parte alle lotte per il potere tra Guglielmo di Blosseville, ex duca di Gaeta, e Riccardo dell\u2019Aquila, che da un anno governava il ducato gaetano. Lo stesso personaggio, chiamato \"Leo Fundanus consul\", figura tra i \"dilecti barones\" venuti a Capua nel febbraio 1117, quando il principe di Capua Roberto (I) restitu\u00ec al Monastero cassinese il castello di Suio. Da un atto del novembre del 1117, in cui \u00e8 detto \"baiulus Fundane civitatis\", Leone risulta aver gi\u00e0 associato nel governo di Fondi il figlio Pietro (\"Petrus Leonis\").\nGli anni 1123-1124 rappresentarono uno snodo critico per le sorti della dinastia di Fondi. I predetti consoli, Leone e Pietro di Leone, furono vittime di un complotto ordito dal duca normanno di Gaeta, Riccardo di Carinola, con la complicit\u00e0 del signore del castello di Pico, Riccardo Pignardo, il quale li invit\u00f2 a Pico per un banchetto, li imprigion\u00f2 e li consegn\u00f2 poi a Riccardo di Carinola. Per ordine di papa Callisto II, indignato del misfatto, l\u2019abate cassinese Oderisio II mosse in armi contro Pico e alla fine espugn\u00f2 la rocca del \"castrum\" (anno 1124) liberando i prigionieri. Il tranello teso ai due consoli di Fondi potrebbe rientrare in un piano espansionistico del nuovo duca di Gaeta (dal luglio 1121), il normanno Riccardo di Carinola, a spese dei signori delle citt\u00e0 limitrofe. Con un progetto di restaurazione del potere ducale ben si accorda anche il tentativo di \u201cnormannizzare\u201d il dominio sulle terre settentrionali dell\u2019antico ducato di Gaeta, assoggettando Fondi e Itri ed estromettendo cos\u00ec gli ultimi discendenti dell\u2019ipato Docibile: un disegno fallito nel caso del ducato fondano, grazie al decisivo aiuto di papa Callisto II e dell\u2019abate-soldato Oderisio II di Montecassino. Una volta riacquistata la libert\u00e0, il console Leone di Fondi e il figlio Pietro a Pasqua del 1125 si recarono a Montecassino, dove furono accolti con grande onore. In quell\u2019occasione, chiesero e ottennero dall\u2019abate un dono di 50 libbre e un prestito di altre 50, da restituire entro un anno; a loro volta, confermarono all'Abbazia il pieno possesso dei monasteri e degli altri beni situati \"in terra sua\" (cio\u00e8 nella \"terra Fundana\"), che erano stati donati all\u2019Abbazia e, in particolare, dei monasteri di S. Magno, di S. Onofrio (in Campodimele), S. Elia in Ambrifi, S. Martino in Lenola e S. Martino \"in Tyrille\" (presso Ambrifi). Promisero, inoltre, di non interferire nell\u2019elezione dei \"prepositi\" di quei monasteri e di offrire ogni anno un pranzo ai monaci cassinesi.\n\u00c8 possibile pensare che uno dei fattori di forza del ducato di Fondi, compagine territorialmente modesta, fosse a met\u00e0 del XII secolo la sua sostanziale unit\u00e0 politica: nella gi\u00e0 citata donazione di Littefredo non si fa parola dei \"castra\" di Sperlonga, che tuttavia nel 1028 riconosceva l\u2019autorit\u00e0 dei consoli fondani, e di Monticelli (ora Monte San Biagio), contiguo a Fondi e attestato per la prima volta in un documento datato 1099. Forse i due \"castra,\" situati ai confini della \"terra Fundana\" con Gaeta (Sperlonga) e con Terracina (Monticelli), prima della donazione di Littefredo erano passati ad altri membri della famiglia, in ossequio a una prassi che nell\u2019XI secolo provoc\u00f2 la frammentazione e l\u2019indebolimento del ducato di Gaeta. L\u2019adozione di un modello unitario di governo del ducato di Fondi, anche a costo di qualche compromesso territoriale, unita alla convergenza di interessi con Montecassino, fece s\u00ec che il console Leone e il figlio Pietro di Leone superassero senza apparenti contraccolpi la crisi del 1123-1125. In cambio dei benefici ricevuti, essi rinsaldarono i legami con l\u2019Abbazia: nel Necrologio del Codice Cassinese 47, alla data 14 giugno, \u00e8 annotata la commemorazione di \"Leo consul et mo\"(\"nachus\"), cio\u00e8 del console Leone di Fondi, che potrebbe aver vestito l\u2019abito monastico o trovato accoglienza nella \"fraternitas\" laica di Montecassino; di Leone non si trova per ora notizia a partire dal 1125.\nQualche anno dopo un \"Petrus Leonis de Fundis\" sottoscrive l\u2019atto del 27 settembre 1130 con cui a Benevento l\u2019antipapa Anacleto II concede a Ruggero II d\u2019Altavilla la corona di Sicilia: il suo nome segue quelli di due fratelli, Giovanni e Ruggero Pierleoni, e di due nipoti del papa. Per gli editori del \"Codex Diplomaticus Cajetanus\" si tratterebbe del console fondano Pietro di Leone, mentre Gregorovius e Palumbo ne suggeriscono incidentalmente la discendenza da un ramo collaterale dei Pierleoni di Roma. A favore della prima ipotesi milita il dato certo del gi\u00e0 citato console di Fondi chiamato \"Petrus domini Leonis filius\", del quale \u00e8 noto il debito di gratitudine verso Montecassino, decisamente schierata a fianco di Anacleto II; egli avrebbe potuto trarre indubbi vantaggi da una tempestiva adesione, con il patronato dell\u2019Abbazia, alla ripresa della collaborazione tra il papato e Ruggero II, evitando le conseguenze negative che un sensibile rafforzamento della monarchia normanna avrebbe avuto sulle sorti del suo gi\u00e0 atipico dominio su Fondi. La seconda ipotesi, invece, manca per ora di qualsiasi supporto che giustifichi il radicamento di un Pierleoni nel ducato fondano. Comunque, nel marzo 1138 Pietro di Leone governa ancora, ma da solo, in qualit\u00e0 di \"consul civitatis Fundorum\" e di \"dominator castri Spelunce:\" di lui si trova l\u2019ultima menzione nel giugno 1140, quando porta ancora l\u2019antico titolo di console, \"dominator et rector Fundane civitatis.\"\nLa lacuna documentaria relativa a Fondi dal giugno 1140, durante la fase della piena affermazione della monarchia di Ruggero II d'Altavilla, si chiude nel settembre 1144, con un atto rogato a Itri, in cui il normanno Goffredo dell\u2019Aquila \u00e8 il primo conte di Fondi. "}
{"id": "8934262", "revid": "729019", "url": "https://it.wikipedia.org/wiki?curid=8934262", "title": "Esercito ciadiano", "text": "Lesercito ciadiano (in lingua francese: Arm\u00e9e de terre tchadienne) \u00e8 una delle forze armate del Ciad.\nStoria.\nL'esercito ciadiano \u00e8 protagonista in numerose battaglie che coinvolge il Ciad ed altri paesi limitrofi, tra cui la Libia nella guerra per il controllo della Striscia di Aozou.\nNel 2021 \u00e8 coinvolta in una guerra etnica nel paese con la morte del presidente ciadiano, Idriss D\u00e9by, e la presa del potere del figlio Mahamat D\u00e9by Itno che \u00e8 il generale dell'esercito del Ciad."}
{"id": "8934263", "revid": "1315817", "url": "https://it.wikipedia.org/wiki?curid=8934263", "title": "Louis-Victor Pierre Raymond de Broglie", "text": ""}
{"id": "8934265", "revid": "775372", "url": "https://it.wikipedia.org/wiki?curid=8934265", "title": "Esercito del Ciad", "text": ""}
{"id": "8934266", "revid": "287204", "url": "https://it.wikipedia.org/wiki?curid=8934266", "title": "Joan McCracken", "text": "Biografia.\nJoan McCracken nacque a Filadelfia, figlia di Mary Humes e Franklin T. McCracken. Studi\u00f2 danza fin da bambina e nel 1934 lasci\u00f2 il liceo per studiare alla School of American Ballet con il coreografo George Balanchine. \nUn anno dopo, nel 1935, torn\u00f2 a Filadelfia per danzare come solista con il Littlefield Ballet, con cui nel 1937 si esib\u00ec in una tourn\u00e9e in Europa. Nel 1940 si trasfer\u00ec a New York con il marito Jack Dunphy e la McCracken inizi\u00f2 a ballare al Radio City Music Hall. Nel 1943 fece il suo debutto a Broadway nel musical \"Oklahoma!\" e ottenne il successo per il suo ruolo di Sylvie. Nel musical di Rodgers &amp; Hammerstein, la McCracken mostr\u00f2 per la prima volta quello che i critici sostengono essere stata la sua pi\u00f9 grande influenza sul teatro di Broadway: una capacit\u00e0 di combinare danza e comicit\u00e0 e usare le coreografie per sviluppare e caratterizzare il personaggio ben oltre le indicazioni del libretto. Dopo essersi fatta notare in \"Oklahoma!\", fu ingaggiata dalla Warner Bros. e nel 1944 fece il suo esordio a Hollywood in \"Ho baciato una stella\". Insoddisafatta dall'industria cinematografica, nel 1944 torn\u00f2 a danzare a Broadway nel musical \"Bloomer Girl\", ottenendo grandi plausi per il suo numero \"T'morra, T'morra\"\nNel 1945 torn\u00f2 a Broadway in \"Billion Dollar Baby\", mentre nel 1947 recit\u00f2 per la Metro-Goldwyn-Mayer nel film \"Good News\". Sempre nel 1947 recit\u00f2 a Broadway nel suo primo ruolo drammatico, quello di Virginia in \"Vita di Galileo\" di Bertolt Brecht; il ruolo si rivel\u00f2 di grande importanza per la carriera della McCracken, dato che la consacr\u00f2 anche come apprezzata attrice e non solo cantante e ballerina. Negli anni successivi continu\u00f2 ad alternare musical ad opere di prosa, recitando a Broadway in \"The Big Knife\" (1949), \"Dance Me a Song\" (1950) ed \"Angel in the Pawnshop\" (1951). Nel 1951 ottenne un altro successo interpretando Peter Pan nell'omonima commedia di J.M Barrier, ricoprendo il ruolo sia a Broadway che nella tourn\u00e9e statunitense con Boris Karloff nel ruolo di Capitan Uncino. Nel 1953 recit\u00f2 a Broadway per l'ultima volta nel musical di Rodgers e Hammerstein \"Me and Juliet\". La sua ultima apparizione sulle scene risale al 1958 in un allestimento de \"La Machine Infernale\" di Jean Cocteau in scena nell'Off-Broadway.\nVita privata.\nNel 1937 conobbe il ballerino Jack Dunphy, suo collega al Littlefield Ballet. I due si sposarono due anni pi\u00f9 tardi ma furono separati nella prima met\u00e0 degli anni quaranta a causa della seconda guerra mondiale, in cui Dunphy combatt\u00e9. In questo periodo la McCracken ebbe una relazione con il compositore francese Rudi Revil. Divorzi\u00f2 da Dunphy nel 1951 dato che il marito si era dichiarato omosessuale e fu impegnato in una relazione con Truman Capote fino alla morte dello scrittore nel 1984.\nNel 1950 conobbe Bob Fosse quando entrambi recitarono nel musical \"Dance Me a Song\" a Broadway. I due si sposarono nel dicembre del 1952 e la McCracken svolse un ruolo di rilievo nell'ascesa del marito, assicurandogli anche il lavoro di coreografo nel musical \"The Pajama Game\", che lanci\u00f2 la carriera di Fosse. Il regista la trad\u00ec ripetutamente nel corso del loro matrimonio e nel 1959 lasci\u00f2 la McCracken per risposarsi con Gwen Verdon. Nei suoi ultimi anni di vita ebbe una relazione con l'attore Marc Adams.\nJoan McCracken soffr\u00ec di diabete mellito di tipo 1 gi\u00e0 dalla fine degli anni trenta e con il passare degli anni la sua salute peggior\u00f2 rapidamente. Nel 1955 trascorse molto tempo ricoverata in ospedale in seguito a un infarto e a una proncopolmonite, che posero fine alla sua carriera da ballerina. Il diabete le avrebbe causato anche il secondo infarto che la port\u00f2 alla morte nel 1961 all'et\u00e0 di quarantatr\u00e9 anni.\nNella cultura di massa.\nNel film di Bob Fosse \"All That Jazz - Lo spettacolo comincia\" (1979) Jessica Lange interpreta Angelique, una versione romanzata della McCracken che indossa lo stesso constume che Joan indoss\u00f2 nella sua ultima apparizione teatrale nel 1958. Nel 2019 la ballerina \u00e8 stata interpretata da Susan Misner nella miniserie \"Fosse/Verdon\".\nJoan McCracken fu una delle donne che furono di ispirazione a Truman Capote per il personaggio di Holly Golightly in \"Colazione da Tiffany\". Mentre recitava nel musical \"Bloomer Girl\" nell'ottobre del 1944, la McCracken ricevette la notizia che il fratello Buddy era stato ucciso nella battaglia di Peleliu e la ballerina reag\u00ec alla notizia distruggendo il proprio camerino. La McCracken raccont\u00f2 l'episodio a Capote, che lo incluse nel romanzo: Holly infatti regisce con la stessa violenza della ballerina alla notizia della morte del fratello. Inoltre, nel romanzo Holly canta delle canzoni da \"Oklahoma!\" e sfoglia il libro \"The Baseball Guide\" di James Isaminger, zio della McCracken."}
{"id": "8934269", "revid": "2111283", "url": "https://it.wikipedia.org/wiki?curid=8934269", "title": "Villa Buonamici a San Gaudenzio", "text": "La Villa Buonamici a San Gaudenzio, talvolta detta semplicemente villa di San Gaudenzio, \u00e8 un edificio storico nel comune di Vaiano, nella provincia di Prato. Fu originariamente propriet\u00e0 dei Buonamici di Prato.\nStoria.\nLa villa fa parte di un complesso costruito intorno alla met\u00e0 del XV secolo su preesistenze di un fortilizio medievale. Prende il nome dal titolo di un'antica chiesa parrocchiale, trasformata poi in oratorio privato.\nFu residenza estiva dei Buonamici, da parte dei quali sub\u00ec una ristrutturazione totale intorno al 1580, che la trasform\u00f2 definitivamente in dimora signorile. In seguito all'estinzione del loro ramo familiare nel XIX secolo con Ranieri Buonamici, pass\u00f2 agli eredi Banci e ai Franchi.\nNel corso dei secoli ospit\u00f2 molti personaggi illustri tra cui Agnolo Firenzuola, Emilia Goggi, un certo Mustafa Effendi, forse Kazasker Mustafa Izzet Efendi, arrivato dall'Egitto per motivi di studio, Sem Benelli e Galileo Galilei. Quest'ultimo amava particolarmente il vino prodotto nella vicina \"Vigna delle Veneri\", facente parte della fattoria annessa alla villa, e Ranieri Buonamici gli dedic\u00f2 nel 1841 una lapide posta proprio all'ingresso della vigna, nella quale si leggeva:\nLa lapide \u00e8 stata rovinata da alcuni colpi di fucile ed \u00e8 oggi conservata all'interno della villa.\nNegli anni 1950 ospit\u00f2 una collezione privata di armi antiche per volere del proprietario dell'epoca Giuseppe Franchi.\nOggi tutto il complesso \u00e8 adibito a location per eventi e matrimoni.\nDescrizione.\nEsterno.\nSulla strada che da Vaiano porta a Sofignano (Via di Sofignano), in corrispondenza di un allargamento contornato da cipressi, si trova il cancello principale della villa, sorretto da pilastri decorati a bugnato. Varcato l'ingresso, subito sulla destra, appare la chiesa di San Gaudenzio, nella quale \u00e8 ancora possibile vedere strutture in pietra della Calvana e i resti di un'antica bifora sulla facciata. Continuando la camminata immaginaria, si arriva ad una piazzetta che permette di ammirare le due facciate della villa, tipicamente cinquecentesche: quella a sinistra dominata da un loggiato a colonne tuscaniche che forma un portico coperto da volte a crociera, mentre quella di fronte caratterizzata da un portale centinato a bugne sovrastato dallo stemma di famiglia, ormai quasi irriconoscibile.\nDue torri dalle spesse mura lasciano intuire l'antica origine e funzione."}
{"id": "8934273", "revid": "8660", "url": "https://it.wikipedia.org/wiki?curid=8934273", "title": "Pune Marathas", "text": "I Pune Marathas sono stati una squadra di football americano di Pune, in India, fondata nel 2011."}
{"id": "8934277", "revid": "1318658", "url": "https://it.wikipedia.org/wiki?curid=8934277", "title": "Chiesa di San Nazario (Sarnico)", "text": "La chiesa di San Nazario e Rocco \u00e8 un edificio di culto posto nella localit\u00e0 \"Castione\" di Sarnico, della provincia e Diocesi di Bergamo.\nL'oratorio conserva affreschi risalenti all'XI secolo. L'edificio fu per\u00f2 pi\u00f9 volte modificato nel secolo XVII\u00b0 e XVIII\u00b0.\nStoria.\nIl piccolo edificio di culto sarebbe stato edificato gi\u00e0 nel IX o X secolo ed \u00e8 considerato il pi\u00f9 antico del territorio che, fino al 1929 era inserito nella comunit\u00e0 di Villongo, e che fino al 1724 era indicato sussidiario della chiesa di Sant'Alessandro in Agros. L'oratorio di trova in prossimit\u00e0 dell'antica \"torre Zucchellis\". Gli affreschi recuperati durante i lavori di restauro del XX secolo sarebbero riconducibili all'alto medioevo anche se la struttura muraria \u00e8 sicuramente successiva, intorno al XII secolo, con nuove modifiche importanti nel XVII secolo.\nI primi documenti che lo cita risalgono al 1320, e sono pergamene dove vendono indicati i beneficiari della chiesa parrocchiale alessandrina e della \"chiesa posta in localit\u00e0 Castione\". La chiesa fu visitata nel 1575 da monsignor Pionio rappresentante di san Carlo Borromeo e nel verbale viene indicata come \"Oratorium S. Nazarii, situm in contrada Castiglioni\".\nNel Seicento, la chiesa fu pesantemente modificata secondo gli stili del tempo con aggiunta di decorazioni barocche, mentre i locali della sacrestia furono costruiti solo nel XVIII secolo, cos\u00ec come la torre campanaria. Situazione che fu rivista durante il restauro del 1972 che ridiede luce agli antichi affreschi Trecenteschi interni all'aula.\nDescrizione.\nEsterno.\nAll'edificio di culto dal classico orientamento liturgico con abside a est, si accede da una gradinata che anticipa il sagrato posto sul lato meridionale che porta al porticato dove \u00e8 posto un ingresso con contorno a tutto sesto. La parte \u00e8 coperta da un tetto a un unico spiovente e ospita gli affreschi di epoche differenti. Una \"Madonna col Bambino\" del 1510, e una \"Madonna nera tra i santi Rocco e Sebastiano\" che ha preso una colorazione scura dovuta all'usura del tempo e degli eventi atmosferici. Il fronte principale ospita centralmente il portale in pietra di Sarnico dove \u00e8 incisa la datazione: \"1627\". Del medesimo tempo \u00e8 la rimozione della monofora poi sostituita con un'apertura circolare.\nInterno.\nL'interno a pianta rettangolare e a unica navata si presenta diviso da lesene complete di capitelli in tre campate che reggono gli archi a tutto sesto e il tetto ligneo. La zona presbiterale \u00e8 il prolungamento dell'aula e si presenta con la copertura a botte. La parte del coro ospita l'ingresso alla sagrestia con la volta a botte.\nLe pareti hanno una conformazione irregolare a testimonianza della sua costruzione antica. Sulla controfacciata sono visibili parti di un affresco raffigurante un'immagine benedicente sul lato destro mentre sul sinistro vi \u00e8 raffigurata una folla con un personaggio che la guida che volge la sua attenzione a una croce con gemma. La parte prosegue con la presenza di uomo coronato da due corone gemmata. La pittura raffigura la leggenda della Vera Croce e i personaggi sarebbero individuati in Elena a l'imperatore Costantino. Sarebbe questi i dipinti databili intorno all'anno Mille. La scena \u00e8 inserita in uno spazio delimitato da una fascia a meandro geometrico dove \u00e8 ben visibile l'immagine del corvo, in tutto in fasce a intreccio. la parte inferiore presenta una pittura a finto marmo. La parte che prosegue \u00e8 stata sicuramente persa, questo rende difficile ricomporre la narrazione pittorica, con gli affreschi presenti sulle pareti che terminano nella zona dell'abside. "}
{"id": "8934280", "revid": "2032913", "url": "https://it.wikipedia.org/wiki?curid=8934280", "title": "11 Past the Hour", "text": "11 Past the Hour \u00e8 il sesto album in studio della cantante irlandese Imelda May, pubblicato nel 2021."}
{"id": "8934282", "revid": "775372", "url": "https://it.wikipedia.org/wiki?curid=8934282", "title": "Presidente del Ciad", "text": ""}
{"id": "8934298", "revid": "228587", "url": "https://it.wikipedia.org/wiki?curid=8934298", "title": "Girl (album)", "text": ""}
{"id": "8934299", "revid": "122497621", "url": "https://it.wikipedia.org/wiki?curid=8934299", "title": "Musico ambulante", "text": "Musico ambulante \u00e8 un album discografico del cantautore italiano Fabio Concato, pubblicato nel 2021."}
{"id": "8934300", "revid": "1924342", "url": "https://it.wikipedia.org/wiki?curid=8934300", "title": "Claustrophobic Universe", "text": "Claustrophobic Universe \u00e8 il secondo album in studio del cantautore polacco Mariusz Duda, pubblicato il 23 aprile 2021 dalla GlassVille Records.\nDescrizione.\nIl disco rappresenta la seconda parte della \"Lockdown Trilogy\" iniziata l'anno precedente con \"Lockdown Spaces\" ed \u00e8 stato registrato nei primi mesi del 2021 presso i Serakos Studio di Varsavia. Come spiegato dall'artista, il disco rappresenta un viaggio all'interno della mente umana: \nPer anticiparne la sua uscita, l'8 aprile Duda ha reso disponibile l'audio del brano omonimo attraverso YouTube, mentre il 16 dello stesso mese ha pubblicato il singolo \"Knock Lock\", accompagnato nei giorni seguenti dal relativo video musicale."}
{"id": "8934307", "revid": "88740", "url": "https://it.wikipedia.org/wiki?curid=8934307", "title": "Bado", "text": ""}
{"id": "8934313", "revid": "287204", "url": "https://it.wikipedia.org/wiki?curid=8934313", "title": "Hail! Bright Cecilia", "text": "Hail! Bright Cecilia (Z. 328), nota anche come Ode to St Cecilia (\"Ode a Santa Cecilia\"), \u00e8 una composizione per soli, coro e orchestra realizzata nel 1692 da Henry Purcell su testo di Nicholas Brady e scritta in onore di Santa Cecilia, protettrice dei musicisti. Tra le opere pi\u00f9 celebri del compositore britannico, fino all'epoca di H\u00e4ndel costitu\u00ec un modello insuperato per il genere.\nStoria.\n\"Hail! Bright Cecilia\" fu una delle quattro odi composte da Henry Purcell in onore di Santa Cecilia. Purcell inizi\u00f2 a comporre odi in onore della santa nel 1683, dopo che la Societ\u00e0 musicale di Londra aveva iniziato ad organizzare una festa annuale intitolata alla santa.\nIl testo di \"Hail! Bright Cecilia\" venne ricavato da Nicholas Brady da \"A Song for St Cecilia's Day\", scritta nel 1673 da John Dryden.\nL'ode \"Hail! Bright Cecilia\" venne eseguita per la prima volta il 22 novembre 1692 presso la Stationer's Hall di Londra.\nStruttura.\nL'opera \u00e8 strutturata in 13 brani:\nTesto.\n&lt;poem&gt;\n\"Hail! Bright Cecilia, Hail! fill ev'ry Heart!\"\n\"With Love of thee and thy Celestial Art;\"\n\"That thine and Musick's Sacred Love\"\n\"May make the British Forest prove\"\n\"As Famous as Dodona's Vocal Grove.\"\n\"Hark! hark! each Tree its silence breaks,\"\n\"The Box and Fir to talk begin!\"\n\"This is the sprightly Violin\"\n\"That in the Flute distinctly speaks!\"\n\" 'Twas Sympathy their list'ning Brethren drew,\"\n\"When to the Thracian Lyre with leafy Wings they flew.\"\n\"Tis Nature's Voice; thro' all the moving Wood\"\n\"Of Creatures understood:\"\n\"The Universal Tongue to none\"\n\"Of all her num'rous Race unknown.\"\nFrom her it learnt the mighty Art\n\"To court the Ear or strike the Heart;\"\n\"At once the Passions to express and move;\"\n\"We hear, and stright we grieve or hate, rejoice or love;\"\n\"In unseen Chains it does the Fancy bind;\"\n\"At once it charms the Sense and capivates the Mind.\"\n\"Soul of the World! Inspir'd by thee,\"\n\"The jarring Seeds of Matter did agree,\"\n\"Thou didst the scatter'd Atoms bind,\"\n\"Which, by thy Laws of true proportion join'd,\"\n\"Made up of various Parts one perfect Harmony.\"\n&lt;/poem&gt;"}
{"id": "8934332", "revid": "767487", "url": "https://it.wikipedia.org/wiki?curid=8934332", "title": "Ludicra", "text": "I Ludicra sono stati un gruppo metal di San Francisco. Si sono formati nel 1998, originariamente come quartetto e successivamente espandendosi a cinque membri. Il 26 luglio 2011, la band ha annunciato lo scioglimento sul proprio sito ufficiale.\nIl suono dei Ludicra \u00e8 stato descritto sia come black metal che come avant-garde metal. Il loro sound risultava essere influenzato da band come Darkthrone, Gorgoroth, D\u00f8dheimsgard e Bethlehem, e generi come il thrash metal, il doom metal, il punk rock e il folk.\nIl gruppo comprendeva membri attuali e passati di altre band con sede a San Francisco, tra cui gli Impaled, gli Hammers of Misfortune, i Tallow, i Missile Command, gli Ominum e la band punk rock Hickey. Hanno condiviso il palco con gli Impaled, la band post-hardcore/noise rock Total Shutdown, i Fucking Champs, e i Krallice ."}
{"id": "8934338", "revid": "124115431", "url": "https://it.wikipedia.org/wiki?curid=8934338", "title": "St. Mirren Football Club 2018-2019", "text": "Questa voce raccoglie le informazioni riguardanti il St. Mirren Football Club nelle competizioni ufficiali della stagione 2018-2019."}
{"id": "8934348", "revid": "588403", "url": "https://it.wikipedia.org/wiki?curid=8934348", "title": "Qazaqstan Kubogy 2021", "text": "La Qazaqstan Kubogy 2021 \u00e8 stata la 29\u00aa edizione della Coppa del Kazakistan, iniziata il 22 aprile 2021 e terminata il 28 novembre 2021. Il era la squadra campione in carica. Il ha conquistato il trofeo per la decima volta nella sua storia. \nFase preliminare.\nA questa fase hanno partecipato 14 squadre: 7 dalla Birin\u015fi L\u00efga e 7 dalla Ekin\u015fi L\u00efga. Due squadre sono state ammesse direttamente al secondo turno. Il sorteggio \u00e8 stato effettuato il 7 aprile 2021.\nTerzo turno.\nIl sorteggio \u00e8 stato effettuato il 4 maggio 2021.\nFase a gironi.\nSorteggio.\nGli accoppiamenti sono stati determinati tramite sorteggio il 25 maggio 2021 nella sede centrale della KFF. Le sedici squadre sono state suddivise in quattro urne in base ai risultati sportivi della stagione 2020.\nFase finale.\nSemifinali.\nIl sorteggio \u00e8 stato effettuato il 28 settembre 2021."}
{"id": "8934349", "revid": "122246", "url": "https://it.wikipedia.org/wiki?curid=8934349", "title": "Volleyball Casalmaggiore 2020-2021", "text": "Questa voce raccoglie le informazioni riguardanti il Volleyball Casalmaggiore nelle competizioni ufficiali della stagione 2020-2021.\nStagione.\nNella stagione 2020-21 il Volleyball Casalmaggiore assume la denominazione sponsorizzata di Vbc \u00c8pi\u00f9 Casalmaggiore.\nRaggiunge gli ottavi di finale nella Supercoppa italiana, eliminata dal .\nPartecipa per l'ottava volta alla Serie A1; chiude la \"regular season\" di campionato all'undicesimo posto in classifica, qualificandosi per i play-off scudetto, dove viene eliminata negli ottavi di finale dalla , senza disputare alcuna partita a causa della positivit\u00e0 di diverse giocatrici al COVID-19.\nOrganigramma societario.\nArea direttiva\nArea tecnica\nArea sanitaria"}
{"id": "8934350", "revid": "124535178", "url": "https://it.wikipedia.org/wiki?curid=8934350", "title": "Penisola Smith", "text": "La penisola Smith \u00e8 una penisola lunga circa 45\u00a0km e larga 18 situata sulla costa orientale della Terra di Palmer, in Antartide. Completamente ricoperta dai ghiacci, la penisola si trova in particolare sulla costa di Lassiter, dove si estende nel mare di Weddell separando l'insenatura di Keller, a nord, dall'insenatura Nantucket, a sud, e dove costituisce il confine meridionale della piattaforma glaciale Larsen, i cui ghiacci occupano quindi la sua costa settentrionale.\nStoria.\nLa penisola fu scoperta grazie a fotografie aeree scattate nel corso della spedizione del Programma Antartico degli Stati Uniti d'America svolta nel 1939-41 al comando di Richard Evelyn Byrd e fu in seguito completamente cartografata grazie a ricognizioni terrestri svolte sia da membri della Spedizione antartica di ricerca Ronne, condotta nel 1947-48 al comando di Finn R\u00f8nne, sia del British Antarctic Survey, al tempo ancora chiamato \"Falkland Islands Dependencies Survey\". Proprio R\u00f8nne battezz\u00f2 la penisola con il suo attuale nome in onore di Walter Smith, un ufficiale di coperta facente parte della sua spedizione."}
{"id": "8934351", "revid": "1345932", "url": "https://it.wikipedia.org/wiki?curid=8934351", "title": "Capo Longing", "text": ""}
{"id": "8934354", "revid": "1345932", "url": "https://it.wikipedia.org/wiki?curid=8934354", "title": "Penisola Longing", "text": "La penisola Longing \u00e8 una penisola lunga circa 18\u00a0km situata sulla costa orientale della Terra di Graham, in Antartide.\nGeografia.\nLa penisola si trova in particolare all'estremit\u00e0 nord-orientale della costa di Nordenskj\u00f6ld, che essa separa dalla penisola Trinity, dove separava la piattaforma glaciale Larsen dalla piattaforma glaciale Principe Gustavo, la quale per\u00f2 non esiste pi\u00f9 dalla seconda met\u00e0 degli anni 1990. La penisola costituisce il capo orientale di una linea immaginaria che arriva fino a capo Kjellman, sulla costa occidentale della Terra di Graham, la quale viene considerata l'estremit\u00e0 meridionale della penisola Trinity, ossia dell'ultimo tratto della Penisola Antartica. La punta della penisola Longing, battezzata \"capo Longing\", costituisce la costa occidentale dell'entrata meridionale del canale del Principe Gustavo, che separa l'isola di James Ross dalla Penisola Antartica.\nStoria.\nCapo Longing \u00e8 stato scoperto nel 1902, nel corso della spedizione Nordenskj\u00f6ld-Larsen, svoltasi dal 1901 al 1904 e condotta da Otto Nordenskj\u00f6ld, ed \u00e8 stato cos\u00ec battezzato da quest'ultimo in virt\u00f9 del fatto che, guardando il capo dal rifugio in cui Nordenskj\u00f6ld trascorse l'inverno, sull'isola Snow Hill, esso giaceva nella direzione della sua \"land of longing\", ossia della sua \"terra del desiderio\", vale a dire della terra che egli era ansioso di esplorare.\nA partire dal nome del capo, il comitato britannico per i toponimi antartici ha poi battezzato con lo stesso nome anche la penisola di cui esso \u00e8 l'estremit\u00e0, che Nordenskj\u00f6ld aveva solo grossolanamente cartografato e che \u00e8 stata oggetto di un intenso lavoro di ricerca geologica da parte del British Antarctic Survey. \nRifugio Florentino Ameghino.\nNei pressi di capo Longing, nel territorio considerato parte della penisola Trinity, \u00e8 presente il rifugio \"Florentino Ameghino\". Inaugurato il 10 ottobre 1960 e intitolato al naturalista italiano Florentino Ameghino, il rifugio \u00e8 uno dei 18 rifugi sotto la responsabilit\u00e0 della base Esperanza, una stazione di ricerca permanente gestita dall'esercito argentino. Stando a quanto riferito dal direttorato argentino per l'Antartide, il rifugio \u00e8 inattivo da anni."}
{"id": "8934356", "revid": "729019", "url": "https://it.wikipedia.org/wiki?curid=8934356", "title": "Front pour l'alternance et la concorde au Tchad", "text": "Il Front pour l'alternance et la concorde au Tchad (FACT; in lingua italiana: Fronte per l'alternanza e la concordia in Ciad) \u00e8 un'organizzazione paramilitare.\nStoria.\nIl FACT ha ucciso il presidente del Ciad, Idriss D\u00e9by, nell'aprile del 2021 nella crisi della guerra civile in Ciad."}
{"id": "8934364", "revid": "228587", "url": "https://it.wikipedia.org/wiki?curid=8934364", "title": "Casa Editrice Tabacco", "text": "Casa Editrice Tabacco \u00e8 una casa editrice italiana con sede a Tavagnacco (Udine). Emette principalmente mappe escursionistiche.\nStoria.\nLa casa editrice \u00e8 stata fondata da Giuseppe Tabacco dopo la seconda guerra mondiale e da allora ha pubblicato carte topografiche che si sono guadagnate una reputazione nell'alpinismo come carte standard \"precise e affidabili\" per la regione alpina italiana.\nPubblicazioni.\nLe mappe Tabacco visualizzate fanno riferimento principalmente alle Alpi Orientali dalla zona dell'Adamello al Carso.\nLa serie \u00e8 disponibile in scala 1: 25.000 e 1: 50.000, ci sono anche varie mappe speciali (riserve naturali, mappe dei comprensori sciistici, percorsi escursionistici) e mappe generali delle auto, mappe murali e poster.\nIn scala 1: 25.000 sono stati pubblicati 74 tagli di fogli, in 1: 50.000 12 fogli. Le serie sono contrassegnate con griglia chilometrica UTM (nelle nuove edizioni data WGS84, alcune ancora ED-50) e compatibili con GPS."}
{"id": "8934374", "revid": "73843", "url": "https://it.wikipedia.org/wiki?curid=8934374", "title": "Stardust (wrestler)", "text": ""}
{"id": "8934377", "revid": "125921075", "url": "https://it.wikipedia.org/wiki?curid=8934377", "title": "Giulia Fiume", "text": "Carriera.\nGiulia Fiume si diploma presso L'accademia Atman di Catania. All\u2019et\u00e0 di 20 anni, una volta a Roma, calca grandi palchi al fianco di artisti come Carlo Croccolo ed Enzo Garinei, Corrado Tedeschi, Fioretta Mari, Lina Sastri, Giorgio Pasotti. Seguono pi\u00f9 recenti prove da protagonista nei panni di \u201cGiulietta\u201d nel Romeo e Giulietta di Gianni Clementi ed anche In Love\u2019s e Kamikaze per la regia di Claudio Boccaccini nel ruolo di \u201cNaomi\u201d.\nUltimamente in scena nella pi\u00e8ce \u201cOtto donne e un mistero\u201d, con Anna Galiena e Paola Gassman, per la regia di Guglielmo Ferro. Ha debuttato in tv in veste di protagonista nelle serie Sotto copertura 2, firmata da Giulio Manfredonia, a seguire Don Matteo 11, ed in \u201cUn passo dal cielo 5\u201d. Attualmente in onda sulla Rai nella serie \u201cLe indagini di Lolita Lobosco\u201d per la regia di Luca Miniero.\nHa firmato ed interpretato una sit-com dal titolo \u2018via La Spezia 127\u201d sul web."}
{"id": "8934379", "revid": "729019", "url": "https://it.wikipedia.org/wiki?curid=8934379", "title": "Forze armate del Ciad", "text": "Le Forze armate del Ciad (in lingua francese: Arm\u00e9e nationale tchadienne) sono la forza armata di difesa del Ciad."}
{"id": "8934385", "revid": "686936", "url": "https://it.wikipedia.org/wiki?curid=8934385", "title": "Washington Redskins 1988", "text": "La stagione 1988 dei Washington Redskins \u00e8 stata la 57\u00aa della franchigia nella National Football League e la 52\u00aa a Washington. La squadra scese a un record di 7-9 e divenne la settima formazione della storia a non riuscire a qualificarsi per i playoff dopo avere vinto il Super Bowl nell'anno precedente."}
{"id": "8934410", "revid": "92723", "url": "https://it.wikipedia.org/wiki?curid=8934410", "title": "Kim Kaphwan", "text": "Kim Kaphwan \u00e8 un personaggio della serie di videogiochi \"Fatal Fury\" e fa la sua prima apparizione nel seguito \"Fatal Fury 2\" e successivamente compare anche nel gioco \"The King of Fighters\" dove fa il suo primo debutto affiancato dai due galeotti Choi Bounge e Chang Koehan.\nCaratteristiche e biografia del personaggio.\nKim Kaphwan \u00e8 un uomo dai capelli marroni corti con i ciuffi che gli arrivano fino alle guance; ha una corporatura abbastanza muscolosa, indossa una tenuta tradizionale di taekwondo bianca a strisce blu senza maniche, ha dei guanti dei medesimi colori e parastinchi di colore blu scuro o anche bianchi.\nSempre pronto a combattere per difendere gli innocenti, Kim \u00e8 un campione mondiale di taekwondo nella sua regione che crede nella Giustizia e si dimostra un personaggio rispettoso, leale, socievole ed umile con chi ha pi\u00f9 esperienza di lui, partecipa al torneo indetto da Krauser per trovare degni sfidanti e trova un rivale e un amico in Terry Bogard dopo essere stato sconfitto, in the King Of Fighters il suo animo nobile lo porta spesso farsi dare dal governo come membri squadra dei criminali come Chang Koehan e Choi Bounge o Raiden e Hwa Jai per condurli alla retta via, in seguito con le nuove regole dei tornei si aggiunge alla squadra Jhun Hoon, amico di infanzia di Kim che ha delle ideologie diverse da quest'ultimo ed hanno un rapporto particolare e quando Jhun subisce un infortunio viene sostituito da May Lee una fanatica dei film con eroi in maschera, ha una moglie gentile di nome Myeng Swuk che e molto gentile e affettuosa e anche due figli Jae hoon e Dong Hwan ai quali ha instillato sani principi ed mette sullo stesso piano sia l'affezione che prova per i suoi famigliari con quello che ha per le arti marziali.\nCuriosit\u00e0.\nKim e il primo lottatore dei taekwondo a comparire in un gioco di combattimento\nNel gioco mobile per Android Kung Fu Do Fighting c'\u00e8 un personaggio col suo stesso nome e che pratica la sua stessa arte marziale che differisce da lui solo nell'aspetto.\nMosse caratteristiche.\nHangetsuzan: Kim colpisce il nemico facendo una capriola mentre \u00e8 a terra; esiste anche una variante eseguibile in aria.\nHienzan; Kim fa una capriola all'indietro seguita da una in avanti.\nHououkyaku: Kim effettua una serie calci ad alta velocit\u00e0, per poi dargli un colpo di capriola come attacco definitivo.\nHououhitenkyaku: Kim colpisce il nemico sollevando la sua gamba che lo spedisce in alto.\nRei Shiki Hououkyaku: Kim colpisce il nemico da davanti a lui e dietro alle sue spalle, contemporaneamente aumentando gradualmente la velocit\u00e0 e poi, utilizzando il tallone, lo sbatte fortemente a terra."}
{"id": "8934415", "revid": "713714", "url": "https://it.wikipedia.org/wiki?curid=8934415", "title": "Rocca di Corno", "text": "Rocca di Corno () \u00e8 una frazione di 39 abitanti del comune di Antrodoco, in provincia di Rieti. Il centro sorge a 930 ed \u00e8 posto lungo la strada statale 17 dell'Appennino Abruzzese ed Appulo-Sannitico, quasi sul confine con la provincia dell'Aquila.\nGeografia fisica.\nTerritorio e orografia.\nIl paese, pur essendo nel Lazio, \u00e8 posto nell'Appennino cosiddetto abruzzese, che va dal Passo della Torrita (Amatrice) fino alle porte del Molise. Rocca di Corno si trova in una suggestiva vallata a se stante, che segue l'andamento nordovest-sudest tipico della dorsale appenninica, chiusa tra il Cicolano da una parte e l'area dell'Alto Aterno dall'altra.\nL'abitato \u00e8 ai piedi del Gruppo montuoso di Monte Calvo, sul versante sudoccidentale della vetta principale. Le sue case degradano lungo il pendio che finisce in uno strettissimo fondovalle (Prati di Corno), a sua volta sovrastato dalle ultimissime propaggini di Monte Nuria. La valle a nordovest scende di altitudine verso le Gole di Antrodoco, dominate dal massiccio di Monte Giano. A sudest incontra i rilievi occidentali della Conca aquilana.\nAlture e bellezze naturali.\nLa posizione di Rocca di Corno ricade in una porzione appenninica particolarmente pittoresca. Infatti il complesso di Monte Nuria, con i suoi altipiani, i suoi laghi e i suoi crinali, ha guadagnato i favori di escursionisti e sportivi in ogni stagione. La montagna \u00e8 accessibile sia dal versante del Cicolano, sia percorrendo una strada dissestata che comincia proprio a Rocca di Corno.\nDalla parte opposta della vallata svetta Monte Calvo, la cui prosecuzione naturale a nordovest incontra Monte Giano attraverso i Piani di Cinno, meta di scampagnate estive. Nel complesso un patrimonio forestale a perdita d'occhio, dove oltre ai boschi non mancano acqua, prati, rocce, pascoli e punti di osservazione. Dalle vette attorno a Rocca di Corno, infatti, la vista spazia su un'ampia e prestigiosissima parte dell'Appennino centrale, senza contare che il massiccio del Terminillo e quello del Gran Sasso sono raggiungibili in poco tempo in auto.\nLa montagna, ridente e godibile in estate, pu\u00f2 trasformarsi in un ambiente irriconoscibile in inverno. Infatti, nel caso di stagioni un po' crude, questi rilievi, nella fascia disabitata al di sopra dei 1200/1300 m s.l.m., possono divenire luoghi remoti e inaccessibili, con accumuli di neve superiori al metro. Pertanto dette alture, nonostante siano relativamente vicine a Roma e non raggiungano i 2000 m.s.l.m, risultano esposte a fenomeni abbondanti a causa del posizionamento e delle molteplici prominenze.\nLe vette principali:\nI luoghi simbolo:\nFlora e fauna.\nI pendii fino a quota 1000 sono colonizzati da boschi misti, con prevalenza di quercia e carpino. Pi\u00f9 in alto vastissime faggete ricoprono la fascia fino alla media montagna (1600), intervallate solo da pinete di rimboschimento e prati. Salendo oltre queste quote \u00e8 pressoch\u00e9 impossibile trovare alberi.\nLa presenza di animali \u00e8 favorita dalla geografia, infatti queste sono considerate zone di raccordo naturale tra il reatino e l'Abruzzo. D'altronde la vista, anche a valle, spazia dal Monte Terminillo fino al Monte Ocre, in un continuum di rilievi-ponte che ospitano una fauna variegata. Qui vivono il cinghiale, il capriolo, il cervo, il lupo, la volpe, la lepre, il ghiro, il tasso, l'assiolo, il cuculo, il picchio e molte altre specie.\nClima.\nIl tempo del paese e di questa tratta stradale \u00e8 particolarmente influenzato dalle montagne. In inverno infiltrazioni d'aria da est-nordest portano spesso freddo asciutto, infatti l'imponente dorsale appenninica orientale (es. Gran Sasso, Laga) pone questa zona in ombra pluviometrica: le nevicate si spingono fino all'amatriciano e al Passo delle Capannelle per poi affievolirsi. Solo se l'ingresso da nordest \u00e8 strutturato a tutte le quote, e impatta diretto sulla dorsale, la zona pu\u00f2 vedere bufere di neve intermittenti (b\u00e9ferina in dialetto locale) alternate a schiarite. Scarsi gli accumuli al suolo, grossomodo inferiori ai 15 centimetri. Discorso simile con lo scirocco, il quale non riesce a produrre pi\u00f9 di qualche piovasco sabbioso, mentre ingressi da sudovest sono forieri di piogge a volte importanti e raffiche di vento. Le avvenzioni fredde da ovest-nordovest, ora verr\u00e0 spiegato, sono le migliori per avere condizioni da neve.\nCon lo stabilirsi di un flusso freddo occidentale e duraturo, il paese pu\u00f2 avere nevicate notevoli. La traiettoria delle correnti che scendono dalla Valle del Rodano o dalla Porta di Carcassona, infatti, generando un ingresso franco del maltempo dal Tirreno verso il Lazio, mira la dorsale appenninica occidentale (di cui Rocca di Corno \u00e8 parte), cos\u00ec le perturbazioni riescono a esprimersi con vigore, esaltate dal contributo orografico dei rilievi. In tali casi gli accumuli di neve in valle possono ammontare a decine di centimetri, con valori crescenti in caso di persistenza della circolazione descritta. \nSempre in riferimento agli inverni, utile spiegare che la zona durante le ore notturne con cielo sereno e in assenza di vento costituisce un unico grande lago gelido insieme al comparto aquilano: l'aria fredda, notoriamente pesante, si appoggia alle basse quote in tutta la provincia abruzzese (a volte rimanendo intrappolata per giorni), coinvolgendo, ora pi\u00f9 ora meno, la vallata di Rocca di Corno, zona adiacente e costellata anch'essa da alture importanti. Non sono affatto rare temperature prossime ai -15 \u00b0C in paese, senza scomodare le ondate di gelo storiche che portano valori anche inferiori.\nIn estate, a causa della conformazione a imbuto, la valle pu\u00f2 risultare decisamente calda nelle ore centrali del giorno, specie in caso di anticiclone africano (sempre pi\u00f9 comune in anni recenti). Tuttavia la certezza di brezze pomeridiane riduce al minimo la forbice a scarso comfort, limitandola a tre, quattro ore. I temporali pomeridiani, certamente possibili, spesso prediligono traiettorie diverse da questa, interessando i rilievi circostanti. Le notti estive possono essere persino fredde, con temperature occasionalmente inferiori ai 10 \u00b0C e in questo caso pi\u00f9 rigide di quelle che si registrano all'Aquila e dintorni, dove il rilascio di calore dei fabbricati \u00e8 maggiore.\nDa sottolineare infine che le mezze stagioni possono subire l'ingerenza dei rigori invernali. In mesi come aprile e ottobre la neve pu\u00f2 fare la sua comparsa. Raramente la temperatura pu\u00f2 scendere sottozero addirittura nel mese di maggio, come avvenuto nel 2019.\nStoria.\n\"Corno\" fu centro abitato sia nel periodo sabino sia in quello romano, essendo stati rinvenuti reperti ed evidenze nei pressi dell'attuale stazione ferroviaria e nella vicina frazione di Vignola. Tuttavia le due iscrizioni storiche arrivate fino ai giorni nostri non aiutano a ricostruire molto. Una fu rubata dopo il ritrovamento.\nIl centro continu\u00f2 ad essere abitato anche nel periodo medievale, costituendo un punto fortificato e di difesa lungo la strada che da Interocrium portava ad Amiternum e poi al Mare Adriatico. Apprendiamo che Raniero figlio di Giuseppe era castellano di Corno nel 1117, costui don\u00f2 alla chiesa di S. Maria (posta in localit\u00e0 Valluta) un accasamento in cui raccogliere i pellegrini. Negli anni per\u00f2 la situazione economica degli abitanti si fece precaria a causa delle continue scorrerie di armati e sbandati di ogni genere, inoltre Federico II Re di Sicilia volle concentrare in citt\u00e0 demaniali i centri della montagna abruzzese; \u00e8 cos\u00ec che il castello di Corno con i suoi pochi dimoranti partecip\u00f2 all'edificazione della citt\u00e0 dell'Aquila nel 1254. Corno ebbe nell'attuale capoluogo d'Abruzzo il suo quartiere e la sua chiesa (sempre intitolata a S. Maria) e per qualche tempo rimase autonoma. La chiesa, distrutta da uno dei terremoti della zona, venne una prima volta riedificata ma successivamente scomparve del tutto.\nLe terre di Corno a quel punto venivano coltivate a cadenza stagionale o limitata nel tempo. Contemporaneamente si verific\u00f2 una massiccia vendita di terreni agli abitanti di Antrodoco. Nacque uno scontro tra gli allevatori antrodocani e la municipalit\u00e0 aquilana che fin\u00ec col coinvolgere entrambe le amministrazioni. Seguirono interminabili controversie fin quando la citt\u00e0 dell'Aquila, alle prese con turbolenze che dividevano la civica amministrazione, moll\u00f2 la presa: nel 1750 il territorio di Corno fu inglobato nell'Universit\u00e0 di Antrodoco. In questo periodo avvennero importanti investimenti, anche ad opera di privati. Fra le altre sorse Osteria Blasetti, una stazione di sosta, ristoro e cambio dei cavalli del servizio postale e di trasporto pubblico.\nNell'Ottocento passarono per questa valle scrittori come Kappel-Craven ed Edward Lear, il primo descrive questi luoghi come \"freschi, verdi e rigogliosi di pascoli\" che tanto gli ricordavano la Cornovaglia, sua terra natia. Un'ulteriore spinta economica per Corno fu la costruzione della ferrovia, infatti la comunit\u00e0 diede ospitalit\u00e0 e ristoro alla folta manovalanza impiegata nell'infrastruttura. Su questa scia nacque anche Osteria Boccacci.\nVicende storiche, sia nel XIII Secolo sia nel XIX, generarono confusione tra i nomi di quattro frazioni esistenti ancor oggi, tra cui Rocca di Corno. Dell'intricata vicenda \u00e8 importante sapere che dall'antica Corno sono nate le due odierne frazioni denominate Rocca di Corno e Castello di Corno.\nDa rimarcare, come accennato in precedenza, che questi territori sono strati interessati in diverse fasi dal fenomeno del brigantaggio, dunque hanno subito incursioni di malfattori e furti attraverso la propria via di comunicazione.\nDemografia e tradizioni.\nRocca di Corno, esattamente come altri centri, ha patito lo spopolamento delle aree montane verificatosi negli ultimi decenni. Infatti fino alla met\u00e0 del Novecento la frazione era abitata stabilmente da molte famiglie. Oggi resta per\u00f2 sede di industria, artigianato, allevamento e agricoltura, contando su una comunit\u00e0 laboriosa e su un'antropizzazione che pur essendosi ridotta non \u00e8 mai scomparsa. Le abitazioni sono sparse e non esiste un vero e proprio borgo, fatta eccezione per la via centrale. In piazza si erge la chiesa di Santa Maria della Tenerezza.\nIl paese vive anche di seconde case, restando tuttora un punto fermo per villeggianti sia in occasione di festivit\u00e0 comandate, sia nella stagione calda. Il secondo fine settimana di agosto si svolge la Sagra delle lumache, manifestazione che ha compiuto 40 anni. I molluschi vengono preparati con una ricetta tradizionale al sugo e il paese fa registrare un boom di presenze, con avventori sia dall'aquilano sia dal reatino.\nI primi piatti pi\u00f9 in voga nella zona sono i rossi spaghetti all'amatriciana, i bianchi cannarozzetti \"sfritto e cacio\" (conditi da guanciale, pancetta, pecorino e pepe) e gli stracci antrodocani (crepes ripiene con rag\u00f9 di carne). Tra i secondi rientra senza dubbio la grigliata ovina tipica dell'aquilano, infatti oltre al maiale prevede arrosticini, costolette e coscio di castrato, tutto alla brace. Una menzione per due dolci: la pizza dolce pasquale e la copeta (simile alla nociata sabina).\nTrasporti.\nRocca di Corno \u00e8 attraversata dalla Strada Statale 17 dell'Appennino Abruzzese ed Appulo Sannitica, che unisce proprio questo comune, Antrodoco, a Foggia percorrendo l'Abruzzo. Lasciando la citt\u00e0 di Antrodoco la strada si inerpica tra le omonime gole, costeggiando la frazione di Vignola al km 6, quella di Castello di Corno al km 9,300 e giungendo alle prime case di Rocca di Corno al km 10,200. La tratta che porta da Rocca di Corno al valico di Sella di Corno \u00e8 una delle pi\u00f9 suggestive dell'intero itinerario, bordata da una pineta che costeggia entrambi i sensi di marcia.\nDa Rocca di Corno, come accennato, \u00e8 possibile raggiungere altri versanti montani grazie a strade non asfaltate e dissestate (solo 4x4): esistono collegamenti sia con l'Altopiano di Cascina e quindi Cagnano Amiterno (Aq), sia con l'Altopiano di Rascino e quindi Fiamignano (Ri). \nLa valle \u00e8 attraversata dalla ferrovia Terni-Sulmona, considerata un'opera incantevole. Consistendo in un percorso appenninico essa ha un andamento curvo, ondulato e ricco di pendenze.\nBibliografia.\nIl paragrafo \"Storia\" trae informazioni da www.roccadicorno.com e quindi utilizza un opuscolo edito il 9 luglio 2000 a cura di: Comitato Co.Val.Co., Parrocchia S. Maria Assunta. Il riferimento alla chiesa di Corno che fu istituita all'Aquila \u00e8 tratto dal sito del Comune di Antrodoco."}
{"id": "8934422", "revid": "287204", "url": "https://it.wikipedia.org/wiki?curid=8934422", "title": "Cimitero monumentale di Crotone", "text": "Il cimitero monumentale di Crotone \u00e8 il principale cimitero del capoluogo jonico.\nSorge a ridosso della zona sud della citt\u00e0, di fronte il lungomare cittadino su viale Antonio Gramsci e si estende per 4,55 ettari."}
{"id": "8934446", "revid": "599013", "url": "https://it.wikipedia.org/wiki?curid=8934446", "title": "Charles Mann (giocatore di football americano)", "text": "Carriera.\nMann fu scelto nel corso del terzo giro del Draft NFL 1983 dai Washington Redskins, diventando il defensive end titolare nella sua seconda stagione, sul lato opposto a Dexter Manley. Nei suoi undici anni con la squadra and\u00f2 per quattro volte in doppia cifra con i sack, incluso un primato personale di 14,5 nel 1985.\nMann concluse la sua carriera con i Redskins con 82 sack, il secondo massimo della loro storia, e 17 fumble forzati, massimo della storia della franchigia. Con essi vinse il Super Bowl XXII e il Super Bowl XXVI. Fu svincolato alla fine della stagione 1993 e firm\u00f2 come free agent con i San Francisco 49ers dove vinse un altro Super Bowl (il XXIX) prima di ritirarsi."}
{"id": "8934456", "revid": "287204", "url": "https://it.wikipedia.org/wiki?curid=8934456", "title": "Goffredo II di Besal\u00fa", "text": "Origine.\nGoffredo, secondo la \"Marca Hispanica sive Limes Hispanicus', era il figlio maschio secondogenito del Conte di Cerdanya, di Conflent e di Besal\u00fa, Mir\u00f3 II e di Ava (?-prima del 26 febbraio 961, data in cui secondo lo storico catalano, Pr\u00f2sper de Bofarull i Mascar\u00f3, Ava risultava defunta), che, secondo alcune fonti era discendente dei conti di Ribagorza.\n&lt;br&gt;Mir\u00f3 II di Cerdanya era il figlio maschio terzogenito del Conte di Urgell, della Cerdanya, di Gerona, di Conflent, d'Osona, e di Barcellona, Goffredo il Villoso e di Guinidilda (\u2020 prima del 904), originaria delle Fiandre, sia secondo la \"Cr\u00f3nica de San Juan de la Pe\u00f1a\", che secondo il \"Gesta Comitum Barchinonensium\" (secondo la storica britannica Alison Weir, nel suo libro:Britain's Royal Families: The Complete Genealogy -latest edition, 2002-, era figlia di Baldovino I delle Fiandre e di Giuditta, la figlia del re dei Franchi occidentali, Carlo il Calvo). Mentre alcuni storici catalani sostengono che fosse d'origine catalana, forse figlia di Mir\u00f2 I (quindi nipote di Goffredo il Villoso) conte di Rossiglione, oppure di Borrell, Conte di Cerdagna, Urgell e Osona oppure ancora di Sunifredo. Quindi Mir\u00f2 II era fratello dei conti di Barcellona, Goffredo II Borrell I, Sunyer e del Conte di Urgell, Sunifredo II.\nBiografia.\nSecondo il \"Gesta Comitum Barchinonensium\", suo padre Mir\u00f2 II, mor\u00ec nel 929 e, nella Cerdanya gli succedette suo fratello primogenito, Sunifredo come Sunifredo II. Mir\u00f2 fu sepolto nel monastero di Ripoll. Secondo il \"Chronicon alterum Rivipullense\", invece mor\u00ec nel 928, data confermata anche dallo storico catalano, Pr\u00f2sper de Bofarull i Mascar\u00f3, nel suo \"Los condes de Barcelona vindicados, Tome I\", che riporta che Mir\u00f2 aveva redatto un testamento nel 926.\n&lt;br&gt;La Contea di Besal\u00fa fu governata da Goffredo, che oper\u00f2 unitamente alla madre, Ava, e ai fratelli Sunifredo, Oliva e Mir\u00f2; durante il suo governo la contea ha vissuto un periodo di continue rivolte e disordini, dovuti alla rivalit\u00e0 tra le contee di Barcellona e Cerdanya..\nSecondo il documento n\u00b0 446 del \"Catalunya carol\u00edngia: Els comtats de Girona, Besal\u00fa, Emp\u00faries i Peralada (1 pts)\" (non consultato), Goffredo, nel 938, fece una donazione, assieme alla madre, Ava ed ai fratelli, Sunifredo, Oliva e Mir\u00f2 (\"La condesa Ava y sus hijos Seniofredo, Wifredo, Oliba y Miron\")\n&lt;br&gt;Secondo il documento n\u00b0 LXXVI della \"Marca Hispanica sive Limes Hispanicus\", Goffredo, nel 941, fece una donazione assieme alla madre, Ava e ai tre fratelli maschi, Sunifredo, Oliva e Mir\u00f3 (\"Ava comitissa et filiis meis Seniofredus comes et Wifredus comes et Oliba comes et Miro levita\").\n&lt;br&gt;Goffredo ha fondato il monastero di Sant Pere a Camprodon ed ha inoltre collaborato alla fondazione della chiesa di San Juli\u00e1n de Ribelles a Bassegoda e di quella di Santa Mar\u00eda del Castell a Finestres.\nNel febbraio 952, Goffredo si rec\u00f2 a Reims, dove al re di Francia, Luigi IV, chiese sovvenzioni per il monastero di Camprodon e le propriet\u00e0 del visconte Unifredo, colpevole di tradimento; dopo aver ottenuto entrambe le richieste, rese omaggio al re di Francia, e fu l'ultimo conte catalano a farlo.\nNel 957 il conte di Barcellona, Borrell II istig\u00f2 una rivolta contro Goffredo II di Besal\u00fa per ottenere il controllo della contea. Tra i ribelli vi erano i discendenti si suo cugino, Oliva. Goffredo II, sostenuto dai suoi fedeli, combatt\u00e9 contro i ribelli, ma la loro superiorit\u00e0 fece rifugiare il conte nel castello di Besal\u00fa, e, quando cerc\u00f2 di fuggire, fu catturato e ucciso durante la fuga. Tuttavia, Borrell II di Barcellona non riusc\u00ec a impadronirsi della contea, poich\u00e9 i fratelli di Goffredo II Sunifredo e Mir\u00f3 continuarono la lotta e sconfissero i ribelli.\n&lt;br&gt;Il documento n\u00b0 C della \"Marca Hispanica sive Limes Hispanicus\" conferma che nel 962, Goffredo era gi\u00e0 morto, in quanto viene citato come deceduto (\"comes Vuifredus migraretur a seculo\").\n&lt;br&gt;Dopo la morte di Goffredo, senza discendenza, la Contea di Besal\u00fa era passata al primogenito, Sunifredo, che la lasci\u00f2 governare da Oliva Cabreta; infatti il documento n\u00b0 XI del \"Cartulaire roussillonnais\", datato 966, Oliba, viene citato come conte di Besal\u00f9 (\"Oliba dei gratia comes Bisuldun\").\nDiscendenza.\nDi Goffredo II non si conosce il nome di una eventuale moglie n\u00e9 si hanno notizie di alcuna discendenza."}
{"id": "8934478", "revid": "287204", "url": "https://it.wikipedia.org/wiki?curid=8934478", "title": "Jewish Year Book", "text": "Il Jewish Year Book \u00e8 un almanacco destinato alla comunit\u00e0 ebraica del Regno Unito. \u00c8 stato pubblicato ogni anno dal 1896 ed \u00e8 attualmente pubblicato da Vallentine Mitchell in associazione con \"The Jewish Chronicle\" ed \u00e8 curato da Stephen W. Massil.\nFornisce un elenco e una guida alle istituzioni ebraiche e alle organizzazioni religiose, sociali, educative, culturali e assistenziali nelle isole britanniche. Include anche elenchi aggiornati di siti web e una guida alle organizzazioni ebraiche di tutto il mondo e un elenco delle ambasciate e delle missioni di Israele. Fornisce un profilo della storia ebraica in Gran Bretagna ed evidenzia le leggi britanniche che sono rilevanti per gli ebrei e il loro posto nella societ\u00e0 britannica. Include anche dettagli su personaggi ebrei importanti, necrologi, eventi importanti, digiuni, feste e un calendario. Viene aggiornato annualmente.\nUn'appendice elenca tutti gli ebrei che attualmente ricoprono varie posizioni e onorificenze, e un elenco completo di ogni ebreo che abbia mai vinto la Victoria Cross o la George Cross.\nL'ISSN della serie \u00e8 e l'edizione 2007 \u00e8 ."}
{"id": "8934493", "revid": "404338", "url": "https://it.wikipedia.org/wiki?curid=8934493", "title": "Paolo Toschi (folklorista)", "text": ""}
{"id": "8934496", "revid": "120098461", "url": "https://it.wikipedia.org/wiki?curid=8934496", "title": "Cimitero di Crotone", "text": ""}
{"id": "8934497", "revid": "120098467", "url": "https://it.wikipedia.org/wiki?curid=8934497", "title": "Felix Houphuet-Boigny", "text": ""}
{"id": "8934499", "revid": "547034", "url": "https://it.wikipedia.org/wiki?curid=8934499", "title": "Pietro Spirito", "text": "Scrive sulle pagine culturali de Il Piccolo.\nOpere.\nNarrativa.\nPietro Spirito nato a Caserta nel 1961, vive a Trieste. \u00c8 giornalista alle pagine culturali del \u00abPiccolo\u00bb. Collabora con la Rai per programmi radiofonici e televisivi."}
{"id": "8934502", "revid": "47767", "url": "https://it.wikipedia.org/wiki?curid=8934502", "title": "Chiesa di Sant'Agata Vergine e Martire (Trento)", "text": ""}
{"id": "8934503", "revid": "121205882", "url": "https://it.wikipedia.org/wiki?curid=8934503", "title": "Diamonds and Pearls (disambigua)", "text": ""}
{"id": "8934512", "revid": "2166030", "url": "https://it.wikipedia.org/wiki?curid=8934512", "title": "\u0130vazzade Halil Pasci\u00e0", "text": " Era il figlio del gran visir \u0130vaz Mehmed Pasci\u00e0. Prese parte alla Guerra russo-turca con il grado di \"serdar-i ekrem\" (comandate in capo). Dopo essere stato congedato dell'esercito, ha continuato la carriera amministrativa, divenendo beilerbei (governatore) del Sangiaccato di E\u011friboz (attuale Grecia centro-orientale) e a seguire dell'Eyalet di Bosnia, dell'Eyalet di Salonicco e dell'Eyalet di Sivas."}
{"id": "8934514", "revid": "813098", "url": "https://it.wikipedia.org/wiki?curid=8934514", "title": "Het (popolo)", "text": "Het \u00e8 il nome che il gesuita inglese Thomas Falkner diede alla fine del XVIII secolo a vari gruppi di popoli nomadi della Pampa argentina e della Patagonia settentrionale.\nSuddivisione.\nFalkner identific\u00f2 quattro gruppi di het, vale a dire:\nLingua.\nLa popolazione degli Het fu decimata alla fine del XVIII secolo da epidemie, il che facilit\u00f2 l'assorbimento da parte dei mapuche del loro territorio e la rapida \"araucanizzazione\" dei sopravvissuti. Per questo motivo \u00e8 oggi difficile trovare testimonianze delle lingue Het. Della lingua dei Querand\u00ed (Diuihet) abbiamo soltanto due frasi e poche parole, registrate da marinai francesi intorno al 1555. Sulla base di questi dati dichiaratamente inadeguati, Viegas Barros dimostr\u00f2 che la lingua Querand\u00ed poteva essere strettamente imparentata con quella dei Puelche (o \"G\u00fcn\u00fcna Yajich\"). Lo stesso autore ha inoltre tentato di dimostrare che il Puelche \u00e8 pi\u00f9 lontanamente imparentato con le lingue Chon, situate pi\u00f9 a sud.\nIl linguista \u010cestm\u00edr Loukotka (1968) elenca i seguenti elementi di vocabolario di base per le lingue Chechehet e Querand\u00ed. "}
{"id": "8934518", "revid": "1267679", "url": "https://it.wikipedia.org/wiki?curid=8934518", "title": "John D. Batten", "text": "Produsse figure ad olio, tempera e affresco. Era un membro attivo della Society of Painters in Tempera, con sua moglie Mary Batten, una doratrice.\nBiografia.\nCome studente alla Slade School of Fine Art di Alphonse Legros espose fino al 1887 alla Grosvenor Gallery con Sir Edward Burne-Jones e si abbandon\u00f2 a temi mitologici e allegorici. Tra i dipinti di Batten ci sono \"Il giardino di Adone\", \"Amoretta e il tempo\", \"La famiglia\", \"Madre e figlio\", \"La bella addormentata: La principessa si punge il dito\", \"Biancaneve e i sette nani\" e \"Atalanta e Melanion\".\nNegli anni 1890 illustr\u00f2 una serie di raccolte di fiabe curate da Joseph Jacobs, che era un membro della Folklore Society (ed editore della sua rivista 1890-1893): almeno \"English Fairy Tales\", \"Celtic Fairy Tales\", \"Indian Fairy Tales\", \"Altro Fiabe inglesi\" e \"Altre fiabe celtiche\" dal 1890 al 1895 e \"Il libro delle fate di Europa\" (1916). Quest'ultimo venne pubblicato anche come \"European Folk and Fairy Tales\". Illustr\u00f2 anche le versioni in inglese di \"Tales from the Arabian Nights\" e \"Dante's Inferno\".\nBatten scrisse anche due libri di poesie e un libro sul volo animale e umano.\nAlla fine degli anni 1890 si dedic\u00f2 alla tecnica pittorica della tempera all'uovo e gioc\u00f2 un ruolo importante nella sua rinascita con artisti di Birmingham come Arthur Gaskin. La sua \"Pandora,\" realizzata con questa tecnica, fu esposta alla Royal Academy nel 1913 e presentata all'Universit\u00e0 di Reading nel 1918, dove ora \u00e8 stata restaurata. Batten fu anche segretario della Society of Painters in Tempera e pubblic\u00f2 nel 1922 un articolo su \"The Practice of Tempera Painting\".\nBibliografia.\nAlan Windsor. (1998) \"Handbook of Modern British Painting and Printmaking, 1900-1990\" . Ashgate Publishing, 2\u00aa ed."}
{"id": "8934519", "revid": "547034", "url": "https://it.wikipedia.org/wiki?curid=8934519", "title": "Pontificia Opera della Propagazione della Fede", "text": "La Pontificia Opera della Propagazione della Fede \u00e8 una delle quattro Pontificie Opere Missionarie. Il suo compito \u00e8 sostenere l'attivit\u00e0 missionaria nella Chiesa cattolica nel mondo. Agendo in tutti i continenti, in oltre 150 paesi del mondo, risveglia la consapevolezza e la responsabilit\u00e0 per il lavoro missionario della Chiesa tra tutti i suoi membri.\nStoria.\nIn tutto il mondo, all'inizio del XIX secolo l'impresa missionaria sembrava essere in rovina. L'Europa era infatti in rovina sia materialmente che spiritualmente. Tuttavia, intorno al 1820, in Francia inizi\u00f2 un risveglio religioso che assunse immediatamente un'apertura missionaria. I missionari partirono per la Cina, l'Indocina e l'America. Era necessario sostenere e amplificare questo movimento missionario con l'aiuto spirituale e materiale, nonch\u00e9 con la promozione delle vocazioni missionarie.\nL'Opera della Propagazione della Fede fu creata il 3 maggio 1822 a Lione, in Francia. La sua fondatrice \u00e8 la venerabile Pauline Marie Jaricot (1799-1862). L'idea di creare l'Opera sorse dopo una profonda conversione. Anche suo fratello maggiore Filas, che si stava preparando per il lavoro missionario in Cina, contribu\u00ec a questo. I membri dell'Opera lavoravano in gruppi di dieci, organizzati in centinaia e poi in migliaia. I gruppi seguivano guide appropriate ad ogni livello. I primi membri erano operai, e i primi elettori (capigruppo) furono scelti tra gli operai dell'Associazione dei Ricompensatori del Sacro Cuore di Ges\u00f9. Ogni membro doveva pregare ogni giorno e fare un piccolo sacrificio settimanale. I papi elogiarono l'Opera insieme a vescovi, sacerdoti e fedeli.\nNel 1841, l'opera esisteva in 444 diocesi e contava centinaia di migliaia di membri. Gi\u00e0 nel 1830 contava pi\u00f9 di 150 000 aderenti. Pauline Jaricot diede all'Opera un carattere popolare rivolgendosi a tutti i cristiani, a tutte le classi sociali, anche ai pi\u00f9 poveri. La present\u00f2 come un'associazione i cui membri si impegnano a una preghiera quotidiana per le missioni e a un piccolo contributo economico. Nonostante le pressioni subite per limitare gli obiettivi dell'opera ai missionari francesi, i fondatori decisero di darle un carattere universale: \"Non dobbiamo sostenere questa o quella missione in particolare, ma tutte le missioni del mondo\". \nFin dall'inizio, Pauline Jaricot comprese l'importanza dell'informazione e dell'animazione missionaria. Nel 1822 prese l'iniziativa di pubblicare una rivista missionaria: \"Les Annales de la Propagation de la Foi\". Questa pubblicazione godette di un'enorme diffusione. Pubblicata in diverse lingue con una tiratura di oltre 178 000 copie, era, all'epoca, il giornale pi\u00f9 letto al mondo. Allo stesso tempo, furono distribuiti una serie di opuscoli popolari tra cui, dal 1868, \"Missions Catholiques\", un settimanale tradotto in diverse lingue.\nPauline Jaricot e le sue collaboratrici si misero rapidamente in contatto con la Santa Sede e poterono godere dell'assoluto appoggio di papa Gregorio XVI, il papa missionario dell'Ottocento. Egli incoraggi\u00f2 il loro lavoro e consider\u00f2 l'Opera il supporto principale alla sua politica missionaria. Questa organizzazione divenne quindi la grande opera cattolica di assistenza nell'impresa missionaria.\nDal 1850 si radic\u00f2 in tutti i paesi cattolici. Alcuni paesi, che all'inizio del secolo erano ancora territori di missione, con il tempo divennero paesi donatori. \u00c8 il caso, per esempio, degli Stati Uniti d'America. Nel 1830, la diocesi di New York, a quel tempo la pi\u00f9 povera del mondo, ricevette il pi\u00f9 cospicuo sussidio. Oggi, gli Stati Uniti sono diventati il principale donatore dell'Opera e hanno migliaia di missionari in tutto il mondo.\nIl 3 maggio 1922, con il \"motu proprio\" \"Romanorum Pontificum\", papa Pio XI fece acquisire all'Opera il carattere Pontificio.\nNel 1963 papa Giovanni XXIII firm\u00f2 un decreto che riconosceva le virt\u00f9 eroiche della serva di Dio Pauline Marie Jaricot.\nObiettivi dell'Opera.\nGli obiettivi principali dell'Opera sono:\nFesta patronale.\nIl giorno patronale dell'Opera \u00e8 la giornata missionaria mondiale, nota anche come giornata missionaria. Essa viene celebrata ogni anno la penultima domenica di ottobre. La giornata missionaria mondiale venne istituita da papa Pio XI con decreto del 14 aprile 1926 su richiesta del consiglio superiore della Pontificia Opera della Propagazione della Fede. \u00c8 una giornata di solidariet\u00e0 missionaria in tutta la Chiesa universale. Per l'occasione viene pubblicato regolarmente dal 1963, dall'inizio del pontificato di papa Paolo VI, un messaggio pontificio.\nRosario vivente.\nNel 1826 Pauline Marie Jaricot ide\u00f2 la pratica del rosario vivente. \u00c8 una forma di preghiera comunitaria del rosario. Grazie all'iniziativa di Jaricot, il rosario vivente si diffuse prima in Francia e poi in molti paesi del mondo. In Polonia, i primi cerchi del rosario vivente furono fondati alla fine del XIX secolo e ciascuno dei suoi associati si impegna a recitare ogni giorno una decina del rosario. Ci sono tante persone quanti sono i misteri del rosario. In questo modo si prega ogni giorno l'intero rosario. Il rosario vivente \u00e8 una comunit\u00e0 di persone che, nello spirito di responsabilit\u00e0 nei confronti della Chiesa e del mondo, e con grande semplicit\u00e0, offre la sua cura orante a coloro che ne hanno pi\u00f9 bisogno. Le radici missionarie del rosario vivente furono riscoperte dall'arcivescovo Fulton John Sheen (1895-1979), direttore della Pontificia Opera della Propagazione della Fede negli Stati Uniti d'America. Egli voleva che ogni cristiano pregasse per le intenzioni di tutta la Chiesa, quindi ogni decina del rosario \u00e8 di un colore diverso e simboleggia uno dei continenti."}
{"id": "8934521", "revid": "47767", "url": "https://it.wikipedia.org/wiki?curid=8934521", "title": "Lodovico Madruzzo", "text": ""}
{"id": "8934538", "revid": "125682549", "url": "https://it.wikipedia.org/wiki?curid=8934538", "title": "Bestune B90", "text": "La Bestune B90, chiamata anche Besturn B90, \u00e8 un'autovettura prodotta dalla casa automobilistica cinese First Automobile Works con marchio Bestune dal 2012 al 2017.\nDescrizione.\nPresentata al Salone di Shanghai nel 2011 sottoforma di concept car, successivamente ha debuttato in veste definitiva al Salone di Pechino nel 2012. La produzione della berlina \u00e8 partita il 16 luglio 2012, mentre le consegna sono iniziate il 22 agosto 2012. \nLa B90 \u00e8 stata progettata in collaborazione con Mazda, dalla quale riprende parte della componentistica e meccanica tra cui le motorizzazioni, che al lancio erano un 2.0 litri da 108 kW e un 2,3 litri da 118 kW. In concomitanza con leggero restyling nel 2014 che ha interessato la griglia frontale, sono state adottate nuove motorizzazioni turbo in loco dei precedenti aspirati, tra cui un benzina da 1,8 litri a quattro cilindri da 137 kW (184 CV) e un 2,0 litri con da 150, abbinato a una trasmissione manuale o automatica a 6 velocit\u00e0."}
{"id": "8934544", "revid": "125682591", "url": "https://it.wikipedia.org/wiki?curid=8934544", "title": "Bestune X80", "text": "La Bestune X80, chiamata anche Besturn X80, \u00e8 un'autovettura prodotta dalla casa automobilistica cinese First Automobile Works con marchio Bestune dal 2013.\nDescrizione.\nLa X80 \u00e8 stata anticipata dalla concept car \"FAW X\" che ha debuttato al salone di Shanghai 2011, mentre la versione di serie della Besturn X80 \u00e8 stata presentata per la prima volta allo stesso salone nel 2013; il 16 maggio di dello stesso anno \u00e8 arrivata nelle concessionarie cinesi.\nLa vettura utilizza componentistica Mazda, tra cui un motore da 2,0 litri da 146 CV e un motore da 2,3 litri da 154 CV. Entrambi i motori sono abbinati a un cambio manuale o automatico a 6 marce. In seguito \u00e8 arrivato un motore turbo da 1,8 litri sviluppato internamente dalla FAW. Il motore da 2,3 litri \u00e8 stato tolto dal listino nel 2015.\nNel settembre 2014 \u00e8 arrivata una variante pi\u00f9 prestazionale chiamata Besturn X80 Sport, alimentata da un motore turbo a quattro cilindri in linea da 1,8 litri che produce 186 CV e 235 Nm, abbinato a un cambio automatico a 6 marce.\nNel 2016 la vettura ha subito un restyling, con un frontale ridisegnato e una parte posteriore leggermente rivista nel design dei paraurti e dei gruppi ottici. Un altro aggiornamento \u00e8 stato introdotto nel 2018, con dei nuovi interni dotati di un display touchscreen da 12 pollici integrato con il sistema multimediale D-Life 2.0 della FAW. Il sistema D-Life consente ai proprietari di avviare il veicolo a distanza, controllare la temperatura e attivare la funzione di riscaldamento dei sedili o dell'aria condizionata tramite un'app per smartphone. Sempre bello stesso anno sono stati aggiunti un tetto apribile panoramico, una dash cam integrata nello specchietto retrovisore interno e un portellone elettrico."}
{"id": "8934554", "revid": "1345938", "url": "https://it.wikipedia.org/wiki?curid=8934554", "title": "Julia Fox", "text": "Biografia.\nNata a Milano da madre italiana e padre statunitense, Fox spese i suoi primi anni vivendo con il nonno a Sirone. All'et\u00e0 di sei anni la famiglia si trasfer\u00ec con il padre a Yorkville, quartiere di New York.\nPrima della sua carriera da attrice, svolse diverse professioni in negozi di calzature, gelati e pasticcerie. Dopo aver frequentato la City-As-School High School, lavor\u00f2 come dominatrice per sei mesi.\nCarriera.\nFox fond\u00f2, assieme all'amica Briana Andalore, una linea di vestiti femminili denominata Franziska Fox. Successivamente pos\u00f2 per l'ultima edizione di nudo di Playboy del 2015. Pubblic\u00f2 anche due libri di fotografia, seguenti il suo lavoro come fotografa di mostre: \"Symptomatic of a Relationship Gone Sour: Heartburn/Nausea\" (2015) e \"PTSD\" (2016). Nel 2017 ospit\u00f2 una mostra d'arte intitolata \"R.I.P. Julia Fox\", consistente in tele di seta dipinte con il suo stesso sangue.\nIl debutto cinematografico arriva nel 2019, grazie alla parte interpretata nel film dei fratelli Safdie \"Diamanti grezzi\": Fox interpreta la commessa di uno \"showroom\", nonch\u00e9 dominatrice di Howard Ratner, protagonista del film interpretato da Adam Sandler. Josh Safdie la scelse a seguito di un incontro casuale avvenuto in un caff\u00e8 a SoHo, quartiere di Manhattan: i due si conoscevano da pi\u00f9 di un decennio.\nSuccessivamente partecipa al film erotico \"PVT Chat\", diretto da Ben Hozie e proiettato in anteprima al Fantasia International Film Festival il 21 agosto 2020. Fox veste il ruolo di Scarlet, una camgirl. Nel 2021 interpreta Vanessa Capelli, una mordace casalinga-dominatrice, nel film \"No Sudden Move\" di Steven Soderbergh.\nVita privata.\nFox \u00e8 stata sposata con Peter Artemiev, un pilota privato, dal 2018 al 2021; il 17 gennaio 2021 \u00e8 nato il figlio della coppia, Valentino. All\u2019inizo del 2022 inizia a frequentare il rapper statunitense Kanye West; la relazione si conclude a febbraio 2022. L'attrice ha dichiarato di aver frequentato West unicamente per \u00abdare alla gente qualcosa di cui parlare\u00bb nel mezzo della pandemia di COVID-19."}
{"id": "8934559", "revid": "1318658", "url": "https://it.wikipedia.org/wiki?curid=8934559", "title": "Distretto di Morlaix", "text": "Il distretto di Morlaix era una divisione territoriale francese del dipartimento di Finist\u00e8re istituita nel 1790 e soppressa nel 1795.\nEra formato dai cantoni di Morlaix, Guerlesquin, Lanmeur, Pleyber-Christ, Plouezoc'h, Plougonven, Plouvorn, Saint-Th\u00e9gonnec, Saint-Pol-de-L\u00e9on e Taul\u00e9."}
{"id": "8934562", "revid": "729019", "url": "https://it.wikipedia.org/wiki?curid=8934562", "title": "Nick Cummins", "text": "Biografia.\nCummins \u00e8 nato a Port Macquarie, nel Nuovo Galles del Sud, ma \u00e8 cresciuto nei pressi di Brisbane, nel Queensland. Nel 2005 rappresent\u00f2 il Queensland ai campionati studenteschi e un anno pi\u00f9 tardi si trasfer\u00ec a Sidney entrando a far parte del .\nNel 2007 fu convocato per la nazionale di rugby a 7 impegnata nelle Sevens World Series e al termine firm\u00f2 un contratto biennale con la franchigia del Super 12 dei . Nel frattempo gioc\u00f2 con , raggiungendo la finale del campionato australiano. Fece il suo esordio nel Super 14 2008 partendo titolare nella partita con , giocando in totale nove partite quella stagione. Marc\u00f2 la prima meta nel torneo nel Super 14 2009 contro ed entr\u00f2 in ottica nazionale. Nel 2010 partecip\u00f2 ai Giochi del Commonwealth dove, con la nazionale seven, conquist\u00f2 l'argento.\nNel 2012 fece il suo esordio in nazionale durante il Rugby Championship nella partita con l'. A fine anno partecip\u00f2 al tour in Europa della nazionale. Mise a segno le sue prime mete in maglia ora con e .\nTerminata la stagione 2014 con sette mete segnate, decise di interrompere il contratto con la franchigia dell'Australia Occidentale per trasferirsi in Giappone ai in Top League, motiv\u00f2 la scelta per questioni familiari. Torn\u00f2 per un breve periodo nella franchigia di Perth e poi ritornare in Giappone.\nNel 2016 entr\u00f2 come sostituto nella finale del campionato norvegese nelle file dello Stavanger RK vincendo il suo primo titolo.\nPersonaggio televisivo.\n\u00c8 noto con il soprannome \"The Honey Badger\", il tasso del miele, di cui dichiar\u00f2 in un'intervista di esserne stato affascinato guardando un documentario. Il soprannome e il marcato accento australiano lo resero presto un celebrit\u00e0 in patria, tanto che prest\u00f2 la sua immagine per diversi marchi commerciali e agenzie. Terminata la carriera ha partecipato a numerosi programmi televisivi come \"Meanwhile In Australia with Nick Cummings\" di National Geographic."}
{"id": "8934573", "revid": "1924342", "url": "https://it.wikipedia.org/wiki?curid=8934573", "title": "Multisala (album)", "text": "Multisala \u00e8 il secondo album in studio del cantautore italiano Franco126, pubblicato il 22 aprile 2021 dalla Universal."}
{"id": "8934574", "revid": "599013", "url": "https://it.wikipedia.org/wiki?curid=8934574", "title": "Henrique Arlindo Etges", "text": "Carriera.\nClub.\nCresciuto nel trascorse la maggior parte della sua carriera nel con cui gioc\u00f2 sei stagioni, dal 1992 al 1997.\nCon la \"Tim\u00e3o\" disput\u00f2 292 partite andando a segno 17 volte, inoltre sollev\u00f2 due campionati paulisti e una Coppa del Brasile. Nel 1998 si trasfer\u00ec a Tokyo tra le file del per poi terminare la carriera agonistica. \nNazionale.\nCon il Brasile Under-20 vinse nel 1985 la seconda Coppa del Mondo di categoria della \"Sele\u00e7\u00e3o\" siglando in finale contro la Spagna il gol decisivo del 1 a 0."}
{"id": "8934576", "revid": "287204", "url": "https://it.wikipedia.org/wiki?curid=8934576", "title": "Michael Chaves", "text": "Carriera.\nChaves ha iniziato la sua carriera nel 2009 dirigendo diversi cortometraggi, tra cui \"The Maiden\" nel 2014, vincitore del Miglior cortometraggio horror allo \"Shriekfest\" 2016.\nIn seguito ha diretto i lungometraggi horror \"La Llorona - Le lacrime del male\" e \"The Conjuring - Per ordine del diavolo\", rispettivamente il sesto e l'ottavo capitolo della saga di \"The Conjuring\" ed entrambi prodotti da James Wan.\nChaves diriger\u00e0 un altro film horror, \"The Reckoning\", prodotto da Michael Bay, Bradley Fuller e Andrew Form, e sceneggiato da Patrick Melton e Marcus Dunstan."}
{"id": "8934579", "revid": "205250", "url": "https://it.wikipedia.org/wiki?curid=8934579", "title": "Eva Llorach", "text": ""}
{"id": "8934580", "revid": "31269", "url": "https://it.wikipedia.org/wiki?curid=8934580", "title": "Episodi di E vissero infelici per sempre (prima stagione)", "text": "La prima stagione della serie televisiva E vissero infelici per sempre \u00e8 stata trasmessa in anteprima negli Stati Uniti d'America da The WB tra l'11 gennaio 1995 e il 17 maggio 1995."}
{"id": "8934588", "revid": "31269", "url": "https://it.wikipedia.org/wiki?curid=8934588", "title": "Episodi di E vissero infelici per sempre (seconda stagione)", "text": "La seconda stagione della serie televisiva E vissero infelici per sempre \u00e8 stata trasmessa in anteprima negli Stati Uniti d'America da The WB tra il 6 settembre 1995 e il 22 maggio 1996."}
{"id": "8934591", "revid": "31269", "url": "https://it.wikipedia.org/wiki?curid=8934591", "title": "Episodi di E vissero infelici per sempre (terza stagione)", "text": "La terza stagione della serie televisiva E vissero infelici per sempre \u00e8 stata trasmessa in anteprima negli Stati Uniti d'America dalla The WB tra l'8 settembre 1996 e il 18 maggio 1997."}
{"id": "8934593", "revid": "31269", "url": "https://it.wikipedia.org/wiki?curid=8934593", "title": "Episodi di E vissero infelici per sempre (quarta stagione)", "text": "La quarta stagione della serie televisiva E vissero infelici per sempre \u00e8 stata trasmessa in anteprima negli Stati Uniti d'America da The WB tra il 7 settembre 1997 e il 10 maggio 1998."}
{"id": "8934596", "revid": "31269", "url": "https://it.wikipedia.org/wiki?curid=8934596", "title": "Episodi di E vissero infelici per sempre (quinta stagione)", "text": "La quinta stagione della serie televisiva E vissero infelici per sempre \u00e8 stata trasmessa in anteprima negli Stati Uniti d'America dalla The WB tra il 13 settembre 1998 e il 23 maggio 1999."}
{"id": "8934598", "revid": "767487", "url": "https://it.wikipedia.org/wiki?curid=8934598", "title": "Richard Heighway", "text": "Il suo lavoro \u00e8 stato influenzato dall'illustratore inglese Walter Crane.\nBiografia.\nI lavori pubblicati di Heighway comprendono: \"The Story of the Three Bears\", McLoughlin Bros. 1880; \"Le favole di \u00c6sop\", Joseph Jacobs (ed. ), MacMillan &amp; Co. 1894; e \"Barbabl\u00f9 e il gatto con gli stivali\", serie Banbury Cross, Dent 1895."}
{"id": "8934605", "revid": "870635", "url": "https://it.wikipedia.org/wiki?curid=8934605", "title": "Heartstopper (serie televisiva)", "text": "Heartstopper \u00e8 una serie televisiva britannica tratta dall'omonima serie di romanzi grafici e webcomic scritta e ideata da Alice Oseman.\nTrama.\nNick Nelson, popolare studente di una scuola superiore maschile, fa la conoscenza di Charlie Spring, un ragazzo apertamente gay anch'egli della stessa scuola. Tra i due si instaurer\u00e0 una profonda amicizia che nel tempo sboccer\u00e0 in qualcosa di pi\u00f9.\nProduzione.\nSviluppo.\nNel luglio 2019, la See-Saw Films ha acquisito i diritti dei romanzi. Il 20 gennaio 2021, Deadline annuncia una prima stagione di 8 episodi che verr\u00e0 distribuita su Netflix, che vedr\u00e0 Alice Oseman come sceneggiatrice ed Euros Lyn come regista e produttore esecutivo.\nCasting.\nIl 22 aprile 2021 Oseman annuncia sul suo account instagram che Joe Locke e Kit Connor interpreteranno i due protagonisti Charlie e Nick. Il 26 aprile viene annunciato il resto del cast della serie.\nRiprese.\nLe riprese della serie sono iniziate ad aprile del 2021 e sono terminate a giugno."}
{"id": "8934618", "revid": "2166030", "url": "https://it.wikipedia.org/wiki?curid=8934618", "title": "Ye\u011fen Hac\u0131 Mehmed Pasci\u00e0", "text": "Fu un giannizzero che, dopo una lunga carriera con numerosi incarichi, divenne gran visir all'et\u00e0 di 56 anni il 25 agosto 1782. Con questo incarico, fece quasi niente, poich\u00e9 fu licenziato dopo 4 mesi, il 31 dicembre 1782. Era Serraschiere a K\u00f6stenje quando mor\u00ec il 6 dicembre 1787."}
{"id": "8934640", "revid": "183483", "url": "https://it.wikipedia.org/wiki?curid=8934640", "title": "NGC 4755", "text": ""}
{"id": "8934645", "revid": "120104852", "url": "https://it.wikipedia.org/wiki?curid=8934645", "title": "Credi, credi", "text": "Credi, credi \u00e8 un singolo di Annalisa Minetti pubblicato il 6 aprile 1998 per la Sony Music.\nDescrizione.\nIl brano \u00e8 il secondo sigolo estratto dall'album \"Treno blu\", album di debutto di Annalisa Minetti. Si tratta di una rivisitazione italiana di \"Lady, Lady\", infatti \u00e8 conosciuta anche con il titolo \"Credi, credi (Lady, Lady)\". \nGli autori di testo e musica del brano sono Babyface, Fabrizio Berlincioni, Francesco Buscemi."}
{"id": "8934649", "revid": "123868280", "url": "https://it.wikipedia.org/wiki?curid=8934649", "title": "Stazione di Cinquefrondi Piazza Creazzo", "text": "La stazione di Cinquefrondi Piazza Creazzo \u00e8 una fermata ferroviaria a servizio dell'omonimo comune, posta sulla ferrovia Gioia Tauro-Cinquefrondi, il cui esercizio \u00e8 sospeso.\nStoria.\nLa fermata venne inaugurata ufficialmente il 28 marzo 1929, in concomitanza con l'apertura del prolungamento della linea Gioia Tauro-Cittanova, facente parte del pi\u00f9 ampio progetto della \"Trasversale reggina\" (Gioia Tauro-Gioiosa Ionica), mai completato.\nIl servizio ferroviario sulla linea \u00e8 stato poi sospeso il 6 giugno 2011, a causa delle cattive condizioni dell'armamento, e sostituito da un autoservizio, sempre gestito da Ferrovie della Calabria.\nStrutture e impianti.\nLa fermata \u00e8 priva di fabbricato viaggiatori, dispone del solo binario di circolazione e servita da una banchina."}
{"id": "8934653", "revid": "120100170", "url": "https://it.wikipedia.org/wiki?curid=8934653", "title": "Credi, credi (Lady, Lady)", "text": ""}
{"id": "8934661", "revid": "2067932", "url": "https://it.wikipedia.org/wiki?curid=8934661", "title": "Mr. Wrong (serie televisiva)", "text": ""}
{"id": "8934678", "revid": "729019", "url": "https://it.wikipedia.org/wiki?curid=8934678", "title": "Stazione di Gioia Tauro Est", "text": "La stazione di Gioia Tauro Est \u00e8 una fermata ferroviaria a servizio dell'omonimo comune, posta sulla ferrovia Gioia Tauro-Cinquefrondi, il cui esercizio \u00e8 sospeso.\nStoria.\nLa fermata venne inaugurata ufficialmente il 28 marzo 1929, in concomitanza con l'apertura del prolungamento della linea Gioia Tauro-Cittanova, facente parte del pi\u00f9 ampio progetto della \"Trasversale reggina\" (Gioia Tauro-Gioiosa Ionica), mai completato.\nIl servizio ferroviario sulla linea \u00e8 stato poi sospeso il 6 giugno 2011, a causa delle cattive condizioni dell'armamento, e sostituito da un autoservizio, sempre gestito da Ferrovie della Calabria.\nStrutture e impianti.\nLa fermata \u00e8 composta da un fabbricato viaggiatori, con caratteristiche tipiche di un casello ferroviario, dispone del solo binario di circolazione e servita da una banchina."}
{"id": "8934695", "revid": "400694", "url": "https://it.wikipedia.org/wiki?curid=8934695", "title": "Diamonds and Pearls (album)", "text": ""}
{"id": "8934698", "revid": "287204", "url": "https://it.wikipedia.org/wiki?curid=8934698", "title": "Olio di A\u00e7a\u00ed", "text": "Lolio di \"A\u00e7a\u00ed\" (pronuncia ) \u00e8 ottenuto dal frutto dell'Euterpe oleracea, che cresce nella foresta pluviale amazzonica, in Brasile, Venezuela e Guiana. Il frutto di A\u00e7a\u00ed verso la fine del XX secolo \u00e8 diventato di grande interesse commerciale per le presunte eccezionali attivit\u00e0 antiossidanti e nutrizionali. Sebbene alcuni derivati e componenti della bacca di A\u00e7ai siano oggetto di studio per gli effetti sull'uomo, dei loro potenziali benefici per la salute umana non c'\u00e8 prova scientifica. Il frutto tal quale non viene consumato vista la ridotta quota di polpa disponibile ed il sapore relativamente neutro, ma sono diventati di interesse salutistico e nutrizionale estratti come il succo o l'olio. Infatti il frutto \u00e8 ricco di composti fenolici, come antociani, flavonoidi e acidi fenolici che possono essere trasferiti al succo e all'olio se estratti e purificati appropriatamente.\nL'olio di \"A\u00e7ai\" \u00e8 di colore verde e ha un aroma blando.\n\u00c8 anche possibile estrarre un olio di \"A\u00e7ai\" di bassa qualit\u00e0, pressato dai semi della bacca dopo che la polpa \u00e8 stata rimossa per fare il succo. Questo olio \u00e8 di colore brunastro e non ha le presunte qualit\u00e0 nutrizionali dell'olio estratto dalla polpa. Pu\u00f2 essere prodotto anche un oleolito di \"A\u00e7ai\" lasciando macerare le polpe in un olio vegetale, ad esempio olio di soia, ma varie ricerche hanno rilevato un minimo trasferimento di composti fenolici dalle polpe all'olio di macerazione. La qualit\u00e0 ed il contenuto di polifenoli dell'olio di \"A\u00e7ai\" in commercio varia sensibilmente e la crescente domanda di estratti di \"A\u00e7ai\" e l'alto valore aggiunto contro la relativamente bassa resa di lavorazione ha motivato un aumento delle adulterazioni. \nProduzione.\nL\"Euterpe oleracea\" \u00e8 una palma originaria del Brasile, che pu\u00f2 essere trovata soprattutto nelle pianure e nelle foreste allagate nell'estuario del Rio delle Amazzoni ed ha raggiunto, nell'anno 2019, una produzione di frutti di circa 222.706 tonnellate, con lo stato del Par\u00e1 che si distingue come il pi\u00f9 grande produttore con una quota pari al 70,40% della produzione globale.\nIl frutto, comunemente noto come bacca di \"A\u00e7ai\" o \"A\u00e7ai\", \u00e8 una drupa piccola di circa 20 mm di circonferenza, simile nell'aspetto a uno sferico chicco d'uva, ma con meno polpa. Esistono 2 variet\u00e0: una nero-viola e una verde-bianca di scarso interesse commerciale. La bacca \u00e8 prodotta in grandi grappoli ramificati in lunghi racemi a spiga che contengono da 500 a 900 frutti. L'esocarpo dei frutti maturi \u00e8 di un colore viola intenso, o verde, a seconda della variet\u00e0 di \"A\u00e7ai\" e della sua maturit\u00e0. Il mesocarpo \u00e8 polposo e sottile, con uno spessore costante di circa 1 mm. Circonda l'endocarpo voluminoso e duro, che contiene un unico grande seme di circa 7\u201310 mm di diametro. Il seme costituisce in peso circa il 60-80% del frutto. La palma produce frutti tutto l'anno ma la bacca non pu\u00f2 essere raccolta durante la stagione delle piogge.\nLa polpa del frutto contiene una discreta concentrazione di lipidi (7/8% in peso della polpa fresca - 25/43% in peso della polpa disidratata) e di composti fenolici., Quest'ultimi possono essere trasferiti all'olio se estratto e raffinato appropriatamente.\nIl seme contiene solo circa il 2,75% in peso di lipidi e la produzione di olio dal seme o dalla sansa ha interesse economico solo come recupero da un materiale di scarto di produzioni pi\u00f9 remunerative.\nIl processo di estrazione dell'olio dalla polpa viene selezionato oltre che per aver la massima resa in olio, per trasferire la massima concentrazione di composti fenolici che oltre ad essere in certi casi volatili, sono in genere suscettibili all'ossidazione ed al riscaldamento.\nAlla tradizionale estrazione Soxhlet possono essere associati pressatura a freddo e pretrattamenti enzimatici e/o con microonde.\nPer ottenere una pi\u00f9 alta concentrazione di composti fenolici nell'olio, \u00e8 possibile anche l'estrazione con CO2 supercritica.\nComposizione.\nL'interesse commerciale per l'olio di \"A\u00e7a\u00ed\" \u00e8 focalizzato pi\u00f9 sulle sue componenti minori che sulla composizione lipidica.\nLa polpa nel frutto di \"A\u00e7ai\" contiene polifenoli come oligomeri procianidinici e acido vanillico, acido siringico, acido p-idrossibenzoico, acido protocatecuico e acido ferulico, che hanno dimostrato di degradarsi sostanzialmente durante la conservazione o l'esposizione al calore. La concentrazione finale nell'olio dipende molto dai processi di conservazione, disidratazione della polpa, estrazione, raffinazione ecc. Per una pi\u00f9 alta concentrazione di composti fenolici la polpa pu\u00f2 venir disidratata con liofilizzazione. La concentrazione totale di composti fenolici nell'olio di \"A\u00e7a\u00ed\" pu\u00f2 variare da 0,8 a 4,6 mgeag/g (mgeag = milligrammi equivalenti di acido gallico). \nAcidi grassi.\nL'olio di \"A\u00e7ai\" \u00e8 composto da gliceridi, soprattutto trigliceridi, con una distribuzione percentuale di acidi grassi guidata dall'acido oleico.\nLa distribuzione di acidi grassi come in tutti i grassi vegetali pu\u00f2 variare in funzione della variet\u00e0, della cultivar, delle condizioni ambientali, della raccolta e della lavorazione. \nEffetti sulla salute.\nL'uso di derivati dalle bacche di \"A\u00e7ai\" come integratori alimentari e salutistici \u00e8 stato supportato da pubblicit\u00e0 che vantavano numerosi effetti benefici sulla salute. La pubblicit\u00e0 internet di derivati delle bacche di \"A\u00e7ai\" \u00e8 stata definita truffaldina, sia per le loro offerte ingannevoli che per la mancanza di efficacia. Alcune societ\u00e0 che promuovevano negli USA la vendita di integratori alimentari a base di bacche di \"A\u00e7ai\" sono state pesantemente sanzionate dalla Federal Trade Commission.\nSebbene i potenziali composti fenolici dell'olio di \"A\u00e7ai\" siano oggetto di molti studi per potenziali effetti sulla salute, al 2020, non c'\u00e8 alcuna prova sostanziale che i polifenoli dell\"'A\u00e7ai\" abbiano alcun effetto sugli esseri umani."}
{"id": "8934701", "revid": "1313191", "url": "https://it.wikipedia.org/wiki?curid=8934701", "title": "Staphyleaceae", "text": "Staphyleaceae \u00e8 una famiglia di piante appartenente all'ordine Crossosomatales, per la prima volta descritte dal botanico russo Ivan Ivanovi\u010d Martinov nella sua opera \"Tekhno-Botan\u012bcheski\u01d0 Slovar\". Si tratta di un taxon di ridotte dimensioni, contenente solo 43 specie. \nLa maggior parte dei generi qui inclusi \u00e8 originaria delle aree a clima tropicale di America meridionale, Africa e Sud-est asiatico, con l'eccezione di \"Staphylea\" che \u00e8 presente anche nelle aree temperate dell'emisfero boreale. \nTassonomia.\nAll'interno della famiglia Staphyleaceae sono inclusi i seguenti 3 generi:\nI due generi \"Huertea\" e \"Tapiscia\", inizialmente qui inclusi, con l'aggiornamento alla classificazione APG III sono stati inseriti nel nuova famiglia delle Tapisciaceae, ordine Huerteales, posizione poi confermata nella pi\u00f9 recente classificazione APG IV."}
{"id": "8934710", "revid": "1082210", "url": "https://it.wikipedia.org/wiki?curid=8934710", "title": "Olio di Euterpe oleracea", "text": ""}
{"id": "8934713", "revid": "2099553", "url": "https://it.wikipedia.org/wiki?curid=8934713", "title": "F\u00e9licit\u00e9 de Lamennais", "text": ""}
{"id": "8934714", "revid": "1082210", "url": "https://it.wikipedia.org/wiki?curid=8934714", "title": "Olio di Acai", "text": ""}
{"id": "8934721", "revid": "287204", "url": "https://it.wikipedia.org/wiki?curid=8934721", "title": "Convocazioni al campionato di pallavolo maschile ai XXIX Giochi olimpici", "text": "Elenco dei giocatori convocati per i Giochi della XXIX Olimpiade."}
{"id": "8934744", "revid": "62748", "url": "https://it.wikipedia.org/wiki?curid=8934744", "title": "Basilica cattedrale di Nostra Signora della Pace", "text": "La Basilica cattedrale di Nostra Signora della Pace (in inglese: \"Cathedral Basilica of Our Lady of Peace\", in hawaiano: \"Malia o ka Malu Hale Pule Nui\") \u00e8 la cattedrale cattolica della diocesi di Honolulu.\nSi trova nel centro della citt\u00e0, alla fine di Fort Street Mall. \u00c8 diventata basilica minore nel 2014, con una messa nell'anniversario della canonizzazione di san Damiano de Veuster, l'11 ottobre.\nFu costruita poco dopo la libert\u00e0 religiosa concessa il 17 giugno 1839 dal re Kamehameha III (\"Edict of Toleration\"), su un terreno offerto dal re a \u00c9tienne Rouchouze, dai missionari del vicariato apostolico delle isole Sandwich, poi Hawaii, con il vescovo francese Louis-D\u00e9sir\u00e9 Maigret, il 15 agosto 1843, per cui \u00e8 la pi\u00f9 antica cattedrale statunitense ad essere ancora in servizio."}
{"id": "8934748", "revid": "253269", "url": "https://it.wikipedia.org/wiki?curid=8934748", "title": "Byron Jennings", "text": "Biografia.\nAttivo prevalentemente in campo teatrale, Byron Jennings ha recitato in numerosi classici rinascimentali e moderni, apparendo in numerose opere di William Shakespeare a New Haven, Williamstown e Broadway. Ha recitato anche in commedie e drammi di autori moderni e contemporanei come Tom Stoppard, Bertolt Brecht e No\u00ebl Coward. Dal 2018 al 2020 ha recitato in \"Harry Potter e la maledizione dell'erede\" a Broadway nel triplice ruolo di Severus Piton, Lord Voldemort e Zio Vernon.\n\u00c8 sposato con l'attrice Carolyn McCormick."}
{"id": "8934749", "revid": "2093133", "url": "https://it.wikipedia.org/wiki?curid=8934749", "title": "BMW S 1000 R", "text": "La BMW S1000R \u00e8 un modello di motocicletta stradale supernaked prodotta dall'azienda tedesca BMW Motorrad a partire dal 2013. Si basa sul progetto della superbike S 1000 RR con la quale condivide soluzioni tecniche e parti meccaniche.\nDescrizione.\nIl suo propulsore quattro cilindri in linea da 999 cm\u00b3 eroga una potenza di 160 CV con velocit\u00e0 massima di 260\u00a0km/h. Esso viene gestito da un cambio a sei rapporti ad innesti frontali. Il design \u00e8 stato rivisto pur mantenendo alcuni elementi della versione originale. Il manubrio \u00e8 tubolare in alluminio e implementa un contagiri di tipo analogico e un computer di bordo. L'iniezione di carburante sequenziale selettiva avviene con due iniettori per cilindro. Per migliorare la guidabilit\u00e0 sono stati introdotti nuovi condotti della testata cilindri e nuovi alberi a camme dal profilo rivisto. Come sistemi di sicurezza sono presenti il Race-Abs e l'ASC.\n2017 aggiornamento.\nNel 2017 il modello ha subito un aumento di potenza raggiungendo i 165 CV, 5 in pi\u00f9 del precedente modello \u00c8 stata inoltre alleggerita di ed \u00e8 stato migliorato il sistema di ABS, controllo di trazione e lo scarico. Sia il telaio che l'elettronica migliorata sono presi dalla S1000RR.\nCome la S1000RR, il modello \u00e8 fornito di BMW's \"Gearshift Assist Pro\" quickshifter di base, che ne migliora le performance.\n2021 secondo aggiornamento.\nNella primavera 2021 viene presentata online la nuova generazione, frutto degli avanzamenti tecnici della sorella sportiva RR: il quattro cilindri da 999 cc (ora \u00e8 omologato \"Euro5)\" mantiene i 165 CV ma viene alleggerito e grazie anche al telaio \"Flex Frame\", il peso complessivo della moto scende a 199 Kg, quasi 7 in meno del precedente modello. Tra l'equipaggiamento di base \u00e8 presente il DTC, l'ABS cornering, multiple Riding-Modes, strumentazione con display TFT e illuminazione ai LED."}
{"id": "8934751", "revid": "86599", "url": "https://it.wikipedia.org/wiki?curid=8934751", "title": "382P/Larson", "text": "382P/Larson \u00e8 una cometa periodica appartenente alla famiglia delle comete gioviane; la cometa \u00e8 stata scoperta il 4 settembre 2007, la sua riscoperta il 29 maggio 2019 ha permesso di numerarla. La cometa ha una MOID relativamente piccola col pianeta Giove di 0,468 ua, in passato era ancora pi\u00f9 piccola tanto da aver permesso il 10 agosto 1964 un passaggio ravvicinato tra i due corpi celesti di sole 0,449 ua."}
{"id": "8934756", "revid": "436907", "url": "https://it.wikipedia.org/wiki?curid=8934756", "title": "Mastroianni (singolo)", "text": "Mastroianni \u00e8 un singolo del gruppo musicale italiano Sottotono, pubblicato il 23 aprile 2021 come primo estratto dal quinto album in studio \"Originali\".\nDescrizione.\nIl brano rappresenta la prima pubblicazione del duo a seguito della reunion annunciata nello stesso anno dopo una pausa di circa vent'anni. Il testo, a cura di Tormento, racconta una storia d'amore nelle sue varie sfaccettature, in cui non sembra esserci tuttavia un lieto fine.\nVideo musicale.\nIl video, pubblicato in concomitanza con il lancio del singolo, \u00e8 stato diretto da Trilathera e mostra la storia d'amore tra un uomo e una donna proiettata attraverso lo schermo di una vecchia televisione; la relazione termina una volta che uno dei due amanti decide di spegnere la TV."}
{"id": "8934769", "revid": "86599", "url": "https://it.wikipedia.org/wiki?curid=8934769", "title": "357P/Hill", "text": "357P/Hill \u00e8 una cometa periodica appartenente alla famiglia delle comete gioviane; la cometa \u00e8 stata scoperta il 28 settembre 2008, la sua riscoperta il 25 luglio 2017 ha permesso di numerarla."}
{"id": "8934774", "revid": "86599", "url": "https://it.wikipedia.org/wiki?curid=8934774", "title": "344P/Read", "text": "344P/Read \u00e8 una cometa periodica appartenente alla famiglia delle comete gioviane; la cometa \u00e8 stata scoperta il 30 settembre 2005, la sua riscoperta il 27 agosto 2016 ha permesso di numerarla. Di questa cometa sono state reperite immagini di prescoperta risalenti all'ottobre 1994 relative al passaggio al perielio precedente a quello della scoperta e addirittura al dicembre 1951, quest'ultime scoperte dall'astrofilo tedesco Maik Meyer.\nParticolarit\u00e0 orbitali.\nUnica caratteristica della cometa \u00e8 di avere una MOID col pianeta Giove di sole 0,122 ua: questa relativamente piccola MOID comporta che la cometa ha passaggi ravvicinati con Giove, passaggi sufficientemente ravvicinati da portare in futuro a cambiamenti significativi della sua orbita. I prossimi passaggi ravvicinati si verificheranno il 6 agosto 2079 a 0,271 ua ed il 20 giugno 2182 a 0,229 ua."}
{"id": "8934775", "revid": "1516087", "url": "https://it.wikipedia.org/wiki?curid=8934775", "title": "Stazione di servizio AGIP di Piazzale Accursio", "text": "La Stazione di servizio AGIP di Piazzale Accursio \u00e8 una ex stazione di servizio disegnata da Mario Bacciocchi per l'Agip, situata a Milano. La struttura, ristrutturata nel 2017 dall'architetto Michele De Lucchi, \u00e8 oggi sede del ristorante-officina \"Garage Italia\" fondato da Lapo Elkann.\nStoria.\nNei primi anni '50 l'Agip, per volont\u00e0 di Enrico Mattei, incaric\u00f2 l'architetto Mario Bacciocchi (gi\u00e0 impegnato nella realizzazione di Metanopoli) di progettare una stazione di servizio nell'importante posizione di Piazzale Accursio; nonostante alcune difficolt\u00e0 con la locale Commissione Edilizia, i lavori iniziarono nel 1952, sotto la direzione di Camillo Bianchi, e terminarono nel 1953. L'edificio fu quindi inaugurato quello stesso anno; oltre alle postazioni di rifornimento, la struttura comprendeva anche un autolavaggio, una sala d'attesa dotata di bar e un'officina, mentre il primo piano era adibito ad abitazione e uffici.\nLa stazione di servizio rimase in funzione fino agli anni '80, mentre l'attivit\u00e0 di gommista, elettrauto e officina prosegu\u00ec anche negli anni successivi, anche se la struttura inizi\u00f2 a soffrire di un graduale degrado e abbandono. L'attivit\u00e0 di garage prosegu\u00ec fino ai primi anni 2010.\nNel 2012 l'edificio ospit\u00f2 alcuni eventi culturali organizzati dagli studenti del Politecnico di Milano; nel 2015 nacque il progetto per il restauro dell'edificio, voluto da Lapo Elkann, allo scopo di destinare la struttura ad atelier automobilistico e ristorante (quest'ultimo, gestito in joint-venture con il noto chef Carlo Cracco fino al 2019).\nIl progetto di restauro conservativo, curato da Michele de Lucchi, fu approvato nel 2016 dalle Belle Arti e l'edificio, ristrutturato e ribattezzato \"Garage Italia\", fu riaperto nel 2017.\nA luglio 2021 Elkann annunci\u00f2 la vendita di \"Garage Italia\" alla societ\u00e0 svizzera Youngtimers, che a sua volta ad ottobre rivendette l'attivit\u00e0 alla lussemburghese Fbnk Finance sarl, ribattezzata Garage Italia Finance S.\u00e0.r.l.\nArchitettura.\nLa peculiare posizione dell'impianto, alla confluenza di due viali che formano una \"V\" con angolo a 45\u00b0, ha condizionato la realizzazione del progetto.\nLa struttura si sviluppa su due livelli e un piano seminterrato, sovrastati da due sottili pensiline ricurve che sbalzano di pi\u00f9 di 10 metri. La planimetria si dispone lungo un asse di simmetria sul quale si trovavano le pompe di benzina, il bar e l'officina, la quale era illuminata da un lucernario ottagonale.\nIl piano superiore ospitava gli alloggi, caratterizzati da pareti inclinate che, assieme alle ripetute linee curve, richiamano fortemente all'architettura navale, rintracciabile anche nell'utilizzo di obl\u00f2. Le linee rotonde dell'edificio denotano in generale l'intera struttura, che coniuga la funzionalit\u00e0 pratica dell'impianto con un messaggio comunicativo innovativo, che comunicava la dinamicit\u00e0 tipica del settore automobilistico di quegli anni.\nDegna di nota anche l'illuminazione, originariamente realizzata con tubi al neon posizionati lungo la base delle pensiline. Scenografica anche l'originale e imponente scritta \"Supercortemaggiore \u2013 Automobile Club\" che sovrastava l'impianto.\nLe forme avveniristiche dell'impianto gli sono valsi il soprannome di \"astronave\". "}
{"id": "8934779", "revid": "125258769", "url": "https://it.wikipedia.org/wiki?curid=8934779", "title": "Giuseppe Donatiello", "text": "\u00c8 conosciuto per i contributi in astrofotografia e come autore di notizie e articoli di divulgazione, nonch\u00e9 accreditato della scoperta di cinque galassie nane e alcune candidate nebulose planetarie . Partecipa a progetti Pro-Am (Professional - Amateur collaborations) nello studio dei flussi stellari (stellar stream) e astrofotografia ultra-profonda di campi stellari.\nNel settembre 2016 ha scoperto una galassia nana sferoidale a circa 1\u00b0 dalla stella Mirach, possibile satellite di NGC 404, che \u00e8 stata chiamata Donatiello I (in sigla, \"Do I\") .\nNell'aprile 2021 \u00e8 stata annunciata la scoperta di una galassia nana nel sistema della Galassia di Andromeda (M31), possibile satellite della Galassia del Triangolo (M33), trovata nel corso di una specifica ricerca di satelliti in dati pubblici professionali. La nuova galassia del Gruppo Locale \u00e8 stata studiata da un team internazionale e nominata Pisces VII/Triangulum III (in sigla, \"Psc VII/Tri III\"). Pisces VII \u00e8 la prima galassia del Gruppo Locale ad essere stata scoperta da un non professionista. \nNel giugno 2021 \u00e8 stata annunciata la scoperta di tre nuove galassie satelliti della Galassia dello Scultore (NGC 253), la seconda grande galassia pi\u00f9 vicina alla Via Lattea e membro principale del Gruppo dello Scultore, denominate \"Donatiello II\" (in sigla, \"Do II\"), \"Donatiello III\" (\"Do III\") e \"Donatiello IV\" (\"Do IV\"). "}
{"id": "8934780", "revid": "1540383", "url": "https://it.wikipedia.org/wiki?curid=8934780", "title": "Antiabortismo", "text": ""}
{"id": "8934782", "revid": "1516087", "url": "https://it.wikipedia.org/wiki?curid=8934782", "title": "Stazione di servizio Agip di Piazzale Accursio", "text": ""}
{"id": "8934788", "revid": "84184", "url": "https://it.wikipedia.org/wiki?curid=8934788", "title": "Reinhart", "text": ""}
{"id": "8934792", "revid": "1516087", "url": "https://it.wikipedia.org/wiki?curid=8934792", "title": "Garage Italia", "text": ""}
{"id": "8934806", "revid": "122072717", "url": "https://it.wikipedia.org/wiki?curid=8934806", "title": "Anthony Van Laast", "text": "Biografia.\nNato nel Sussex, Anthony Van Laast studi\u00f2 danza alla London school of Contemporary Dance. Nel corso della sua carriera ha lavorato prevalentemente come coreografo di musical a Broadway e nel West End londinese, curando le coreografie, tra i molti, di \"Sister Act\" (2009), \"Mamma Mia!\" (1999), \"Joseph and the Amazing Technicolor Dreamcoat\" (1993), \"Annie Get Your Gun\" (1986) e Song &amp; Dance (1982). Nel 1979 ha coreografato il concerto di Kate Bush \"The Tour of Life\".\nPer le sue coreografie a Broadway dei musical \"Bombay Dreams\" e \"Tina \u2013\u00a0The Tina Turner Musical\" ha ricevuto due candidature al Tony Award alla miglior coreografia nel 2004 e nel 2021. Sulle scene londinesi le sue coreografie per \"Joseph and the Amazing Technicolor Dreamcoat\" (1992), \"L'opera del mendicante\" (1994) e \"Sister Act\" (2010) gli sono valse tre \"nomination\" al Laurence Olivier Award al miglior coreografo.\nPer il grande schermo ha curato le coreografie di diversi film, tra cui \"La principessa degli intrighi\", \"Mamma Mia!\", \"Le bella e la bestia\", \"Mamma Mia! Ci risiamo\" e \"L'inganno perfetto\"."}
{"id": "8934808", "revid": "1935652", "url": "https://it.wikipedia.org/wiki?curid=8934808", "title": "Elenco delle sedi metropolitane della Chiesa cattolica", "text": ""}
{"id": "8934810", "revid": "1345932", "url": "https://it.wikipedia.org/wiki?curid=8934810", "title": "Penisola Whittle", "text": "La penisola Whittle \u00e8 una penisola lunga circa 9\u00a0km situata sulla costa occidentale della Terra di Graham, in Antartide. Situata in particolare all'estremit\u00e0 settentrionale della costa di Davis, la penisola, all'estremit\u00e0 di cui si trovano capo Kater, a ovest, e punta Radibosh, a est, costituisce il lato occidentale della baia di Charcot, che separa dalla baia di Jordanoff, e alla sua estremit\u00e0 meridionale, laddove si unisce alla terraferma, \u00e8 presente il termine del ghiacciaio Sabine.\nStoria.\nAvvistata durante la spedizione di ricerca britannica svolta nel 1828-31 e comandata da Henry Foster, la penisola di Whittle fu cartografata pi\u00f9 in dettaglio nel dicembre 1902, nel corso della spedizione Nordenskj\u00f6ld-Larsen, svoltasi dal 1901 al 1904 e condotta da Otto Nordenskj\u00f6ld. Infine essa fu cos\u00ec battezzata nel 1977 dal comitato britannico per i toponimi antartici in onore di Sir Frank Whittle, ingegnere e aviatore britannico, pioniere della propulsione aerea a reazione."}
{"id": "8934811", "revid": "1345932", "url": "https://it.wikipedia.org/wiki?curid=8934811", "title": "Capo Kater", "text": "Capo Kater \u00e8 un capo roccioso situato all'estremit\u00e0 nord-occidentale della penisola Whittle, sulla costa occidentale della Terra di Graham, in Antartide. Situato in particolare all'estremit\u00e0 settentrionale della costa di Davis, capo Kater costituisce il confine occidentale della baia di Charcot.\nStoria.\nCapo Kater fu avvistato durante la spedizione di ricerca britannica svolta nel 1828-31 e comandata da Henry Foster, il quale lo battezz\u00f2 con il suo attuale in onore del capitano Henry Kater, uno dei membri del comitato che pianific\u00f2 la spedizione. In seguito la regione fu cartografata pi\u00f9 in dettaglio nel corso della spedizione Nordenskj\u00f6ld-Larsen, svoltasi dal 1901 al 1904 e condotta da Otto Nordenskj\u00f6ld, e proprio quest'ultimo ribattezz\u00f2 il capo come \"capo Gunnar\", tuttavia in seguito il nome originario fu ripristinato e ufficializzato."}
{"id": "8934812", "revid": "1345932", "url": "https://it.wikipedia.org/wiki?curid=8934812", "title": "Capo Kjellman", "text": "Capo Kjellman \u00e8 un capo roccioso situato all'estremit\u00e0 occidentale della penisola Belitsa, sulla costa occidentale della Terra di Graham, in Antartide. Situato in particolare all'estremit\u00e0 settentrionale della costa di Davis, capo Kjellman \u00e8 considerato uno dei confini geografici di quest'ultima, dividendola dalla penisola Trinity, che rappresenta l'estremit\u00e0 settentrionale della Penisola Antartica e il cui confine meridionale \u00e8 una linea immaginaria che corre da capo Kjellman a capo Longing, sulla costa orientale della Terra di Graham. Oltre a ci\u00f2 capo Kjellman rappresenta anche il confine orientale della bocca della baia di Charcot.\nStoria.\nCapo Kjellman \u00e8 stato avvistato durante la spedizione di ricerca britannica svolta nel 1828-31 e comandata da Henry Foster. In seguito la regione fu cartografata pi\u00f9 in dettaglio nel corso della spedizione Nordenskj\u00f6ld-Larsen, svoltasi dal 1901 al 1904 e condotta da Otto Nordenskj\u00f6ld, e proprio quest'ultimo ribattezz\u00f2 il capo con il suo attuale nome in onore del botanico svedese Frans Reinhold Kjellman."}
{"id": "8934813", "revid": "1345932", "url": "https://it.wikipedia.org/wiki?curid=8934813", "title": "Capo Sterneck", "text": "Capo Sterneck \u00e8 un capo roccioso e ripido situato all'estremit\u00e0 occidentale della penisola Chavdar, sulla costa occidentale della Terra di Graham, in Antartide. Situato in particolare all'estremit\u00e0 meridionale della costa di Davis, capo Sterneck \u00e8 considerato uno dei confini geografici di quest'ultima, dividendola dalla costa di Danco. Oltre a ci\u00f2 capo Sterneck rappresenta anche il confine settentrionale della bocca della baia di Hughes, che separa dalla baia di Curtiss.\nStoria.\nCapo Sterneck fu avvistato durante la spedizione di ricerca britannica svolta nel 1828-31 e comandata da Henry Foster, e fu da quest'ultimo battezzato \"capo Herschel\". Nel 1898 la regione fu esplorata dalla spedizione belga in Antartide comandata da Adrien de Gerlache, il quale ribattezz\u00f2 il capo con il suo attuale nome in onore di Robert von Sterneck, il geofisico austriaco inventore degli omonimi pendoli che furono utilizzati durante la suddetta spedizione."}
{"id": "8934814", "revid": "300067", "url": "https://it.wikipedia.org/wiki?curid=8934814", "title": "Erie BayHawks 2019-2020", "text": "La stagione 2019-20 degli Erie BayHawks fu la 1\u00aa nella NBA D-League per la franchigia.\nGli Erie BayHawks al momento dell'interruzione della stagione a causa della pandemia da COVID-19, erano quarti nella Southeast Division con un record di 13-30."}
{"id": "8934836", "revid": "92723", "url": "https://it.wikipedia.org/wiki?curid=8934836", "title": "Robert Rub\u010di\u0107", "text": "Carriera.\nGiocatore.\nNazionale.\nCon la maglia Croazia scese in campo una sola volta, entr\u00f2 al 86\u00ba minuto in sostituzione di Zlatko Kranj\u010dar nella partita contro la Romania tenutasi allo Stadio Cantrida. \nAllenatore.\nIl 9 settembre 2010 prese le redini del Bangladesh, carica che lasci\u00f2 nel giugno 2011."}
{"id": "8934862", "revid": "120101948", "url": "https://it.wikipedia.org/wiki?curid=8934862", "title": "Sidi Larbi Cherkaoui", "text": "Biografia.\nNato ad Anversa da madre fiamminga e padre marocchino Sidi Larbi Cherkaoui ha studiato alla Performing Arts Research and Training Studios sotto la supervisione di Anne Teresa De Keersmaeker.\nHa fatto il suo debutto come coreografo nel 1999 con il musical \"Anonymous Society\" a cui sono seguiti i balletti \"Rien de Rien\" (2000), \"Foi\" (2003) e \"Tempus Fugit\" (2004).\nMolto attivo sulle scene londinesi, ha vinto due Premio Laurence Olivier, il massimo riconoscimento del teatro britannico. Nel 2018 inoltre \u00e8 stato premiato con il Premio Europa per il teatro. \nDal 2015 \u00e8 il direttore artistico del Balletto Reale delle Fiandre, per cui ha coreografato una dozzina di balletti poi riproposti in altri teatri dell'opera europei. Nel 2020 ha debuttato a Broadway in veste di coreografo con il musical \"Jagged Little Pill\" e ha ricevuto una candidatura al Tony Award alla miglior coreografia."}
{"id": "8934882", "revid": "287204", "url": "https://it.wikipedia.org/wiki?curid=8934882", "title": "Eugenio Scamporlino", "text": "Biografia.\nVincenzo Scamporlino nacque a Sortino il 2 novembre del 1827. La sua formazione scolastica, a partire dall'et\u00e0 di sette anni, fu curata dal sacerdote don Michele Magnano e successivamente dal cappuccino padre Angelo da Sortino.\nAttratto dalla vita religiosa, nel 1845 ricevette l\u2019abito cappuccino e il nuovo nome: \"fra Eugenio da Sortino\", iniziando, cos\u00ec, l'anno di noviziato presso il convento di Militello. Compiuti gli studi filosofico-teologici a Piazza Armerina e ricevuta l'ordinazione presbiterale (1852), ricopr\u00ec diversi incarichi: maestro dei novizi, guardiano, segretario provinciale, predicatore.\nNel 1865 venne arrestato e incarcerato per quattro mesi per aver fatto cenno, durante una sua predica, ad alcuni disordini rivoluzionari del tempo.\nFu eletto per quattro volte Ministro Provinciale dei Frati Cappuccini di Siracusa (rispettivamente nel: 1871, 1875, 1878, 1884) tre delle quali nei difficili anni della soppressione degli ordini religiosi.\nCon la legge del 7 luglio del 1865, infatti, il Governo Italiano tolse ogni riconoscimento giuridico agli ordini religiosi, confiscando tutti i loro beni. I frati vissero, pertanto, in condizioni di profonda indigenza, cos\u00ec ricordate dallo stesso Scamporlino: \nFu in questo contesto che l'operato di padre Eugenio si distinse particolarmente: riacquist\u00f2 numerosi conventi e raccolse i frati dispersi, richiamandoli all\u2019osservanza regolare. Nel 1880 riapr\u00ec il noviziato a Sortino (unico in tutto il meridione), dove, oltre ai novizi di Siracusa furono accolti quelli delle province religiose di Messina, Palermo, Napoli e Malta. Tra i novizi, qui ricevuti, va ricordato il Servo di Dio fra Giuseppe Maria da Palermo (1885), di cui \u00e8 in corso il processo di beatificazione.\nSu incarico del Ministro Generale dell'Ordine, presiedette in sua vece i capitoli provinciali di Malta (1877, 1880) e di Messina (1879).\nPartecip\u00f2 attivamente alla vita sociale e politica di Sortino, dove, volendo istituire una Societ\u00e0 Cattolica Operaia, ne pubblic\u00f2 lo statuto nel 1883. L'iniziativa costitu\u00ec una vera novit\u00e0: lo statuto, infatti, precedette di cinque anni la fondazione del primo Fascio dei Lavoratori siciliani e di otto anni la pubblicazione dell'enciclica Rerum Novarum di Leone XIII.\nSi occup\u00f2, inoltre, del terz'ordine francescano, che istitu\u00ec in diversi conventi della provincia religiosa di Siracusa. A Sortino, fu da lui istituito nel 1866, e in pochi anni raggiunse il numero di 4000 iscritti. Con il contributo dei Terziari, ebbe cura della promozione culturale e spirituale dei giovani (istituendo i cordigeri), ed esercit\u00f2 una carit\u00e0 fattiva verso gli ultimi e gli indigenti.\nMor\u00ec nel convento di Sortino, all'et\u00e0 di 83 anni, il 29 aprile 1911."}
{"id": "8934885", "revid": "287204", "url": "https://it.wikipedia.org/wiki?curid=8934885", "title": "Strategie virali immunitarie di evasione virale", "text": "Levasione immunitaria o la strategia di evasione virale \u00e8 qulla serie di meccanismi chei virus hanno evolutivamente sviluppato per superare le difese immunitarie dell'organosmo ospite. Al contempo il sistema immunitario dei mammiferi ha sviluppato metodi complessi per affrontare e adattarsi ad antigeni estranei dei virus e non.\nI virus a DNA e RNA utilizzano metodi complessi per eludere il rilevamento delle cellule immunitarie attraverso l'interruzione del percorso di segnalazione dell'interferone, il rimodellamento dell'architettura cellulare, il silenziamento genico mirato e la scissione della proteina di riconoscimento.\nUn meccanismo recentemente studiato \u00e8 quello che coinvolge le glicoproteine dell'involucro virale sono importanti per la patogenicit\u00e0 virale e l'evasione immunitaria. La schermatura con N-glicani \u00e8 un meccanismo attraverso il quale \u00e8 possibile ottenere l'evasione immunitaria.\nSistema di interferone.\nIl sistema immunitario umano si basa su una pletora di percorsi di segnalazione cellula-cellula per trasmettere informazioni sulla salute e sul microambiente di una cellula.\nMolti di questi percorsi sono mediati da ligandi solubili, citochine, che si adattano in modo speculare ai recettori della superficie cellulare adiacenti. Questo linguaggio di comunicazione cellulare conferisce specificit\u00e0 e controllo spazio-temporale per la trasmissione dei dati.\nIl sistema Interferon \u00e8 composto da una famiglia di citochine. Gli interferoni di tipo I, IFN-\u03b1 / \u03b2 e gli interferoni di tipo III, IFN-\u03bb svolgono un ruolo chiave nell'immunit\u00e0 adattativa, agendo come autostrade di comunicazione tra cellule infettate con DNA estraneo a doppia elica o RNA a doppia elica.\nLe cellule dei mammiferi utilizzano recettori specializzati noti come Pattern Recognition Receptors (PRR) per rilevare l'infezione virale; questi recettori sono in grado di riconoscere i pattern molecolari associati ai patogeni (PAMP) inscritti nel DNA e nell'RNA virali. Questi recettori di riconoscimento del pattern, spesso localizzati nel citosol o nel nucleo, sono responsabili della notifica alle cellule infette e dell'inizio della secrezione delle citochine dell'interferone.\nRisposta immunitaria mediata da RNA a doppio filamento.\nIl ruolo preciso dell'RNA a doppio filamento (ds) \u00e8 ancora ampiamente studiato come attore centrale nel sistema interferone.Ricercatori hanno scoperto che virus a RNA a filamento positivo e virus dsRNA hanno prodotto quantit\u00e0 significative di dsRNA, ma i metodi precisi utilizzati dalle cellule di mammifero per distinguere tra dsRNA proprio e non proprio devono ancora essere scoperti.\nGli studi suggeriscono che il riconoscimento deve estendersi oltre la semplice identificazione della struttura del dsRNA e probabilmente si basa su altri marcatori epigenetici.\nRiconoscimento dell'RNA a doppio filamento.\nAttivazione della proteina chinasi.\nIl dsRNA \u00e8 stato implicato nell'attivazione del sistema interferone attraverso l'attivazione della proteina chinasi R, PKR.\nLa PKR citoplasmatica \u00e8 spesso associata al ribosoma nelle cellule di mammifero dove \u00e8 in grado di riconoscere l'RNA a doppio filamento e a filamento singolo e successivamente fosforilare i substrati variabili, arrestando la sintesi proteica.\nL'attivazione della PKR innesca successivamente la segnalazione dell'interferone, dando inizio alla morte cellulare in risposta al riconoscimento del dsRNA virale. Mentre il PKR I ruoli dell'attivazione della PKR sono stati studiati a fondo con gruppi che hanno scoperto che \u00e8 insensibile alla presenza di brevi dsRNA e siRNA ma che mostrano un'affinit\u00e0 significativa per dsRNA e ssRNA con struttura secondaria.\n2'-5'- Oligoadenilato sintetasi.\nRicercatori hanno scoperto che la segnalazione dell'interferone promuove l'attivazione di una sintestasi 2'-5'-oligoadenilato, sensibile alla presenza di dsRNA pi\u00f9 lunghi di 15 paia di basi. Poich\u00e9 questo meccanismo non \u00e8 sensibile al legame dsRNA propria vs. non propria, i risultati indicano una riduzione complessiva della sintesi proteica ma non hanno indicato specificit\u00e0 per una sola riduzione della sintesi proteica virale.\nStrategie di evasione virale.\nNegli ultimi anni, gli studi si sono concentrati su come i virus eludono i recettori di riconoscimento dei pattern, le proteine adattatrici bersaglio e le loro chinasi, inibiscono i fattori di trascrizione per l'induzione dell'interferone ed eludono i geni stimolati dall'interferone.\nEvasione del recettore di riconoscimento dei modelli.\nI virus della famiglia flaviviridae, come il virus dell'epatite C, hanno sviluppato meccanismi virali complessi per riorganizzare la membrana cellulare, creando una rete membranacea progettata per ospitare il meccanismo di replicazione virale.\nQuesti virus utilizzano proteine del complesso dei pori nucleari della cellula ospite endogena per schermare l'RNA virale dai recettori di riconoscimento del pattern escludendo i PRR dall'interno del compartimento della membrana virale. Utilizzando il ri-arrangiamento architettonico della membrana, i virus hanno sviluppato un metodo per eludere le proteine di riconoscimento del pattern localizzato nel citoplasma come RIG-I. Al fine di eludere il riconoscimento del pattern, altri virus come Enterovirus hanno sviluppato proteine multifunzionali che non solo aiutano nell'elaborazione delle proteine virali, ma scindono anche le proteine di riconoscimento citoplasmatico MDA5 e RIG-I, dimostrando ulteriormente fino a che punto i virus possono ridurre la segnalazione dell'interferone attraverso vari percorsi.\n\u00c8 stato segnalato che altri virus prendono di mira gli attivatori a monte delle proteine di riconoscimento dei pattern, antagonizzando le proteine a monte che hanno rimosso le modificazioni post-traduzionali inibitorie.\nSchermatura degli acidi nucleici.\nAltri virus utilizzano le proteine della cellula ospite per proteggere il DNA virale fino a quando non ha raggiunto il nucleo. All'ingresso nel citoplasma della cellula ospite, il capside dell'HIV-1 viene riconosciuto e legato dalla ciclofilina A (CypA); questa interazione di affinit\u00e0 stabilizza il capside e impedisce l'esposizione del cDNA dell'HIV-1 ai recettori di riconoscimento del pattern nel citoplasma. Questa schermatura consente al cDNA dell'HIV-1 di traslocare nel nucleo dove pu\u00f2 iniziare la replicazione.\nSchermatura glicanica.\nLe glicoproteine virali, influenzano, tra le altre funzioni, il ripiegamento delle proteine, l'induzione dell'interferone e la regolazione delle risposte antivirali proteggendo il virus dagli anticorpi neutralizzanti."}
{"id": "8934902", "revid": "155634", "url": "https://it.wikipedia.org/wiki?curid=8934902", "title": "Rio delle Procuratie", "text": "Rio delle Procuratie, anche chiamato Rio del Cavalletto e Rio dei Dai, \u00e8 un breve corso d'acqua interno veneziano situato nel sestiere di San Marco.\nOrigine del nome.\nIl nome deriva dalla vicine Procuratie Vecchie, uno degli edifici che racchiudono da nord Piazza San Marco.\nDescrizione.\nIl breve canale si trova tutto all'interno del sestiere di San Marco e con Rio dei Scoacamini, Rio dei Ferai, Rio del Cappello e Rio Orseolo forma la piccola isola di San gallo con vari monumenti importanti, come la chiesa di Santa Croce degli Armeni.\nSul canale passano tre ponti:"}
{"id": "8934910", "revid": "122262162", "url": "https://it.wikipedia.org/wiki?curid=8934910", "title": "Appello internazionale del 7 giugno 2020", "text": "L'Appello internazionale del 7 giugno 2020 \u00abPer un rinascimento culturale dell'economia\u00bb \u00e8 un testo firmato da creatori, economisti e dirigenti di organizzazioni internazionali, pubblicato simultaneamente da \"Corriere della Sera\", \"El Pa\u00eds\" e \"Le Monde\".\nIl testo propone una nuova visione della cultura e dell'economia. La cultura \u00e8 una componente essenziale dello sviluppo sostenibile e deve tornare a essere un filo conduttore dell'economia. L'economia, \u00abcompenetrata da tutte le potenzialit\u00e0 della cultura, esprimer\u00e0 pienamente la propria dimensione umana\u00bb.\nFirmatari.\nIl testo \u00e8 sostenuto da ventiquattro firmatari.\nContenuto.\nPrendendo atto di una definizione dello sviluppo sostenibile dove l'ambiente umano \u00e8 \u00ab\u00e8 fatto di cultura, natura e legami sociali\u00bb, i firmatari chiedono un cambiamento di paradigma affinch\u00e9 l'elemento culturale cessi di essere \u00abpercepito come una dimensione collaterale\u00bb e sia sempre di pi\u00f9 \u00abconsiderato come un vero ecosistema\u00bb, a seguito della sua \u00abcrescente importanza\u00bb.\nL'ambiente locale \u00e8 concepito come un nuovo fattore di creazione di valore. \u00abTutti i territori, anche i meno dotati in termini economici e tecnologici, possono avere un messaggio culturale da trasmettere. Si tratta di offrire a ciascuno di essi la possibilit\u00e0 di valorizzare, in un mondo la cui omologazione porta verso un impoverimento, ci\u00f2 che di unico ciascuno possiede.\u00bb\nQuesto approccio sistemico pu\u00f2 avere un forte impatto su una pluralit\u00e0 di settori. I firmatari fanno particolare riferimento all'ambiente costruito e all'alimentazione."}
{"id": "8934912", "revid": "1345932", "url": "https://it.wikipedia.org/wiki?curid=8934912", "title": "Penisola Chavdar", "text": "La penisola Chavdar \u00e8 una penisola lunga circa 13\u00a0km e larga 10 situata sulla costa occidentale della Terra di Graham, in Antartide. Situata in particolare all'estremit\u00e0 settentrionale della costa di Danco, al confine con la costa di Davis, la penisola, all'estremit\u00e0 di cui si trova capo Sterneck, costituisce il lato nord-orientale della baia di Hughes, che separa dalla baia di Curtiss, e su di essa \u00e8 presente parte della porzione occidentale della dorsale Kaliva.\nStoria.\nAvvistata durante la spedizione di ricerca britannica svolta nel 1828-31 e comandata da Henry Foster, la penisola di Chavdar fu in seguito cos\u00ec battezzata dalla Commissione bulgara per i toponimi antartici in onore di Chavdar Voyvoda, un semi-leggendario capo ribelle bulgaro che nel XVI secolo a capo di una banda di fuorilegge, difendeva la popolazione dai soprusi degli Ottomani."}
{"id": "8934932", "revid": "96758", "url": "https://it.wikipedia.org/wiki?curid=8934932", "title": "Heart of Midlothian Football Club 2020-2021", "text": "Questa voce raccoglie le informazioni riguardanti l'Heart of Midlothian Football Club nelle competizioni ufficiali della stagione 2020-2021."}
