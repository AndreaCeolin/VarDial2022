{"id": "1960213", "revid": "1305772", "url": "https://it.wikipedia.org/wiki?curid=1960213", "title": "Gears of War", "text": "Gears of War \u00e8 uno sparatutto in terza persona sviluppato da Epic Games per la console Xbox 360. Il gioco utilizza la tecnologia dell'Unreal Engine 3.0 ed \u00e8 stato pubblicato da Microsoft Game Studios: \u00e8 uno dei giochi che supportano le librerie DirectX 10. In Italia \u00e8 stato distribuito per il 17 novembre 2006 (come nel resto d'Europa eccetto che in Germania, dove la Microsoft Game Studios non ha pubblicato il gioco dopo che gli \u00e8 stato negato il rating).\nNegli USA \u00e8 stato distribuito il 7 novembre 2006 in negozi selezionati, mentre \u00e8 stato messo in vendita nei principali rivenditori americani il 12 novembre 2006. \u00c8 stata inoltre pubblicata una \u201cLimited Collector's Edition\u201d, che include un disco con contenuti bonus ed un art book intitolato \"Bellezza distrutta\" che spiega in dettaglio gran parte del retroscena della storia del gioco.\n\"Gears of War\" si incentra sui soldati della Squadra Delta che combattono per salvare gli umani che abitano sul pianeta immaginario Sera da un nemico implacabile sotterraneo conosciuto come L'Orda di Locuste. Il giocatore assume il ruolo di Marcus Fenix, un ex detenuto e un soldato dedito alla guerra. Nella modalit\u00e0 cooperativa, il secondo giocatore gioca nel ruolo dell'amico di Fenix, anch'egli soldato, Dominic Santiago (Dom). I due soldati si uniscono alla Squadra Delta e si battono contro L'Orda Delle Locuste attraverso il corso di una campagna di gioco basata sull'azione.\nIl gioco ha guadagnato il successo subito dopo la sua pubblicazione. Il 7 novembre 2006 \"Gears of War\" \u00e8 diventato il gioco pi\u00f9 apprezzato sul servizio Xbox Live, scavalcando \"Halo 2\", che era rimasto incontrastato sin dal suo lancio nel novembre 2004. \u00c8 stato nominato \u201cGioco dell'Anno\u201d da GameSpot. Al 19 gennaio 2007, dopo sole dieci settimane dopo il suo debutto, sono state vendute oltre tre milioni di copie del gioco.\nLa colonna sonora (Mad World) che si sente nella pubblicit\u00e0 \u00e8 suonata da Gary Jules ed \u00e8 una cover della canzone, con il medesimo titolo, dei Tears for Fears. La medesima cover faceva parte anche della colonna sonora del film \"Donnie Darko\".\nIl secondo episodio, \"Gears of War 2\", \u00e8 uscito a novembre 2008.\nAll'E3 2015 viene annunciata una versione rimasterizzata del gioco per Xbox One e per PC Windows 10.\nModalit\u00e0 di gioco.\nA differenza dei precedenti lavori di Epic Games, che erano sparatutto in prima persona, \"Gears of War\" \u00e8 uno sparatutto in terza persona con visuale \"sopra la spalla\". Questo tipo di impostazione si riflette nel gameplay dato che \"Gears of War\" si concentra principalmente su tattiche basate sulla copertura e sui comandi dati dai/ai compagni di squadra con armi limitate piuttosto che sulla forza bruta.\nEpic Games ha dato grande rilievo alla copertura e ai livelli di difficolt\u00e0 pi\u00f9 elevati, in cui essere esposti al fuoco nemico, anche solo per pochi secondi, porta quasi sempre a morte. Quando si \u00e8 dietro un riparo, i giocatori possono decidere di mirare con attenzione con le loro armi o di sparare alla cieca senza esporsi per evitare i danni che si avrebbero mostrando la loro testa fuori dal riparo. I giocatori hanno a loro disposizione un ampio assortimento di manovre di rotolamento e di copertura, azionabili con la pressione di un singolo tasto. La possibilit\u00e0 di effettuare certe manovre \u00e8 indicata dalle icone sensibili al contesto che appaiono nella parte bassa dello schermo. Il gioco include inoltre comandi per lo sprint, conosciuto anche come \u2018\u2018roadie run\", per il rotolamento, e l'abilit\u00e0 di saltare al di l\u00e0 di piccoli muri. La \u2018\u2018roadie run\" \u00e8 una corsa da accovacciati, che pu\u00f2 aiutare ad attraversare velocemente un terreno di battaglia non riparato e che rende i personaggi pi\u00f9 difficili da bersagliare. Durante una roadie run, la camera si abbassa verso il terreno e ondeggia notevolmente, come se fosse tenuta in mano da un'altra persona che corre dietro il giocatore.\n\"Gears of War\" presenta pochi tipi di armi, che ricalcano i set di armi degli altri sparatutto: fucili d'assalto, fucili a pompa, pistole e fucili di precisione. Una delle armi degne di nota \u00e8 l'arma da fuoco disegnata per questo gioco, il Lancer (un fucile d'assalto con una motosega come baionetta). Quest'arma fornisce al giocatore la capacit\u00e0 di tagliare i nemici a met\u00e0, uccidendoli in un solo colpo. Altre armi molto potenti presenti nel gioco sono: l'arco Torque (un arco elastico meccanico ad alta tecnologia che lancia frecce esplosive), il Lanciagranate, il fucile da cecchino e il \"Martello dell'Alba\", un dispositivo di individuazione per un potente cannone orbitale a particelle che pu\u00f2 essere usato solamente all'aperto. Tutte le armi possono essere usate per colpire duramente un avversario a distanza da mischia (ad eccezione del Lancer, che usa la sopracitata baionetta-motosega). Sono inoltre a disposizione del giocatore sia granate a frammentazione sia quelle fumogene (solo nella modalit\u00e0 multiplayer) che possono essere lanciate, ma che possono anche essere attaccate su un avversario a mano purch\u00e9 a distanza ravvicinata. Nelle missioni single-player solitamente le armi sono le stesse che si \u00e8 scelto di portarsi appresso dalle missioni precedenti, mentre negli incontri multiplayer l'equipaggiamento iniziale \u00e8 composto da granate fumogene, fucile d'assalto Lancer, pistola Snub, e fucile a pompa Gnasher, con altre armi pi\u00f9 potenti che sono sparse in luoghi strategici sulla mappa (l'host pu\u00f2 per\u00f2 decidere di \u201crandomizzare\u201d questi luoghi). Le armi e le munizioni gettate o lasciate a terra possono essere raccolte dal giocatore, ma questo pu\u00f2 portare in qualsiasi momento con s\u00e9 solamente un tipo di granata, un tipo di arma secondaria e due tipi delle classi di armi rimanenti.\nUna componente del gameplay che esiste solo in \"Gears of War\", la \"Ricarica Attiva\", comporta lo spingere un tasto sul controller per iniziare la ricarica dell'arma e premerlo ancora al momento giusto per ricaricare velocemente l'arma. Ci sono tre possibilit\u00e0 come risultato del secondo colpetto sul bottone di ricarica: perfetto, buono e sbagliato. Se calcolata perfettamente, la ricarica durer\u00e0 meno di un secondo e tutti i proiettili ricaricati causeranno un danno leggermente maggiore. Se calcolata bene, la ricarica durer\u00e0 semplicemente meno tempo. Se calcolata male, l'arma si incepper\u00e0 per un momento e il processo di ricarica durer\u00e0 pi\u00f9 a lungo che se non si fosse provata la Ricarica Attiva.\nInvece di una barra della salute che si trova in molti sparatutto in prima persona, \"Gears of War\" utilizza il \"Crimson Omen\" (presagio cremisi), un'icona col simbolo dei COG (a forma di ingranaggio) che si riempie di sangue per rappresentare il danno. Se c'\u00e8 una lieve comparsa dell'Omen sullo schermo, questo sta ad indicare che il giocatore ha subito piccole ferite. Quando l'Omen diventa pi\u00f9 definito, ci\u00f2 sta ad indicare che il giocatore ha subito gravi danni. Quando compare un teschio dentro il simbolo, il personaggio viene reso incapace di fare qualsiasi cosa: nella modalit\u00e0 single-player, ci\u00f2 rappresenta la morte per il giocatore e la fine del gioco, mentre nel multiplayer (sia in modalit\u00e0 co-op che in quella competitiva) un altro membro della squadra pu\u00f2 cercare di rianimare il giocatore. Un giocatore abbattuto in alcune modalit\u00e0 di competizione (es:Esecuzione) pu\u00f2 anche cercare di ristabilirsi da s\u00e9 dall'inabilit\u00e0 premendo rapidamente il bottone (A) per alcuni secondi, anche se durante questo lasso di tempo il nemico pu\u00f2 porre fine brutalmente alla vita del giocatore usando la baionetta a motosega, colpendo la testa del giocatore col calcio di un'arma, eseguendo la tecnica del \"collo spezzato\" (curb stomp in inglese), o anche con un \u201cheadshot\u201d (colpo preciso alla testa). Se il giocatore ha subito danni ma non \u00e8 stato reso inabile, il danno pu\u00f2 essere guarito stando fuori dalla linea di fuoco per un breve periodo, facendo cos\u00ec scomparire lentamente l'Omen.\nCi sono 57 \u201cObiettivi\u201d che possono essere sbloccati durante il gameplay. Questi \u201cObiettivi\u201d possono essere sbloccati sia nel single player, sia giocando a 2 giocatori in modalit\u00e0 co-op come Dom Santiago, o nei match \u201cranked\u201d.\nStoria.\n\"Gears of War\" prende luogo in un pianeta di nome \"Sera\", abitato da umani superstiti di una civilt\u00e0 un tempo gloriosa. Per un secolo, comunque, essi combatterono tra loro. Infine conobbero il silenzio della pace che ricopr\u00ec la terra. La situazione rimase cos\u00ec fino alla scoperta dell'Imulsion, un fluido fosforescente a bassa viscosit\u00e0: esso fu scoperto da una trivella petrolifera, ma fu inutilizzabile fino a che la Dr. Helen Cooper cre\u00f2 il \"Processo Lightmass\", che permise la produzione di energia a basso costo. Ben presto l'economia mondiale croll\u00f2 a causa del bassissimo prezzo di questa nuova fonte di energia e a causa dell'eliminazione della necessit\u00e0 di idrocarburi e di energia nucleare. I pochi Paesi che avevano una sovrabbondanza di Imulsion sotto i loro piedi si ritrovarono presto in guerra contro nazioni che non erano cos\u00ec fortunate da disporne, ed in questo modo iniziarono le \"Pendulum Wars\". Durante la guerra dei settantanove anni, la \"Coalition of Ordered Governments\" (in italiano Coalizione dei Governi Organizzati), o \"COG\", divenne un partito politico minore legittimo. Il partito, fondato molto prima delle Pendulum Wars dal socialista fanatico Alexiy Desipich, era basato su un'oscura filosofia.\nLe Pendulum Wars finirono in quello che viene oggi chiamato \"Giorno dell'Emersione\". In meno di ventiquattr'ore, una feroce specie conosciuta come \"Locuste\" spunt\u00f2 dalle viscere della terra e attacc\u00f2 tutte le pi\u00f9 grandi citt\u00e0 su Sera. Quando le forze umane collaborarono per formare una difesa efficace, era ormai troppo tardi. L'Orda di Locuste aveva gi\u00e0 preso il controllo della maggior parte dei centri urbani, militari e industriali del mondo. Persero la vita centinaia di milioni di persone, circa un quarto della popolazione di Sera. I COG presero la faccenda nelle loro mani e riapprovarono il \"Fortification Act\", permettendo di utilizzare la legge marziale su tutti i sopravvissuti rimanenti dall'invasione iniziale. A tutti i superstiti fu ordinato di evacuare verso l\"Altopiano di Jacinto\", un rifugio sicuro che l'Orda di Locuste non poteva penetrare da sottoterra a causa dello spesso strato di granito presente. Ai sopravvissuti che non poterono raggiungere l'altopiano furono poste le seguenti scuse: \"Per quei cittadini che non possono raggiungere Jacinto, la Coalizione apprezza il vostro sacrificio. Scusateci per favore, questo \u00e8 il solo modo\". Furono impiegate armi laser, chimiche e orbitali a particelle seguendo la strategia della \"terra bruciata\" per negare all'Orda di Locuste la sopravvivenza in superficie, forzandoli a rimanere nei loro labirinti sotterranei. Questa guerra continu\u00f2 per altri quattordici anni. \nIntorno al decimo anno, Jacinto venne fortificata in una fortezza inespugnabile. Le sue citt\u00e0 un tempo magnifiche, invidiate per la loro bellezza, furono presto convertite in piattaforme militari di difesa. Le fenditure naturali dell'altopiano e i sistemi di servizio furono distrutti o riempiti con gas nervino per ritardare l'inevitabile attacco dell'Orda delle Locuste. Le persone che non raggiunsero la Jacinto Valley, ma che sopravvissero, furono chiamate \"Stranded\" (in italiano Bloccati, tradotto nella versione italiana come \"Arenati\"). Gli \"Arenati\" vivono in condizioni orribili e sono malnutriti, e devono difendersi da soli. Quando l'Orda di Locuste inizi\u00f2 il suo attacco su Jacinto, Marcus Fenix abbandon\u00f2 la sua postazione in risposta ad una chiamata di soccorso fatta da suo padre, un rinomato scienziato, all\"Accademia della Barricata Est\", ma arriv\u00f2 troppo tardi per salvarlo. Al suo processo nella \"Casa dei Sovrani\", Marcus fu incriminato per omissione di doveri d'ufficio, codardia e mancato rispetto degli ordini. Esentato dall'esecuzione a causa dei suoi turni di servizio esemplari durante le Pendulum Wars e grazie alla deposizione del suo amico Dominic Santiago, egli fu invece imprigionato. Anni pi\u00f9 avanti, i COG si ritrovarono a corto di soldati da arruolare, cos\u00ec reclutarono uomini da fonti non tradizionali: gli infermi, i giovani e i condannati. Marcus Fenix fu graziato, e fu liberato dal suo amico Dominic Santiago. Poco dopo l'Orda di Locuste invase la sua prigione. La campagna di \"Gears of War\" inizia qui.\nPersonaggi.\n\"Gears of War\" si concentra principalmente sui personaggi della Squadra Delta e sui loro scontri con l'Orda delle Locuste. I membri della Squadra Delta cambiano per tutto il primo atto, e consistono prima di Min Young Kim, Anthony Carmine, Marcus Fenix e il suo miglior amico Dominic Santiago (Dom), ma durante gli ultimi quattro atti del gioco, la Squadra Delta \u00e8 formata dall'ex detenuto Marcus, Dominic (o anche solo Dom), e dal dinamico duo composto da Augustus \"Cole Train\" Cole e Damon Baird. I giocatori assumono il controllo di Marcus Fenix, appena liberato da Dominic Santiago (controllato da un secondo giocatore in modalit\u00e0 co-op) dal Penitenziario di Massima Sicurezza di Jacinto. Nella modalit\u00e0 multiplayer dalla parte COG si pu\u00f2 scegliere tra tutti i personaggi della Squadra Delta, ed in pi\u00f9 anche Victor Hoffman. \nNella versione americana del gioco alcuni personaggi sono stati doppiati da icone della cultura popolare. Marcus Fenix ha la voce di John DiMaggio, meglio conosciuto per la voce di Bender in \"Futurama\", e Augustus \"Cole Train\" Cole \u00e8 doppiato da Lester \"The Mighty Rasta\" Speight, che interpreta il \"Terribile\" Terry Tate, il \"Pain Train\", nelle pubblicit\u00e0 di Office Linebacker fatte per la Reebok. Il personaggio di Cole \u00e8 chiaramente basato sulle caratteristiche e sugli slogan del personaggio di Tate.\nTrama.\nAtto 1: Ceneri - Il gioco ha inizio 14 anni dopo l'E-Day (Emergence Day, tradotto in italiano come giorno dell'emersione), Marcus Fenix e il suo amico Dominic \"Dom\" Santiago, reclusi in un penitenziario di Jacinto, sono due dei destinatari della grazia concessa a tutti i carcerati e fuggono, in corrispondenza di un'invasione di locuste (incluso un Corpser), e raggiungono un elicottero militare.\nSull'elicottero il tenente Kim e la copilota Anya rivelano la destinazione, mentre Marcus viene idolatrato dal soldato Carmine (per il suo ruolo nella battaglia di Asphyo Fields) ed insultato da Hoffman, ritenenuto indegno di indossare la divisa.\nHoffman rivela ai presenti di possedere uno speciale ordigno (definito \"solare\") in grado di sterminare tutte le locuste sotterranee, da far detonare nelle loro gallerie, che richiede un risonatore in mano alla squadra Alpha, dispersa nell'altopiano.\nLa squadra, che prender\u00e0 il nome di \"Delta\", si incamminer\u00e0 verso gli ultimi punti di Trasmissione Radio Alpha, e dopo la morte di Carmine (ucciso da un cecchino), salveranno uno degli Alpha, Augustus Cole, rimasto separato dai suoi compagni: l'uomo lamenter\u00e1 che i Seeders (locuste giganti insettoidi) con i loro Nemacyst (locuste volanti che escono dalla bocca dei Seeders) intralciano le comunicazioni: tre Seeders verranno eliminati col Martello dell'alba (arma satellitare, utilizzabile solo all'aperto, con cielo sgombro e satellite in posizione) e via radio un Alpha di nome \"Baird\" li informa che sono asserragliati nella tomba e sono bloccati dalle locuste.\nIl gruppo Alpha viene localizzato e liberato, ma un elicottero sopraggiunto per la fuga viene abbattuto da un Nemacyst, lasciando gli umani in balia di un'orda di Locuste: durante l'attacco, il generale delle Locuste Raam uccide Kim sotto gli occhi atterriti di Marcus.\nGli Alpha (ormai ridotti ai soli Cole e Baird) e i Delta si asserragliano in una tomba e con difficolt\u00e0 sconfiggono un enorme mostro antropomorfo (Berserker). \nAtto 2: Notte spaventosa - Dom suggerisce che la via pi\u00f9 veloce per raggiungere il punto di detonazione sarebbe prendere in prestito un APC da un arenato di nome Franklin, che deve un favore a Dom per affari passati. Dopo aver raggiunto il campo, Franklin accetta con riluttanza, a condizione che Cole e Baird rimangano al campo degli arenati per aiutarli a difendersi contro le Locuste ma per farlo devono raggiungere un punto di sosta. Marcus e Dom si dirigono verso la citt\u00e0 in rovina non appena scende la notte, facendo uscire fuori le creature carnivore (note come Kryll) simili a pipistrelli che attaccano qualsiasi cosa presente nell'oscurit\u00e0 (non prima che abbiano sbranato un gruppo di arenati). I due combattono contro le forze delle Locuste per raggiungere la stazione di rifornimento dove si trova il veicolo APC, e una volta l\u00ec lo prendono ritornando indietro al campo, difendendosi dai Kryll con una luce ultravioletta equipaggiata sullo Junker che pu\u00f2 uccidere i Kryll. I due ritornano giusto in tempo al campo degli arenati per aiutare a difenderlo da un grande assalto di Locuste. Quando la situazione si \u00e8 ristabilita, il team va avanti verso l'impianto di estrazione con il Junker.\nAtto 3: La pancia della bestia - La Squadra Delta raggiunge i sobborghi dell'impianto di estrazione proprio quando l'APC va in panne. Si incamminano dunque a piedi verso l'installazione abbandonata e nelle gallerie di estrazione dell'Imulsion (in tale occasione incontreranno degli Abietti splendenti) e dirigendosi verso un punto predeterminato dove il Risonatore della squadra Alpha dovrebbe avere massimo effetto, difendendosi al contempo contro i continui attacchi delle Locuste e di un Cosper gigante Il Risonatore viene attivato e il gruppo torna fuggendo appena in tempo sulla superficie. Sfortunatamente, il team viene presto informato dal Quartier generale che le informazioni raccolte dall'esplosione del Risonatore sono troppo limitate per essere utili per la Bomba Solare. Comunque, un dispositivo trovato da Baird sembra gi\u00e0 contenere una mappa quasi completa del sistema di gallerie, con informazioni che si ricollegano col padre di Marcus e la sua abitazione nell'Accademia della Barricata Est.\nAtto 4: Il ritorno - La Squadra Delta viaggia su un elicottero Raven verso l'Accademia della Barricata Est, ora in rovina e presidiata da Locuste, e un altro elicottero viene abbattuto da un attacco di Nemacyst (spore aeree nel cielo). Il team viene lasciato appena fuori l'Accademia ed \u00e8 costretto a combattere contro un gran numero di Locuste per raggiungere la villa dove viveva il padre di Marcus. Dopo che Marcus e Dom si sono imbattuti in un Berseker dentro un conservatorio, Cole e Baird scoprono un altro APC che necessita di riparazioni sul retro della casa, e si affrettano per ripararlo mentre Marcus e Dom perlustrano la casa alla ricerca delle informazioni. Dopo aver trovato il laboratorio nascosto nel seminterrato lasciano il loro robot Jack a scaricare le informazioni mentre loro difendono la casa contro ondate di Locuste. Appena Jack ha finito di scaricare le mappe delle gallerie, i due soldati corrono verso l'APC appena riparato dietro la villa con una gigantesca Locusta simile ad un rettile chiamata Brumak, con lanciamissili e cannoni montati su braccia e schiena che li sta gi\u00e0 caricando. La squadra e Jack raggiungono l'APC appena prima che il Brumak sfondi la villa, riuscendo a scappare dal mostro.\nAtto 5: Disperazione - La squadra ora si precipita verso la stazione dei treni per salire sul Tyro Pillar, un treno merci corazzato che trasporta la Bomba Solare alla sua testa. Per raggiungere la stazione per\u00f2 devono abbassare un ponte privo di energia elettrica, perci\u00f2 Marcus e Dom sono costretti ad affrontare numerose Locuste e uccidere il Brumak folgorandolo con i cavi elettrici, usandolo cos\u00ec per ripristinare l'energia del ponte (questa parte di storia \u00e8 presente solo nella versione per pc). Le Locuste attaccano i soldati alla stazione e impediscono a Cole e Baird di saltare sul treno quando arriva sfrecciando, lasciando solamente Marcus e Dom a combattere per arrivare alla testa del treno mentre esso viaggia attraverso le terre distrutte verso la fortezza delle Locuste. Sfortunatamente essi si imbattono nel generale Raam alla testa del treno ma i due riescono a sconfiggerlo. Mentre il treno va a tutta velocit\u00e0 avvicinandosi rapidamente ad un ponte distrutto, Marcus carica le informazioni sulle gallerie nella Bomba Solare, la attiva, e scappa dal treno saltando su un elicottero Raven, con l'aiuto di Dom e Cole. Hoffman li aiuta prima che il treno cada dai binari dentro l'Imulsion presente sotto. Le bombe solari vengono lanciate dentro le gallerie delle Locuste sottostanti, sradicando con successo la maggior parte di un'importante fortezza delle Locuste. La voce di Hoffman pi\u00f9 avanti annuncia la loro vittoria al resto del mondo, ma la voce ossessionante di ci\u00f2 che si presume sia la Regina delle Locuste indica chiaramente al giocatore che le Locuste non sono state sconfitte e contrattaccheranno.\nMultiplayer.\n\"Gears of War\" supporta sia lo split-screen che il normale multiplayer su Xbox Live che il link fra due console. Ci sono due modalit\u00e0 multiplayer in \"Gears of War\", quella Cooperativa e quella Versus. Il multiplayer aggiunge anche lo stato \"downed\", che \u00e8 simile ai compagni rimasti feriti a terra che il giocatore deve aiutare nelle missioni single-player. Quando un giocatore \u00e8 stato troppo danneggiato dal nemico, il personaggio diventa incapace di muoversi o sparare invece di morire all'istante. Il giocatore rimane in questo stato finch\u00e9 non si dissangua e muore, viene ucciso dal nemico o \u00e8 rimesso in vita da un altro giocatore. Comunque nei casi in cui il danno \u00e8 grave poich\u00e9 causa mutilazione o disintegrazione del corpo (ad esempio con attacchi con la motosega, spari col fucile a pompa da breve distanza, colpi esplosivi, headshot con il fucile da cecchino o esplosioni da granate), il giocatore muore immediatamente.\nModalit\u00e0 cooperativa.\nLa modalit\u00e0 cooperativa nel multiplayer di \"Gears of War\" permette a due giocatori di giocare il gioco dall'inizio alla fine. Il gioco offre la possibilit\u00e0 di invitare giocatori sulla friends list dell'utente ed inserirli all'istante (si chiama modalit\u00e0 di gioco \"Drop in, Drop out\") nella partita del giocatore per dargli una mano.\"Gears of War\" sceglie il personaggio di ogni giocatore a seconda di certi fattori. Il primo giocatore o host del gioco multiplayer impersona Marcus Fenix (il personaggio principale), mentre il secondo giocatore diventa Dominic Santiago, il miglior amico di Marcus.\nLa modalit\u00e0 co-op \u00e8 differente dal gioco single-player per alcune caratteristiche. Sulle sezioni dei livelli di gioco che offrono percorsi multipli, il primo giocatore sceglie il suo percorso e di fatto manda l'altro giocatore nell'altro. Entrambi i giocatori sono separati ed ognuno affronta parti separate del livello. Se uno dei giocatori viene abbattuto mentre \u00e8 su uno di questi percorsi divisi, entrambi i personaggi rincominceranno dal precedente checkpoint, mentre al di fuori di questi percorsi i giocatori possono rianimarsi l'un l'altro ed usare manovre di fiancheggiamento uniche impossibili da eseguire con l'IA.\nModalit\u00e0 Versus.\nQui il multiplayer \u00e8 basato sulla squadra, supporta fino a otto giocatori (quattro COG vs. quattro Locuste) che prendono parte a battaglie su Xbox Live o attraverso il collegamento di due console (System Link). Nella modalit\u00e0 versus, gli incontri sono formati da vari round. Ogni giocatore inizia ogni round con lo stesso set standard di armi, ma oggetti da guerra pi\u00f9 potenti sono disseminati in ogni mappa e bisogna competere con le squadre avversarie per averle. Il team che ha vinto il maggior numero di round alla fine dell'incontro vince.\nCi sono due tipi di incontri in modalit\u00e0 versus, player matches e ranked matches.\nSono stati sviluppati tre tipi di modalit\u00e0 versus: Zona di Guerra, Assassinio, Esecuzione, ma con il nuovo aggiornamento \u00e8 presente anche la modalit\u00e0 Annex.\nAccoglienza.\nPrima della pubblicazione del gioco, \"Gears of War\" era stato previsto come il pi\u00f9 importante gioco per Xbox 360 del 2006. Il gioco d'azione in terza persona ricevette una moltitudine di premi all'E3 anche prima della distribuzione del gioco. Secondo il Vice Presidente di Microsoft Game Studios Shane Kim, le vendite in preordine di \"Gears of War\" risultavano seconde solo ad \"Halo 2\" nella storia degli Studios. \"Gears of War\" \u00e8 stato anche il primo gioco per Xbox o Xbox 360 ad andare esaurito e raggiungere le classifiche top ten in Giappone.\nAl momento della sua distribuzione, \"Gears of War\" ha ricevuto recensioni unanimemente positive dai critici, con un punteggio medio su Metacritic e Game Rankings del 94%, ottenendo lo stesso numero di voti di \"The Elder Scrolls IV - Oblivion\" per il gioco per Xbox 360 maggiormente classificato. Il gioco ha anche ricevuto punteggi di 9.4/10 da IGN, 9.6/10 da GameSpot, un 10/10 da Official Xbox Magazine, e 4.75/5 da GamePro.\n\"Gears of War\" ha ricevuto numerosi riconoscimenti:\nSviluppi futuri.\nNotizie sul futuro del titolo sono emerse a pi\u00f9 riprese dopo la pubblicazione del gioco. \"Pc Gamer\" ha pubblicato per caso un'immagine durante il periodo di festa del 2006 dove \"Gears of War\" pu\u00f2 essere visto in esposizione con l'etichetta Games for Windows, cosa che ha portato a sospettare che \"Gears of War\" sarebbe stato pubblicato anche per PC; ad ogni modo pi\u00f9 tardi \u00e8 stato dichiarato che l'immagine era un fotomontaggio. Alcune immagini, che probabilmente sono trapelate senza il consenso, sono state pubblicate il 4 febbraio 2007, portando ancora pi\u00f9 sospetti su una versione PC di Gears of War. In un'intervista con il sito di fan Xbox \u201cTeam Xbox\u201d, Mark Rein ha dichiarato che il gioco alla fine sarebbe stato portato anche su PC, ma che Epic non era al momento pronta per farlo uscire in quel formato. Nell'ottobre del 2007 \u00e8 stato reso noto che il gioco per i sistemi Windows sarebbe stato reso disponibile il 6 novembre in Nord America e il 9 novembre in Europa. Questa versione includer\u00e0 cinque nuovi capitoli per la modalit\u00e0 a singolo giocatore e tre nuove mappe per la modalit\u00e0 multiplayer.\nIl capo disegnatore di \"Gears of War\" Cliff Bleszinski ha dichiarato di sperare che il gioco diventi anche una graphic novel e alla fine un film. Il 21 novembre 2006, il Vicepresidente del Global Marketing di Microsoft Corporate e di Interactive Entertainment Business Jeff Bell ha dichiarato che \"Gears of War\" \u00e8 il primo episodio di una trilogia, attraverso sequenze sull'E-Day e la Battaglia di Jacinto, cos\u00ec come informazioni su Adam Fenix e le sue ricerche (che il protagonista trova gi\u00e0 in questo capitolo). Il Vicepresidente di Epic Games Mark Rein ha postato un messaggio sul forum ufficiale di \"Gears of War\" in cui dichiara che \"Non \u00e8 finita fino a che c'\u00e8 ancora divertimento\", e dal suo punto di vista, \"Gears of War\" diventer\u00e0 il prossimo Halo in termini di popolarit\u00e0.\nEpic Games inoltre distribuir\u00e0 nuovi contenuti per \"Gears of War\" disponibili per il download su Xbox 360. La produzione di questi inizier\u00e0 ad agosto 2006. Questi aggiornamenti saranno gratis secondo quanto ha dichiarato il Presidente di Epic Games Mike Capps. Il primo di questi aggiornamenti \u00e8 stato pubblicato su Xbox Live il 9 gennaio 2007, e due nuove mappe sono state pubblicate il giorno seguente, il 10 gennaio 2007. Le due mappe rispecchiano degli scenari di ambientazioni tratte dalla storyline del gioco, e prendono il nome di \"Raven Down\" e \"Old Bones\", in cui i Gears combattono le Locuste, rispettivamente, in un sito di schianto di un elicottero \"King Raven\" e in un museo. Un altro aggiornamento per \"Gears of War\" \u00e8 stato pubblicato il 22 gennaio 2007, il quale, secondo Marc Rein di Epic Games, risolve alcuni problemi di compatibilit\u00e0 con la pubblicazione di \"Gears of War\" in Giappone, ma non cambia nessuna caratteristica di gioco o di funzionalit\u00e0.\nCollegamenti esterni.\nSiti ufficiali\nPagine con immagini e video\nPagine di Profilo\nInterviste\nArticoli\nSiti in italiano"}
{"id": "1960215", "revid": "713168", "url": "https://it.wikipedia.org/wiki?curid=1960215", "title": "Franco Alasia", "text": "Biografia.\nAllievo e braccio destro di Danilo Dolci sin dal 1950, per pi\u00f9 di vent'anni ha partecipato con lui e gli altri collaboratori del \"\"Centro studi e iniziative\" di Partinico a tutte le lotte contro il sottosviluppo e la mafia nella Sicilia occidentale.\nSi ricorda di lui il digiuno nel 1957 con Danilo Dolci a Cortile Cascino, quartiere di Palermo tra i pi\u00f9 degradati, per denunciare l'orrenda situazione dei bassifondi della capitale siciliana.\nSui rapporti mafia-politica ha condotto con Danilo Dolci nel 1966 una approfondita inchiesta, che port\u00f2 al processo contro l'allora ministro del commercio con l'estero Bernardo Mattarella e il sottosegretario Calogero Volpe. Indicati, nello studio pubblicato da Einaudi in \"Chi gioca solo\", come aventi rapporti simbiotici con la mafia. Dopo 7 anni di iter processuale Dolci e Alasia vennero condannati per diffamazione, rispettivamente a due anni e un anno e sette mesi. La pena fu condonata. Bernardo Mattarella nel successivo governo Moro non fu pi\u00f9 designato ministro.\nIl 25 e il 26 marzo 1970 Franco Alasia e Pino Lombardo, anch'esso collaboratore di Dolci, parlarono attraverso la prima \"radio libera\" della storia d'Italia, denunciando le difficili condizioni dei terremotati del Belice. L'intervento della polizia, con grande spiegamento di forze, interruppe le trasmissioni. Parte dei testi sono pubblicati ne \"Il limone lunare\" (Laterza Ed.). \nQuesta esperienza viene raccontata nel libro \"La Radio dei poveri cristi\" (Navarra Editore).\nNegli anni ottanta Franco Alasia ha diretto il sistema bibliotecario urbano di Sesto San Giovanni applicando il metodo maieutico ideato da Dolci.\nHa curato con Jos\u00e9 Martinetti la \"Cronologia essenziale (febbraio 1952-ottobre 1996)\"\" su Dolci e i suoi collaboratori. Si tratta di una ricostruzione storica dell'esperienza avviata dal poeta-sociologo triestino."}
{"id": "1960221", "revid": "254401", "url": "https://it.wikipedia.org/wiki?curid=1960221", "title": "Loggia della Mercanzia (Genova)", "text": "La Loggia della Mercanzia (conosciuta anche come Loggia di Banchi o Loggia dei Mercanti) \u00e8 un edificio tra i pi\u00f9 rappresentativi del centro storico di Genova. \u00c8 situata in piazza Banchi, all'angolo con via San Luca, nell'antico sestiere della Maddalena, poco distante dalla chiesa di San Pietro in Banchi, nel cuore commerciale della citt\u00e0 antica.\nStoria.\nLe origini di questo edificio risalgono al Medioevo, quando nella zona adiacente al porto si effettuavano contrattazioni di merci e valute. La costruzione dell'edificio fu voluta dai \"Padri del Comune\", amministratori della citt\u00e0, nel contesto della sistemazione urbanistica della piazza Banchi (cos\u00ec chiamata per la presenza dei banchi dei cambiavalute), dopo un incendio avvenuto alla fine del XIV secolo.\nUn primo edificio destinato ad ospitare le contrattazioni di mercanti e banchieri venne costruito nel 1415. Al centro era sistemata una grande pietra dove il \"cintraco\", ovvero il pubblico banditore, leggeva ad alta voce le disposizioni emanate dalle autorit\u00e0. L'originaria costruzione, seriamente danneggiata da un incendio nel 1455 e successivamente restaurata, verso la fine del XVI secolo fu sostituita dall'attuale, costruita tra il 1589 e il 1595, il cui progetto \u00e8 attribuito ad Andrea Ceresola, detto \"il Vannone\", con la collaborazione di Giovanni Ponzello. Nel corso degli anni \u00e8 stata oggetto di vari interventi decorativi.\nLa loggia fu ceduta alla Camera di Commercio nel 1839 e sub\u00ec un generale restauro su progetto di Giovanni Battista Resasco: in questa circostanza i due lati aperti, quelli affacciati su piazza Banchi e via Banchi, furono chiusi con vetrate.\nDal 1855 ospit\u00f2 la \"Borsa valori\" e la \"Borsa merci\". Nel 1912 la prima fu trasferita nella nuova sede di piazza De Ferrari, mentre rimase a Banchi la Borsa merci.\nA causa di un bombardamento aereo nel 1942 il tetto, che aveva una volta a padiglione con struttura in legno, venne distrutto da un incendio; nel 1950 dopo i restauri e la ricostruzione della copertura con armatura metallica la loggia fu riaperta e destinata ad attivit\u00e0 culturali. Attualmente ospita mostre ed eventi culturali.\nDescrizione.\nL'interno si presenta come un unico ambiente a pianta rettangolare con la volta sostenuta da una serie di colonne doriche binate lungo il perimetro, senza elementi di sostegno interni. Le arcate su via e piazza Banchi sono, come detto, chiuse da vetrate, mentre sono cieche quelle rivolte verso piazza Senarega e quelle addossate al palazzo adiacente.\nSulla parete di fondo si trova un affresco, realizzato alla fine del XVI secolo dal pittore toscano Pietro Sorri, raffigurante la \"Madonna in trono col Bambino e i Santi Giovanni Battista e Giorgio\", patroni di Genova. Il dipinto si \u00e8 salvato dall'incendio conseguente al bombardamento del 1942, mentre \u00e8 andato distrutto quello nella volta, di Giovanni Battista Brignole, raffigurante lo stemma della Repubblica di Genova.\nAll'esterno lo spazio al di sopra degli archi \u00e8 decorato con una serie di bassorilievi raffiguranti trofei d'armi, realizzati da Taddeo Carlone."}
{"id": "1960222", "revid": "1573940", "url": "https://it.wikipedia.org/wiki?curid=1960222", "title": "Pygathrix cinerea", "text": "Il langur duca dalle zampe grigie (Pygathrix cinerea ) \u00e8 un primate estremamente raro diffuso solamente sugli Altopiani Centrali del Vietnam; \u00e8 una delle 25 specie di Primati pi\u00f9 minacciate del mondo.\nDescritto solo recentemente, nel 1997, venne in un primo tempo considerato una sottospecie del langur duca dalle gambe rosse (\"P. nemaeus\"). Tuttavia, recenti studi genetici hanno dimostrato senza ombra di dubbio che si tratta di una specie separata.\nDescrizione.\nCome gli altri langur duca, anche quello dalle zampe grigie \u00e8 uno dei Primati dai colori pi\u00f9 vivaci, con occhi a mandorla e una bocca bianca circondata da una zona di pelle facciale di colore variabile dal giallo-arancio al marrone chiaro, e una fascia di peli bianchi che circonda i lati della testa fino alle orecchie. Una larga fascia nera \u00e8 presente sulla fronte e una serie di baffi bianchi, lunghi fino a 12 cm, protendono considerevolmente dai lati della testa. Le varie specie di langur duca si distinguono tra loro soprattutto per il colore delle zampe, e il langur dalle zampe grigie, com'\u00e8 ovvio, si identifica per il colore grigio scuro degli arti, nonch\u00e9 per la sommit\u00e0 del capo, il dorso e gli arti superiori grigio chiaro, e per la coda bianca, lunga quasi quanto il resto del corpo e terminante con un ciuffo sottile. La colorazione del ventre varia dal grigio chiaro al quasi bianco, le dita e i piedi sono neri, e la gola \u00e8 bianca con un anello arancione attorno al collo.\nDistribuzione e habitat.\nIl langur dalle zampe grigie \u00e8 presente solamente nelle province di Quang Nam, Quang Ngai, Binh Dinh, Kon Tum e Gia Lai, negli Altopiani Centrali del Vietnam, dove la popolazione \u00e8 gravemente frammentata e minacciata dalla continua perdita dell'habitat. L'esatta estensione dell'areale della specie non \u00e8 nota; tuttavia, foto di esemplari abbattuti dai cacciatori nelle regioni sud-orientali del Laos e nord-orientali della Cambogia lasciano ipotizzare che il langur duca dalle zampe grigie viva anche in questi Paesi limitrofi.\nIl langur duca dalle zampe grigie abita nelle foreste pluviali sempreverdi e semi-sempreverdi, sia primarie che secondarie.\nBiologia.\nMai avvistato sul terreno allo stato selvatico, il langur duca dalle zampe grigie trascorre quasi tutto il tempo alla ricerca di cibo sulle cime degli alberi. Mentre attraversa la volta, si muove con una caratteristica andatura su tutte e quattro le zampe e si dondola tra i rami con le lunghe braccia. Predilige le foglie giovani e tenere, che possono costituire fino a tre quarti della dieta, ma mangia anche gemme di piante, frutta, semi e fiori. Dal momento che una dieta composta per la maggior parte di foglie ha bassi valori nutrizionali, il langur duca dalle zampe grigie \u00e8 dotato di uno stomaco in grado di ospitare un ingente volume di cibo, che pu\u00f2 costituire pi\u00f9 di un quarto del peso corporeo di un animale adulto. La notte, il langur duca dalle zampe grigie dorme su grandi alberi scelti con cura, dotati di una folta chioma.\nSpostandosi in gruppi, le cui dimensioni variano a seconda della qualit\u00e0 dell'habitat, il langur duca dalle zampe grigie \u00e8 un primate molto sociale, che pu\u00f2 essere scorto facilmente mentre gioca o si spulcia con i compagni. La maternit\u00e0 \u00e8 un dovere condiviso tra tutti i membri del gruppo, i quali si prendono cura dei piccoli mentre la madre va in cerca di cibo e li aiutano inoltre a integrarsi nel gruppo. I legami sociali tra questi gruppi di langur duca hanno un'importanza vitale e la comunicazione tra conspecifici avviene attraverso una vasta gamma di vocalizzi e segnali visivi, nonch\u00e9 tramite comunicazione tattile sotto forma di \"grooming\" sociale. La maggior parte dei gruppi sono misti, con pi\u00f9 femmine che maschi, e in essi vige una rigida gerarchia, ove tutti i maschi dominano sulle femmine. Probabilmente l'attivit\u00e0 riproduttiva ha un picco tra febbraio e giugno, quando vi \u00e8 maggior abbondanza di frutti stagionali, e un unico piccolo nasce dopo un periodo di gestazione stimato sui 210 giorni circa. Le femmine raggiungono la maturit\u00e0 sessuale a circa cinque anni di et\u00e0, e probabilmente si riproducono ogni due anni.\nConservazione.\nEssendo diminuiti di circa l'80% nel corso degli ultimi decenni, studi sul campo svolti nel 2004 lasciano ipotizzare che in natura rimangano non pi\u00f9 di 550-700 langur duca dalle zampe grigie; sebbene non sembri molto minacciata, tuttavia, la popolazione continua a diminuire. La principale minaccia per questa specie \u00e8 la caccia a scopo alimentare e per l'impiego di parti del corpo nella \u00abmedicina\u00bb tradizionale. Essa viene anche catturata viva, con l'impiego di trappole, per essere venduta come animale da compagnia, sebbene gli esemplari in cattivit\u00e0 sopravvivano a lungo solo raramente a causa dell'estrema sensibilit\u00e0 dell'apparato digerente. A settembre, nella Riserva Naturale di Kon Cha Rang, che ospita una delle popolazioni rimaste pi\u00f9 numerose di langur duca dalle zampe grigie, viene praticata una tradizionale forma di caccia con l'impiego di un gran numero di trappole posizionate tra gli alberi appositamente per catturare questa scimmia. Il langur duca dalle zampe grigie \u00e8 anche particolarmente vulnerabile alla caccia con le armi da fuoco, dato che quando si sente minacciato rimane generalmente immobile nella volta della foresta invece di fuggire via al riparo. I danni provocati da questo sfruttamento vengono incrementati dalla distruzione dell'habitat di questo animale, divenuto gravemente frammentato e degradato, che continua a diminuire in seguito allo sfruttamento del legname e dell'avanzata dell'agricoltura a un tasso di circa 100 km\u00b2 l'anno. Molte comunit\u00e0 che vivono nei pressi di queste foreste praticano attivit\u00e0 agricole itineranti, con la tendenza a convertire il suolo forestale in zone coltivate e pascoli per il bestiame, aumentando ancor pi\u00f9 la pressione sull'habitat di questa rara scimmia.\nOspitando almeno 24 specie di primati, un quarto delle quali considerate endemiche, la protezione degli ambienti naturali del Vietnam \u00e8 di importanza critica per la conservazione dei Primati. Tuttavia, i progetti di conservazione nel Paese sono troppo spesso ostacolati dalla difficolt\u00e0 o incapacit\u00e0 di far rispettare le misure di protezione attuate, con il risultato che molte specie rare continuano a essere cacciate e il loro habitat minacciato. Questo quadro \u00e8 ulteriormente aggravato dalla dipendenza di gran parte della popolazione dalle risorse naturali e dalla scarsit\u00e0 dei fondi stanziati per le attivit\u00e0 di conservazione.\nAl langur duca dalle zampe grigie \u00e8 offerto il massimo livello di protezione ai sensi della Legge sulla Protezione della Fauna Selvatica del Vietnam, ed esso si incontra anche in diverse riserve naturali, sebbene in queste aree i livelli di protezione siano variabili e spesso inadeguati, tanto che in esse continua indisturbata la caccia a questa specie. Riconoscendo la grave situazione del langur duca dalle zampe grigie, la Societ\u00e0 Zoologica di Francoforte ha intrapreso diversi studi sulla specie nel suo habitat naturale, per fornire consigli riguardo alla creazione di speciali \u00abAree di Protezione della Specie\u00bb che mirino ad aumentare la connettivit\u00e0 tra popolazioni attualmente isolate. Presso il Centro di Recupero dei Primati Minacciati del Parco nazionale di Cuc Phuong \u00e8 inoltre in corso un programma di riproduzione in cattivit\u00e0."}
{"id": "1960225", "revid": "2084998", "url": "https://it.wikipedia.org/wiki?curid=1960225", "title": "Seicho-No-Ie", "text": "Seicho-No-Ie, (\u751f\u9577\u306e\u5bb6, \"Seich\u014d no ie\", tradotto in italiano \"La casa della vita infinita\") \u00e8 una filosofia religiosa sincretistica, non denominazionale e monoteistica che si rif\u00e0 ai principi del New Thought e aderisce all'International New Thought Alliance.\nSeicho-No-Ie \u00e8 una delle cosiddette \"nuove religioni giapponesi\", nuovi movimenti religiosi che si sono sviluppati e diffusi nel paese del Sol Levante a partire dagli anni trenta e nel periodo immediatamente successivo alla Seconda guerra mondiale.\nFu fondato in Giappone nel 1930 da Masaharu Taniguchi, che dedic\u00f2 diversi anni allo studio di differenti filosofie e religioni, fino a ricevere a suo dire, durante una meditazione profonda, l'ispirazione divina che costitu\u00ec la base del suo movimento religioso.\nOltre che in Giappone, il Seicho-No-Ie \u00e8 diffuso anche in Nordamerica, Brasile, Australia e in altri paesi asiatici (Cina, Taiwan, Corea e Thailandia). In Europa Seicho-No-Ie \u00e8 presente in Francia, Regno Unito, Germania, Austria e Svizzera.\nCaratteristiche.\nI suoi insegnamenti enfatizzano l'importanza della gratitudine verso la natura, la famiglia e gli antenati, ma soprattutto la fede religiosa in un Dio unico universale. Le dottrine di Seicho-No-Ie sono una derivazione sincretistica di elementi mutuati dal Buddismo, dal Cristianesimo e dallo Shintoismo.\nSecondo le credenze di base del movimento:\nNegli insegnamenti del Seicho-No-Ie, ogni essere umano \u00e8 considerato un figlio di Dio: tutti hanno anche un infinito potere creativo e sono capaci di mutare il proprio mondo.\nI membri praticano lo shinsokan, una meditazione di preghiera che viene considerata come rivelata direttamente da Dio a Taniguchi, basata su una combinazione di postura, respiro e preghiera."}
{"id": "1960226", "revid": "123526116", "url": "https://it.wikipedia.org/wiki?curid=1960226", "title": "The Electric Light Orchestra", "text": "The Electric Light Orchestra \u00e8 l'LP di debutto degli Electric Light Orchestra, pubblicato nel dicembre 1971. Negli Stati Uniti \u00e8 uscito tre mesi dopo con il titolo di No Answer a causa di un fraintendimento.\nPrimo movimento.\nIl disco \u00e8 focalizzato sul nucleo della band, e cio\u00e8 Roy Wood, Jeff Lynne, e Bev Bevan che erano i rimanenti del gruppo rock The Move. I Move stavano ancora commercializzando singoli in Gran Bretagna quando si inizi\u00f2 il progetto di questo LP, ma l'obiettivo era quello di metterlo alla base di un nuovo complesso. Il sonoro di questa registrazione \u00e8 unico in confronto ai molti album arrangiati negli anni seguenti da Jeff Lynne, incorporando molti strumenti a fiato e rimpiazzando parti dedicate a chitarre con pesanti violoncelli, e dando alla registrazione una sensazione di \"Rock barocco\" (\"Baroque-and-roll\"); sicuramente, \"The Battle Of Marston Moor\" \u00e8 la traccia con la maggior influenza barocca. In questo brano, Roy Wood, oltre a suonare praticamente tutti gli strumenti, ha dovuto provvedere anche alla batteria come meglio poteva perch\u00e9 Bev Bevan, il batterista del gruppo, si rifiut\u00f2 di suonare a causa della sua scarsa opinione del brano. In ogni caso, l'impressione che il disco avesse un collegamento con i Beatles (i membri della band avevano infatti dichiarato che la ELO era stata formata per \"riprendere da dove i Beatles avevano lasciato\") era alquanto apparente in questo album; pezzi come \"10538 Overture\" e \"Mr.Radio\" erano stati fortemente influenzati da brani simili come \"I Am Walrus\" e \"Strawberry Fields Forever\". Nonostante la natura sperimentale dell'album, (o forse a causa di esso) entr\u00f2 in classifica su tutti e due le sponde dell'Atlantico. Il migliore piazzamento della \"10538 Overture\" fu l'ingresso nella Top Ten della Chart inglese. L'LP originale fu mixato in Quadrophonic sound ma fu distribuito in questo formato solo in Sud America. Molti dei brani registrati in quel modo apparvero successivamente in un doppio CD intitolato \"Early ELO, 1971 - 1974\". L'originale copertina dell'album fu creata dagli Hipgnosis e le fotografie della band sul retro della stessa, vestita con costumi del periodo settecentesco, sono state fatte alla Banqueting House a Whitehall, secondo l'enfasi e lo stile dell'Inghilterra degli Stuart riflessa nelle registrazioni. \"Mr. Radio\" \u00e8 stato destinato come il secondo singolo dall'album, ma venne in seguito ritirato. La versione del singolo modificata fece la sua prima apparizione nella compilation del 2005 \"Harvest Showdown\". Il concertodi riunione degli Stone Temple Pilots cominci\u00f2 con un campione di Manhattan Rumble, da questo album."}
{"id": "1960254", "revid": "287204", "url": "https://it.wikipedia.org/wiki?curid=1960254", "title": "Osleidys Menendez", "text": ""}
{"id": "1960257", "revid": "729019", "url": "https://it.wikipedia.org/wiki?curid=1960257", "title": "Oreste Magni", "text": "Professionista dal 1957 al 1966, conta la vittoria di una tappa al Giro d'Italia.\nCarriera.\nMagni ottenne dieci successi tra i quali, da indipendente, nel 1959 il Trofeo dell'Unione Velocipedistica Italiana che lo lanci\u00f2 all'attenzione di squadre pi\u00f9 importanti, come la Ignis.\nFu gregario ma ottenne anche alcuni risultati, come il terzo posto nel Trofeo Baracchi del 1957 in coppia con Aldo Moser, sempre terzo nella Milano-Vignola del 1963, vinse una tappa al Giro d'Italia 1961 e soprattutto il Trofeo Matteotti 1960. Mor\u00ec nella sua villetta sull'Adriatico, per le esalazioni di gas della sua stufa."}
{"id": "1960258", "revid": "4506", "url": "https://it.wikipedia.org/wiki?curid=1960258", "title": "Francisco Xim\u00e9nez de Cisneros", "text": ""}
{"id": "1960262", "revid": "71433", "url": "https://it.wikipedia.org/wiki?curid=1960262", "title": "Too little too late", "text": ""}
{"id": "1960263", "revid": "203434", "url": "https://it.wikipedia.org/wiki?curid=1960263", "title": "Capo S.Marco", "text": ""}
{"id": "1960268", "revid": "1649409", "url": "https://it.wikipedia.org/wiki?curid=1960268", "title": "Quentin Bryce", "text": "Biografia.\nNel 1965 si laurea in Legge all'Universit\u00e0 del Queensland; nel 1968 ne diviene docente, incarico che manterr\u00e0 fino al 1983. Passa quindi all'Universit\u00e0 di Sydney, ma \u00e8 contemporaneamente membro di numerosi uffici e commissioni incaricati di vigilare sul rispetto dei diritti umani e sulla parit\u00e0 fra i sessi.\nNel 2003 entra in Parlamento, venendo eletta Governatrice dello Stato del Queensland, diventando la seconda donna a riuscirci. Il 13 aprile 2008, il Parlamento australiano, su proposta del premier Kevin Rudd, elegge la Bryce come Governatore Generale dell'Australia, al posto di Michael Jeffery. Nominata ufficialmente dalla Regina Elisabetta II il 1\u00ba maggio, ha preso ufficialmente possesso dei suoi poteri il 5 settembre con un discorso davanti al Parlamento, riunito in seduta plenaria.\n\u00c8 di religione cattolica."}
{"id": "1960273", "revid": "73843", "url": "https://it.wikipedia.org/wiki?curid=1960273", "title": "Trofeo dell'Unione Velocipedistica Italiana", "text": "Il Trofeo dell'U.V.I. era una competizione di ciclismo su strada maschile riservata ai ciclisti indipendenti ed organizzata dall'Unione Velocipedistica Italiana, che si svolse per dodici anni dal 1949 al 1960.\nStoria.\nIl Trofeo si articolava nel corso di tutta la stagione a livello nazionale e prevedeva un numero di prove variabile fra le cinque e le dieci, al termine di ognuna venivano assegnati dei punti ed al termine delle prove chi totalizzava il punteggio maggiore si aggiudicava il trofeo. Nel 1960, con l'abolizione della categoria degli indipendenti, fin\u00ec anche la necessit\u00e0 del trofeo che non tent\u00f2 di riciclarsi in altre maniere e scomparve. \u00c8 pur vero che molti hanno considerato come prosecuzione di questo trofeo il Trofeo Cougnet.\nLe gare in cui si articolava il Trofeo andavano dalle cinque alle dieci prove ed erano sia gare in linea, sia corse a tappe, sia circuiti. Qui sono riportate le gare che nel corso degli anni sono state prove del trofeo:"}
{"id": "1960279", "revid": "1814336", "url": "https://it.wikipedia.org/wiki?curid=1960279", "title": "Seminario vescovile di Vicenza", "text": "Il Seminario vescovile \u00e8 l'istituzione della diocesi di Vicenza in cui vengono formati i futuri presbiteri per il servizio della stessa diocesi; con lo stesso nome viene designato anche l'edificio in cui essa ha sede, situato in borgo Santa Lucia.\nStoria.\nLa prima sede.\nIl primo seminario vescovile fu fondato nel 1566 dal vescovo Matteo Priuli, in attuazione delle disposizioni del Concilio di Trento. Per la formazione culturale e disciplinare di 50 giovani di buona famiglia e di chiara attitudine allo stato ecclesiastico, il vescovo assegn\u00f2 a questa nuova istituzione la chiesa di San Francesco con l'annesso edificio; difficile era per\u00f2 il suo mantenimento, che avrebbe dovuto essere sostenuto da rendite derivanti dal capitolo delle cattedrale e dai monasteri, i quali invece si rifiutavano di corrisponderle.\nLa sede attuale.\nL'attuale sede, in sostituzione della precedente, fu voluta dal vescovo Giovanni Giuseppe Cappellari che, il 4 settembre 1842, presenti l'ingegnere architetto veneziano Francesco Lazzari, i professori e altre personalit\u00e0, benediceva la prima pietra, sulla quale stava scolpita la seguente iscrizione:\nDurante la prima guerra di indipendenza, nel 1848 e poi ancora nel 1849, la costruzione sub\u00ec dei rallentamenti a causa del colera che colp\u00ec la citt\u00e0. I lavori ripresero e vennero portati a termine nell'estate del 1854; il nuovo edificio venne inaugurato il 4 novembre di quell'anno. Nel primo decennio di vita fu varie volte utilizzato dalle truppe austriache (nel 1859 e dal 1860 al 1863). Fino al 1864 il rettore fu mons. Antonio Graziani.\nIl Seminario minore.\nNegli anni sessanta del Novecento, per rispondere all'esigenza di nuovi spazi venne costruito il seminario minore voluto dal vescovo Carlo Zinato, destinato ad accogliere le classi di ragazzi che frequentavano la scuola media (la maggior parte di essi provenivano dai paesi della diocesi, paesi ancora senza scuola al tempo in cui non era ancora stata istituita la scuola media unica). L'edificio ottocentesco ospit\u00f2 invece il liceo e gli studenti di teologia, oltre al personale amministrativo e docente del seminario.\nNegli anni novanta, stante la forte diminuzione degli alunni, una parte dell'edificio del seminario minore venne dapprima affittata a una scuola superiore della citt\u00e0, poi al vicino ospedale San Bortolo, al quale \u00e8 poi stata venduta. La parte restante \u00e8 sede del centro \"Arnoldo Onisto\".\nIstituzioni connesse.\nBiblioteca.\nFondata dal cardinale Antonio Maria Priuli vescovo di Vicenza dal 1738 al 1767, fu accresciuta con le donazioni dei vescovi Alvise Maria Gabrielli e Marco Zaguri.\nSistemata nel 1830 per ordine del vescovo Giuseppe Maria Peruzzi, su scaffali del 1700, appartenuti alla libreria del doge di Venezia Marco Foscarini, fu trasferita nel 1857 nei locali del nuovo edificio appena costruito.\nHa prevalente carattere teologico, storico e letterario. Appartenente al Seminario vescovile, vi possono accedere gli studiosi che lo richiedano, dal 1974 vi \u00e8 custodita la Biblioteca capitolare di Vicenza. Dal 2004 \u00e8 in compilazione il catalogo elettronico, il quale conta 140.000 schede consultabili in rete.\nNella biblioteca si trovano:\nMuseo.\nIl Museo storico scientifico naturalistico del Seminario vescovile, situato presso il Seminario, \u00e8 aperto durante l'anno scolastico (gennaio \u2013 giugno; settembre \u2013 dicembre) su prenotazione.\nSi compone di cinque sale di circa 90 m\u00b2 ciascuna, adibite in origine a laboratori didattici, con scaffalature e vetrine espositive ottocentesche che ospitano strumenti scientifici e reperti zoologici, botanici ed etnologici raccolti dal 1600 al 1900."}
{"id": "1960288", "revid": "112820813", "url": "https://it.wikipedia.org/wiki?curid=1960288", "title": "Infra-red search and track", "text": "L'infrared search and track, generalmente abbreviato IRST, \u00e8 un dispositivo di ricerca, scoperta ed inseguimento di obiettivi utilizzato in ambito militare. \u00c8 un sistema di ricerca completamente passivo, che utilizza dispositivi elettro-ottici per cercare, acquisire e seguire uno o pi\u00f9 obiettivi di interesse, senza emettere alcuna radiazione rilevabile da aerei o sistemi nemici. Si noti che, come qualsiasi altro metodo di ricerca IR, lo strumento \u00e8 pensato per rilevare il calore emesso e quindi la sua sensitivit\u00e0 non \u00e8 in alcun modo connessa ad eventuali misure di riduzione della RCS dei moderni caccia di quinta generazione.\nIl dispositivo consiste di una parte meccanica, avente propriet\u00e0 strutturali ed in grado di garantire il movimento della parte ottica, che rappresenta l'occhio infrarosso dell'IRST, nonch\u00e9 una serie di componentistica elettronica di gestione e controllo alla quale \u00e8 associata del software, quest'ultimo un componente chiave con il quale sono implementate le funzionalit\u00e0 operative del dispositivo.\nL'IRST (eccetto alcuni primitivi dispositivi presenti sugli F-8 Crusader, F-101 Voodoo e sugli F-102 Delta Dagger) si \u00e8 diffuso a partire dagli anni ottanta: inizialmente sul caccia imbarcato statunitense F-14 Tomcat e successivamente sui caccia intercettori sovietici Sukhoi Su-27 Flanker e Mikoyan-Gurevich MiG-29. La ricerca su questi dispositivi \u00e8 stata portata avanti soprattutto dalle industrie aerospaziali russe ed europee mentre gli americani hanno dimostrato disinteresse (l'F-15 Eagle non ne \u00e8 dotato e l'F-18 Hornet pu\u00f2 imbarcare un IRST solo su pod esterno, una soluzione che limita molto le capacit\u00e0 dello strumento a causa della sua posizione)."}
{"id": "1960293", "revid": "57872", "url": "https://it.wikipedia.org/wiki?curid=1960293", "title": "Chiesa di San Marco al Molo", "text": "La chiesa di San Marco al Molo \u00e8 un edificio religioso cattolico del centro storico di Genova, situato in via del Molo, nei pressi del porto antico di Genova. La sua comunit\u00e0 parrocchiale fa parte del vicariato \"Centro Est\" dell'arcidiocesi di Genova.\nStoria.\nLa chiesa venne eretta al tempo dell'arcivescovo di Genova Ugone della Volta (ossia tra il 1163 e il 1188), probabilmente su richiesta di coloro che lavoravano e vivevano nel nuovo quartiere di servizi portuali che proprio in quel tempo andava formandosi per iniziativa del Comune nei pressi dello scalo del Mandraccio. Un documento datato 16 gennaio 1173 informa che i Consoli di Genova concessero un piccolo lotto di terreno ad un certo Striggiaporco, figlio di Giovanni Nepitelli, affinch\u00e9 edificasse la una chiesa nel quartiere del Molo, al margine dell'area portuale.\nOttenuta l'autorizzazione, lo Striggiaporco fece costruire la chiesa, dedicata, con un'intitolazione insolita a Genova, a San Marco, patrono della rivale Venezia, da dove in quel tempo la devozione per questo santo si era diffusa a tutta l'Italia. Il fondatore, morto nel 1178, fu sepolto in una tomba all'ingresso della chiesa; i suoi discendenti, iscritti alla nobilt\u00e0 cittadina con il nome di Salvago, nel 1571 fecero collocare nella chiesa una lapide in sua memoria.\nAll'epoca della sua fondazione la chiesa, che ora vediamo completamente sulla terraferma, sorgeva sui primi prolungamenti artificiali del Molo ed era affacciata direttamente sulla banchina del porto. In stile romanico, era costruita in pietra, con l'ingresso orientato ad Ovest.\nLa costruzione si concluse nel 1177; fu lo stesso arcivescovo Ugone a concedere la parrocchialit\u00e0 nel 1185, e il suo successore Bonifacio a consacrarla nel 1189. Nel 1194 il papa Celestino III da mandato all'abate di San Colombano di Bobbio di costringere i chierici della chiesa di Santa Maria di Castello a rispettare gli accordi presi in merito alla controversia con il capitolo della Cattedrale di San Lorenzo riguardo alla chiesa di San Marco al Molo.\nAll'inizio del XIV secolo San Marco ebbe come rettore Giovanni di Carignano, che fu il primo cartografo genovese del quale si abbiano notizie storiche; questi nel 1314 venne diffidato dall'arcivescovo Porchetto Spinola per aver indebitamente affittato ai mercanti alcuni locali della chiesa come deposito di attrezzature nautiche, ma la curia pontificia lo autorizz\u00f2 a proseguire questa attivit\u00e0.\nNel 1440 furono eseguiti alcuni lavori di restauro, nel 1510 venne risistemato l'interno; nel XVI secolo con la realizzazione delle mura cinquecentesche la chiesa si trov\u00f2 ad esserne completamente circondata: la cortina delle mura passava proprio accanto al lato nord della chiesa, separandola dalle calate portuali, a cui si accedeva attraverso la monumentale \"porta del Molo\", o \"porta Cibaria\" (termine col tempo deformato in \"Siberia\"), realizzata su disegno dell'Alessi, oppure per la pi\u00f9 piccola \"porta della Marinetta\", adiacente alla chiesa. In questa circostanza fu probabilmente capovolto l'orientamento della chiesa (l'ingresso attuale si trova dove in origine c'era l'abside).\nNel 1594 la chiesa venne ampliata e dotata di una nuova facciata; questo, insieme ad altri interventi effettuati nel 1646 (intonacatura interna ed esterna e nuovi altari barocchi) e nel 1736 la trasformarono in stile barocco. Nel 1783 venne demolita la torre nolare perch\u00e9 pericolante.\nPer secoli, fino alla met\u00e0 dell'Ottocento, il Molo Vecchio fu uno dei luoghi deputati alle esecuzioni capitali a Genova; i condannati, prima di essere giustiziati, ricevevano l'ultima benedizione dal parroco di San Marco. Una lapide nella chiesa, datata 1654, riferisce che il parroco di San Marco si era assunto l'impegno perpetuo di celebrare una messa di suffragio per i condannati a morte ogni sabato e il 2 novembre di ogni anno.\nDurante la seconda guerra mondiale le esplosioni avvenute nel porto causarono gravi danni ai muri perimetrali ed alle coperture. Il restauro attuato tra il 1947 e il 1948 ha ripristinato le strutture interne originarie, con l'eliminazione degli intonaci che ricoprivano il paramento in pietra delle colonne e degli archi; durante i lavori vennero alla luce tracce delle fondamenta dell'abside originario, in corrispondenza dell'attuale ingresso principale, confermando cos\u00ec il capovolgimento dell'orientamento rispetto alla primitiva costruzione romanica; una lista di marmo bianco sul pavimento individua il tracciato dell'antica abside.\nDurante questi interventi venne anche ritrovata la base ottagonale della torre nolare, impostata sul transetto. Nuovi restauri sono stati condotti nel 2002, mentre pi\u00f9 recentemente \u00e8 stato ripristinato nel lato a nord della chiesa l'antico accesso diretto dal Porto Antico, attraverso le mura cinquecentesche.\nDescrizione.\nI restauri settecenteschi hanno completamente modificato l'originaria costruzione romanica, trasformando l'interno in stile barocco. Alcuni particolari della costruzione primitiva sono stati ripristinati con i restauri postbellici.\nEsterno.\nL'esterno della chiesa non presenta alcun motivo decorativo; ai piani superiori dell'edificio sono appartamenti ad uso di abitazione. La facciata principale, affacciata su piazza di San Marco, un piccolo distacco di via del Molo, risale al 1594, ed ingloba il portico medioevale costruito nel 1346 a ridosso di quella che era allora l'abside della chiesa e che era utilizzato per le riunioni della \"conestagia\" (circoscrizione amministrativa della Genova medioevale). Sono ancora riconoscibili le arcate, tamponate, e le colonne in pietra inglobate nella muratura.\nSul fianco sinistro, lungo via del Molo sono murate alcune iscrizioni ed un bassorilievo raffigurante il leone di San Marco, strappato alla citt\u00e0 di Pola nel 1380, quando i Genovesi saccheggiarono la citt\u00e0 Istriana, durante la cosiddetta guerra di Chioggia.\nLa zona absidale (antico ingresso) e il lato nord della chiesa, affacciato sul Porto Antico, sono inglobati nelle mura della Marinetta, in cui \u00e8 stato recentemente riaperto un ingresso laterale che riprende l'originaria apertura che dalla chiesa portava direttamente alla banchina portuale, chiusa nel XVI secolo quando vennero realizzate le mura, e della quale sono state ritrovate tracce nella muratura perimetrale della chiesa, dove erano evidenti tracce di una tamponatura ed i cardini di un'antica porta.\nCampanile.\nIl campanile della chiesa romanica era in realt\u00e0 una \"torre nolare\", in quanto incorporata nella struttura dell'edificio principale, tipica del romanico arcaico; di forma ottagonale (simile a quello della chiesa di S. Donato, altro storico luogo di culto del centro storico di Genova), era impostata sul tiburio. Fu demolita nel 1783 perch\u00e9 pericolante e successivamente sostituita con l'attuale campanile a torre. La base della vecchia torre nolare \u00e8 stata individuata durante i restauri postbellici.\nInterno.\nL'interno, il cui orientamento \u00e8 stato capovolto nel XVI secolo rispetto alla costruzione romanica, conserva la pianta basilicale a tre navate, separate da colonne in pietra rustica, sormontate da capitelli cubici e archi a tutto sesto. L'originaria copertura a capriate lignee \u00e8 stata sostituita da una volta a botte, realizzata nel Settecento.\nOpere d'arte.\nAll'interno sono custodite importanti opere pittoriche e scultoree di scuola barocca genovese; accanto alla parete d'ingresso, \"Assunta\", statua lignea di Anton Maria Maragliano (1736); al secondo altare della navata destra, \"Madonna e i santi Nazario e Celso\", gruppo marmoreo di Francesco Maria Schiaffino (1735), commissionato dalla corporazione degli Stoppieri (calafati), come indicato da un'iscrizione presso lo stesso altare.\nTra i dipinti, \"Martirio di Santa Barbara\", opera giovanile di Domenico Fiasella (1622), commissionato dalla corporazione detta dei Bombardieri (addetti alla costruzione e all'uso delle artiglierie) , i \"Santi Agostino e Chiara\" di Antonio Giolfi, \"Nozze mistiche di Santa Caterina\" di Orazio De Ferrari (1630 circa) e \"Anime purganti\", dipinto seicentesco attribuito a Giulio Benso.\nNella cappella alla destra del presbiterio, altare in marmo di Daniello Solaro (fine del XVII secolo), dedicato alla Madonna del Soccorso, raffigurata in una tavola di Giovanni Carlone, racchiusa in una scenografica cornice marmorea."}
{"id": "1960295", "revid": "110157", "url": "https://it.wikipedia.org/wiki?curid=1960295", "title": "Chiesa di San Rocco (Solcio di Lesa)", "text": "La chiesa parrocchiale di San Rocco \u00e8 stata eretta nella frazione di Solcio del comune di Lesa in sostituzione della pi\u00f9 antica piccola chiesa di Sant'Antonio Abate, tuttora esistente a monte del paese.\nStoria e descrizione.\nFondato a spese del locale filantropo Felice Borroni \u00e8 un edificio in forme neoclassiche a ordine ionico con pianta a croce greca su progetto dell'architetto verbanese Bartolomeo Franzosini tra gli anni 1823 e 1830. \n&lt;br&gt;L'attuale campanile \u00e8 stato aggiunto pi\u00f9 tardi (1935-1938) in sostituzione di quello originario, pi\u00f9 piccolo.\nLa facciata della chiesa \u00e8 decorata con un mosaico di Giovanni Sgorlon raffigurante il Santo.\nL'interno si presenta luminosamente raccolto, a navata unica. \nElegante il pulpito ligneo sulla sinistra.\nL'abside ospita una \"Deposizione di Cristo\" del Morazzone e un\"'Adorazione\" di scuola veneta.\nI pennacchi della cupola sono decorati da affreschi di Gerolamo Induno rappresentanti i quattro Evangelisti (1886). \nL'altare di destra \u00e8 decorato con una \"Crocefissione\", affresco di Luigi Morgari del 1922 che ha anche dipinto l'intero ciclo della \"Via Crucis\".\nSul lato sinistro dell'atrio d'ingresso \u00e8 collocato il busto marmoreo (postumo) del fondatore Borroni, che \u00e8 sepolto nel tempio. &lt;br&gt;Sopra la bussola d'ingresso \u00e8 la cantoria con organo della ditta Krengli di Novara."}
{"id": "1960296", "revid": "43530", "url": "https://it.wikipedia.org/wiki?curid=1960296", "title": "Tube di Falloppio", "text": ""}
{"id": "1960297", "revid": "1543377", "url": "https://it.wikipedia.org/wiki?curid=1960297", "title": "Dickinsonia", "text": "La dickinsonia (gen. Dickinsonia) \u00e8 un misterioso organismo fossile, caratteristico della fauna di Ediacara. I suoi resti sono stati rinvenuti esclusivamente in terreni dell'Ediacarano (circa 550 milioni di anni fa), principalmente in Australia. La sua problematica classificazione, dovuta soprattutto alle caratteristiche enigmatiche e spesso contraddittorie dei fossili, ha portato i biologi a definirla il \"Sacro Graal della paleontologia\".\nUno studio pubblicato nel settembre 2018 ha trovato delle tracce di colesterolo negli esemplari fossili studiati e questa scoperta, se confermata, farebbe della Dickinsonia uno dei primi animali presenti sulla Terra (circa 600 milioni di anni fa). Tuttavia, le molti voci contrarie tra gli scienziati tengono il dibattito ancora aperto e alcuni suggeriscono che possa essere un rappresentante di un regno estinto, privo di affinit\u00e0 con qualunque organismo vivente.\nMorfologia.\nI fossili di \"Dickinsonia\" sono di dimensioni variabili: da minuscoli (4 millimetri di lunghezza) a giganteschi (un metro e quaranta). In base ai resti fossili di parte e controparte, sembra che \"Dickinsonia\" avesse uno spessore di circa tre millimetri, e che i segmenti fossero pi\u00f9 prominenti nella superficie superiore del corpo. I fossili consistono in una serie di segmenti vagamente simili a costole, che emergono da una fossa centrale (o forse una cresta). Queste costole sembrerebbero essere separate da una membrana e sono organizzate per dare luogo a un'apparente simmetria a scorrimento, inoltre sono pi\u00f9 spesse a un capo dell'animale. L'organizzazione di tali segmenti \u00e8 un tema aspramente dibattuto, soprattutto da chi vuole classificare \"Dickinsonia\" tra i metazoi, poich\u00e9 la dimostrazione di una simmetria bilaterale sarebbe una delle prove a supporto di questa tesi. Vi sono studi che propongono la tesi della simmetria di scorrimento, altri la simmetria bilaterale e altri ancora la simmetria rotazionale, a dimostrazione che lo studio del dato grezzo non \u00e8 mai imparziale ma sempre parte di una prospettiva interpretativa dei fossili, la cui conservazione \u00e8 spesso ambigua e lascia molto spazio alla speculazione. In genere, gli scienziati che interpretano \"Dickinsonia\" come un animale leggono nei fossili una simmetria bilaterale, a volte apparentemente di scorrimento a causa di distorsioni torsionali dell'esemplare, mentre quelli che la interpretano come un non-animale (a prescindere dall'ipotesi) tendono a vedere in \"Dickinsonia\" una pura simmetria di scorrimento. Bisogna sottolineare, comunque, che la simmetria di scorrimento \u00e8 una caratteristica molto ricorrente della fauna di Ediacara, presente in modo incontrovertibile in svariati generi, per esempio \"Charnia\", \"Yorgia\", \"Paravendia\" e \"Vendia\".\nI segmenti di \"Dickinsonia\" sono stati descritti come \"pneus\", ovvero camere riempite di liquido a una pressione pi\u00f9 alta di quella dell'ambiente circostante, che davano luogo a una struttura simile a una trapunta. I singoli segmenti sembrerebbero aperti alle loro estremit\u00e0, oppure terminanti con strutture molli simili a tentacoli celenterati che non si sono conservate, se non come impronta nel sedimento in alcuni esemplari (a meno di differenti interpretazioni di tali impronte).\nNon \u00e8 chiara quale fosse la \"testa\" e quale la \"coda\" dell'animale, n\u00e9 quale fosse la sua ontogenesi. Sebbene alcuni abbiano proposto una crescita radiale dei metameri, l'opinione pi\u00f9 condivisa \u00e8 che \"Dickinsonia\" crescesse per addizione successiva di metameri da una delle due regioni deltoidi, terminale o pre-terminale. \u00c8 significativo notare che la maggior parte della letteratura novecentesca concluda per un modello di crescita dalla regione pre-terminale, mentre altri studi propendano per un modello di crescita dalla regione terminale. Due importanti studi del 2017, per esempio, arrivano in maniera indipendente alle due conclusioni opposte.\nAltri studi hanno approfondito le possibili tracce di fibre muscolari e organi interni ai fossili di \"Dickinsonia\", anche in questo caso con profonde divisioni tra gli scienziati. Le ipotesi sugli organi interni si basano esclusivamente su sottilissime tracce su alcuni fossili, interpretate come un sistema digerente-distributivo con cieco metamerico e gonadi. Scienziati pi\u00f9 scettici leggono queste tracce come artefatti dovuti a rughe da contrazione, notando soprattutto che i fossili di Dickinsonia sono del tutto privi di \"indicazioni accettabili per la presenza di occhi, bocca, ano, intestino, parapodi o superfici dorsali e ventrali morfologicamente distinte\", che sono poi le motivazioni pi\u00f9 ricorrenti tra chi rifiuta di classificare \"Dickinsonia\" come un animale. Gli studiosi sottolineano che \"sebbene un solco possa in seguito essere interpretato come un tratto intestinale o un canale meridionale, \u00e8 necessario chiaramente fornire ragioni per cui non viene interpretato come qualcos'altro, ad esempio un fascio vascolare simile a una pianta o una ruga. [...] Molte delle curiose caratteristiche morfologiche di Dickinsonia possono essere spiegate pi\u00f9 semplicemente da un corpo idrostatico che ha mantenuto un'elevata pressione di turgore interno durante la vita e che poi ha subito una successiva perdita di pressione di turgore dopo la morte\".\nSpecie.\nSi conoscono cinque specie di \"Dickinsonia\": \"D. costata\", \"D. lissa\", \"D. tenuis\", \"D. rex\" e \"D. menneri\", differenti l'una dall'altra soprattutto per la morfologia dei segmenti e dell'asse centrale.\n\"D. costata\" \u00e8 caratterizzata da un solco stretto, da una forma del corpo ovale e da ampi segmenti, mentre \"D. tenuis\" possedeva segmenti stretti, un corpo allungato e un ampio solco. \"D. rex\" era la forma pi\u00f9 grande, e possedeva segmenti molto pi\u00f9 sottili rispetto a \"D. costata\". \"D. lissa\" era estremamente allungata (quasi a forma di nastro), mentre \"D. menneri\" differiva da tutte le altre specie a causa della fusione di alcuni segmenti di un'estremit\u00e0, che andavano a formare una sorta di \"testa\".\nDistribuzione fossile.\nFossili di dickinsonia sono stati rinvenuti principalmente in Australia, nelle Flinders Ranges, ma anche in India, in Ucraina e in Russia. L'orizzonte geologico a cui appartengono i fossili si attesta tra i 560 e i 541 milioni di anni fa.\nPaleobiologia.\nSecondo Retallack (2007) \"Dickinsonia\" trascorreva la maggior parte, se non tutta, la sua vita con la maggior parte del corpo saldamente ancorata al sedimento, sebbene potesse spostarsi da un luogo di riposo a un altro. La modalit\u00e0 di ancoraggio potrebbe essere stata una concrezione simile a un'ostrica, un radicamento simile a un lichene con rizine o un attaccamento simile a un fungo a una rete sotterranea di ife. Gehling (2005) osserva che esemplari smembrati di \"Dickinsonia\" mostrano un'ampia distruzione del sedimento, che risulta cos\u00ec essere apparentemente attaccato al fossile. Lo scienziato osserva inoltre un campione in cui una crepa del fango attraverso una \"Dickinsonia\" ha separato due met\u00e0 non deformate di 2 \u2013 9 mm (esemplare P41164 del South Australian Museum).\n\"Dickinsonia\" mostra una crescita isometrica e indeterminata, ossia la sua costruzione anatomica le offriva il potenziale di continuare a crescere in maniera indeterminata per addizione progressiva di isomeri, almeno fino a quando non si copriva di sedimenti o moriva in altro modo. Gli organismi fossili sono conservati in modo tale che le loro parti resistenti dovevano essere costituite da un robusto biopolimero come la chitina, piuttosto che un minerale fragile come la calcite. Alcuni esemplari sono parzialmente ripiegati su s\u00e9 stessi, o in corrispondenza di increspature del sedimento di copertura, il che suggerisce inoltre che \"Dickinsonia\" vivesse in fondali a bassa o bassissima profondit\u00e0. Le correnti dedotte dai segni di increspatura sovrastanti avrebbero dovuto trascinarli se non fossero stati ancorati (Schopf e Baumiller 1998). Tuttavia, non si conoscono esemplari di \"Dickinsonia\" capovolti o piegati a met\u00e0].\nMolti fossili di \"Dickinsonia\" sono circondati da aloni circolari, una sorta di ombra fantasma del corpo stesso dell'organismo, che mostra di essersi ritirato o comunque di aver lasciato un'ulteriore traccia perimetrale di s\u00e9 tutt'attorno. Un ritiro \"post-mortem\" dell'organismo \u00e8 facilmente teorizzabile, ma questa interpretazione \u00e8 stata messa in dubbio poich\u00e9 gli aloni sono privi dei solchi che gli isomeri di \"Dickinsonia\" avrebbero dovuto imprimere durante il ritiro. Anche questi aloni sono stati quindi oggetto di varie speculazioni, spesso di nuovo in funzione della possibilit\u00e0 di classificare \"Dickinsonia\" da qualche parte tra i regni conosciuti. Gli aloni marginali filamentosi sono stati interpretati come tentacoli di medusa (Sprigg 1947, Harrington-Moore 1956), o come un piede morbido e flessibile che si estende da sotto un carapace chitinoso dorsale (Fedonkin 2002). Nell'interpretazione xenofofora sostenuta da Seilacher (2005) potrebbero essere pseudopodi. Ancora un'altra interpretazione dell'alone, presupponendo \"Dickinsonia\" un lichene, \u00e8 una base rizinosa per un futuro incremento di crescita (Retallack 1994), ipotesi che sarebbe suggerita dalla presenza dell'alone come bordo di reazione in un campione con due fossili a stretto contatto, che \u00e8 anche la coppia conosciuta pi\u00f9 vicina di esemplari di Dickinsonia. Un tale bordo non solo sarebbe stato una difesa avanzata allelopatica, ma avrebbe consentito la riparazione di campioni gravemente danneggiati.\n\u00c8 stato osservato che esemplari adiacenti di \"Dickinsonia\" si deformano, come per evitare di entrare nello spazio vitale del vicino, suggerendo di essere in competizione tra loro. Non sono stati trovati fossili di corpi sovrapposti.\nClassificazione.\nLe affinit\u00e0 di \"Dickinsonia\" sono incerte. \u00c8 stato variamente interpretato come medusa, corallo, verme polichete, turbellario, fungo, xenofoforo, protista, anemone di mare, lichene e persino un antenato stretto dei cordati. Generi come \"Yorgia\" e \"Marywadea\" assomigliano in qualche modo alla \"Dickinsonia\" e possono essere imparentati. Tuttavia, \u00e8 possibile che \"Dickinsonia\" rientri in un gruppo di organismi totalmente estinti prima del Cambriano. La sua costruzione \u00e8 vagamente simile ad altri organismi ediacarani e la reciproca somiglianza suggerisce che i dickinsoniamorfi possano appartenere a un clade con \"Charnia\" e altri rangeomorfi. Il paleontologo Adolph Seilacher arriv\u00f2 persino a suggerire che la maggior parte della fauna di Ediacara rappresenti un regno separato, i Vendobionti, che prosper\u00f2 poco prima che la maggior parte dei moderni phyla animali multicellulari apparisse nei reperti fossili. I Vendobionti, pertanto, si sarebbero del tutto estinti senza lasciare discendenti viventi, e ci\u00f2 \u00e8 spesso assunto quale causa della natura \"aliena\" di tali organismi.\nLa mobilit\u00e0 di questi organismi sembra essere provata dalle loro tracce fossili, chiamate \"Epibaion\". Tuttavia, non vi sono prove convincenti per l'esistenza di una bocca, un ano o un intestino. \"Dickinsonia\" potrebbe essersi nutrita per assorbimento dalla sua superficie inferiore, proprio come fanno i placozoi moderni. I placozoi sono animali semplici che assorbono il cibo attraverso la loro superficie inferiore e sono filogeneticamente collocati tra le spugne e gli eumetazoi. Ci\u00f2 suggerisce che \"Dickinsonia\" possa essere stato un gruppo corona dei placozoi, oppure un gruppo vicino alle spugne nella linea degli eumetazoi. Uno studio sui modelli di crescita dedotti dai fossili ha determinato che \"Dickinsonia\" \u00e8 un eumetazoo, ma non \u00e8 stata stabilita un'affiliazione pi\u00f9 accurata. In uno studio successivo Hoyal Cuthill e Han (2018) hanno assegnato \"Dickinsonia\" al gruppo animale estinto Petalonamae (posto come gruppo sorella degli eumetazoi), che comprendeva anche i generi \"Stromatoveris\", \"Arborea\" e \"Pambikalbae\", cos\u00ec come i rangeomorpha e erniettomorphs.\nRetallack (2007) ha proposto che alcuni fossili di Ediacara fossero licheni, in base alla loro insolita resistenza alla compattazione post-sepoltura. Suggerisce che la modalit\u00e0 di decadimento degli organismi assomiglia pi\u00f9 da vicino a quella delle foglie, dei funghi o dei licheni, piuttosto che agli animali dal corpo molle, i cui corpi si coagulano e si deformano mentre appassiscono e si decompongono.\nUno studio dettagliato dei paleosuoli con fossili di \"Dickinsonia\" conservati in posizione di vita suggerisce, secondo Retallack, che \"Dickinsonia\" avrebbe potuto vivere sulla terraferma. Inoltre, \"Dickinsonia\" e altri fossili di Ediacara si trovano sopra e sotto le lamine eoliche del tipo noto solo sulle sponde esposte dei fiumi sabbiosi. Tuttavia, come tante altre speculazioni sulla palebiologia di questi organismi, si tratta di proposte non universalmente accettate. Uno studio del 2018 ha annunciato la scoperta di colesteroidi nei fossili di \"Dickinsonia\", sottolineando che i funghi che formano il lichene producono solo ergosteroidi, e anche in quelli che ospitano alghe simbiotiche, gli ergosteroidi rimangono i principali steroli. \"Dickinsonia\" conteneva da nessuno fino a un massimo di solo lo 0,23% di ergosteroidi, confutando definitivamente l'ipotesi del lichene\"."}
{"id": "1960298", "revid": "729019", "url": "https://it.wikipedia.org/wiki?curid=1960298", "title": "Isola Desolaci\u00f3n", "text": "L'isola della Desolazione (in spagnolo Isla Desolaci\u00f3n) \u00e8 un'isola del estremo meridione del Cile, nell'arcipelago della Terra del Fuoco, inquadrata amministrativamente nella regione di Magellano e dell'Antartide Cilena. Si trova immediatamente a sud della bocca pi\u00f9 settentrionale e occidentale dello stretto di Magellano, sull'oceano Pacifico a nord dell'isola Santa In\u00e9s.\nGeografia.\nCostituisce il fianco sudovest della parte finale dello stretto di Magellano (provenendo dall'oceano Atlantico) dall'altro lato del canale, si trovano a est l'isola Riesco e a nordest la penisola Mu\u00f1oz-Gamero. Ha un'area di 1.352\u00a0km\u00b2. Ha un'orografia molto accidentata, con il monte Harte Dyke, di 1.097\u00a0m, come punta pi\u00f9 elevata. Il clima \u00e8 quello della tundra isotermica, molto piovoso, con fortissimi venti circumpolari (200\u00a0km/h) prevalentemente da ovest. Nell'isola si trovano le piccole localit\u00e0 di Puerto Misericordia, a nordovest e Puerto Churruca, a est."}
{"id": "1960304", "revid": "22356", "url": "https://it.wikipedia.org/wiki?curid=1960304", "title": "Pennatulacee", "text": ""}
{"id": "1960305", "revid": "300067", "url": "https://it.wikipedia.org/wiki?curid=1960305", "title": "Bill Hanzlik", "text": ""}
{"id": "1960309", "revid": "599013", "url": "https://it.wikipedia.org/wiki?curid=1960309", "title": "Love Is Blind (Limahl)", "text": "Love Is Blind \u00e8 il terzo album del cantante britannico pop/dance Limahl, uscito nel 1992, soltanto in Germania e negli adiacenti paesi di lingua tedesca, per l'etichetta Bellaphon Records, nonch\u00e9 in Giappone, per la Jimco Records.\nLe due edizioni del disco e i quattro singoli estratti.\nL'edizione giapponese contiene due bonus tracks non presenti in quella tedesca, composta da sole 10 tracce, di contro alle 12 dell'edizione nipponica, di cui fanno parte la \u00abLong Dub Version\u00bb di \"Stop\" e la \u00abDub Version\u00bb di \"Maybe This Time\", le cui versioni originali furono estratte come singoli. Curiosamente, entrambi questi singoli sono usciti sotto lo pseudonimo semi-fittizio \u00abBassline featuring Limahl\u00bb, dietro al quale si cela lo stesso artista, che si firma \u00abLUC\u00bb, che sta per \u00abLimahl Under Cover\u00bb, cio\u00e8 'Limahl in incognito'.\nL'album genera altri due singoli, rappresentati dalla title-track, \"Love Is Blind\", e da un remix, aggiornato alle sonorit\u00e0 dell'epoca, di \"Too Shy\", la Numero Uno storica dei Kajagoogoo, il gruppo musicale di cui Limahl \u00e8 il frontman per un breve, ma intenso periodo, nella prima parte del 1983, di nuovo nel 2003-2004 per VH1, e infine ancora a partire dal 2008. Con loro, il cantante sta tuttora registrando un nuovo album di inediti di studio ed effettuando, allo stesso tempo, un tour di promozione, che, dopo aver debuttato in Danimarca e aver toccato la Scozia, approder\u00e0 a novembre del 2008 proprio in Germania, per sbarcare infine in Inghilterra a dicembre.\nNella sola Germania, dove la popolarit\u00e0 sia dei Kajagoogoo che di Limahl, nonostante la lunga separazione e quasi altrettanto protratta inattivit\u00e0, non \u00e8 mai venuta meno, il terzo lavoro del solista \u00e8 stato ristampato nel 1998. A differenza dei primi due album di Limahl, \"Don't Suppose\" del 1984 e \"Colour All My Days\" del 1986, usciti solo su vinile e su cassetta, il suo terzo album \u00e8 stato pubblicato esclusivamente in versione CD, senza mai arrivare in Italia, in nessun formato, nonostante un discreto numero di ripetute richieste da parte dei fans."}
{"id": "1960325", "revid": "478814", "url": "https://it.wikipedia.org/wiki?curid=1960325", "title": "Honky Ch\u00e2teau", "text": "Honky Ch\u00e2teau \u00e8 il settimo album dell'artista britannico Elton John (il quinto in studio), pubblicato il 19 maggio 1972. La rivista \"Rolling Stone\" nel 2012 l'ha inserito al 359\u00ba posto della sua lista dei 500 migliori album.\nIl disco.\nFu il primo LP di Elton ad essere registrato all'estero (precisamente allo Ch\u00e2teau d'H\u00e9rouville, in Francia, a poca distanza da Parigi) e rappresenta una svolta stilistica: John effettua un cambio di rotta verso un rock pi\u00f9 leggero e meno sofisticato, anche se di grandissima qualit\u00e0: vengono abbandonati gli ingegnosi e stentorei arrangiamenti di Paul Buckmaster e anche i quotati session men degli album precedenti sono rimpiazzati dalla Elton John Band (Dee Murray al basso, Nigel Olsson alla batteria e Davey Johnstone alla chitarra, al mandolino e al banjo). Sono per\u00f2 utilizzati anche altri musicisti, quali per esempio la nota celebrit\u00e0 del jazz Jean - Luc Ponty (che collabor\u00f2 con artisti come Frank Zappa), \"Legs\" Larry Smith (batterista dell'eccentrica Bonzo \"Dog Doo - Dah Band\"), David Hentschel, Ray Cooper (alle percussioni) e alcuni cantanti di sottofondo (molto evidenti in \"Salvation\"), oltre a una sezione di fiati, suonati da artisti francesi. Il risultato \u00e8 un album di altissimo livello nel panorama musicale, avente due singoli ormai divenuti dei classici: \"Rocket Man (I Think It's Going To Be A Long, Long Time)\" e \"Honky Cat\".\nIl grande successo.\nDistribuito nel maggio del 1972, apr\u00ec la strada a grandi produzioni come \"Don't Shoot Me I'm Only the Piano Player\", \"Goodbye Yellow Brick Road\" e \"Captain Fantastic and the Brown Dirt Cowboy\": fu il primo disco di Elton a raggiungere la vetta della classifica statunitense, rimanendo in prima posizione per cinque settimane; fu inoltre il suo primo LP a rimanere per oltre un anno nella Top 200 della classifica degli album 'Billboard'. Nel Regno Unito, fu il primo album della rockstar a raggiungere la Top 3.\nI due singoli estratti ebbero un successo altrettanto grandioso: \"Rocket Man\" (inserita peraltro dalla rivista \"Rolling Stone\" al 242\u00ba posto nella classifica delle 500 migliori canzoni di tutti i tempi) fece conoscere John al mondo intero e raggiunse la Top 3 inglese, mentre \"Honky Cat\" riusc\u00ec a classificarsi nella Top 30. Entrambi i brani raggiunsero la Top 10 negli Stati Uniti.\nNel 1995 \u00e8 stata pubblicata la ristampa rimasterizzata di \"Honky Ch\u00e2teau\", contenente una sola traccia bonus, una versione alternativa \"accelerata\" di \"Slave\".\nBrani.\nTutte le canzoni sono firmate Elton John/Bernie Taupin.\nClassifiche.\nAlbum\nSingoli"}
{"id": "1960334", "revid": "729019", "url": "https://it.wikipedia.org/wiki?curid=1960334", "title": "Isola Santa In\u00e9s", "text": "L'isola Santa In\u00e9s (in spagnolo Isla Santa In\u00e9s) \u00e8 un'isola dell'estremo australe del Cile, nell'arcipelago della Terra del Fuoco, inquadrata amministrativamente nella Regione di Magellano e dell'Antartide Cilena e nel comune cileno di Punta Arenas.\nGeografia.\nSi trova a sud della seconda bocca pi\u00f9 settentrionale e occidentale dello stretto di Magellano, il \"Canal Abra\", che porta verso l'oceano Pacifico, dopo l'Isola Desolaci\u00f3n. Costituisce il fianco sudovest della parte pre-terminale dello Stretto di Magellano, nella zona dove il fianco nordest \u00e8 costituito dalla penisola Brunswick e dall'isola Riesco. Ha un'area di 3.668\u00a0km\u00b2, cosa che la rende la maggiore isola della municipalit\u00e0 di Punta Arenas e la terza pi\u00f9 grande dell'arcipelago della terra de Fuoco, dopo l'Isola Grande della Terra del Fuoco e l'isola Hoste.\nHa un'orografia molto accidentata, con la punta pi\u00f9 elevata che si eleva a 1.341 metri. L'isola \u00e8 ricoperta in gran parte da ghiacciai, i \"Grandes Ventisqueros\". Il clima nelle zone pi\u00f9 basse \u00e8 quello della tundra isotermica, molto piovoso, con fortissimi venti circumpolari (200\u00a0km/h) prevalentemente da ovest.\nLa sua stretta linea costiera forma parte della \"Area Protegida Costera y Marina\" dedicata allo scrittore cileno di racconti Francisco Coloane. Il resto dell'isola \u00e8 parte della \"Reserva Nacional de Alacalufes\", che si estende anche alla zona di Isla Desolaci\u00f3n e alla penisola di C\u00f3rdova, che si trova giusto in fronte all'isola dall'altro lato dello stretto di Magellano e non \u00e8 altro se non una penisola dell'isola Riesco.\nStoria.\nHa una linea costiera profondamente indentata, con molti fiordi, nel 1914 in uno di questi, si nascose l'incrociatore leggero tedesco Dresden dopo la battaglia delle Isole Falkland."}
{"id": "1960338", "revid": "1869172", "url": "https://it.wikipedia.org/wiki?curid=1960338", "title": "Brad Bellick", "text": ""}
{"id": "1960339", "revid": "767487", "url": "https://it.wikipedia.org/wiki?curid=1960339", "title": "Bartolomeo Franzosini", "text": "Figlio di Bernardo, esponente di una famosa famiglia di Intra (ora Verbania, Lago Maggiore), dopo studi universitari ed artistici, nel 1793 fu nominato organista e Maestro di Cappella della Basilica di San Vittore a Intra ove ricopr\u00ec l'incarico fino al 1839.\nIn questa veste, ed anche successivamente all'abbandono dell'incarico, fu fecondo compositore di opere sacre, teatrali, sinfoniche e cameristiche affermandosi come il massimo musicista dell'epoca nel territorio dell'alto novarese. \nLa sua fama varc\u00f2 ampiamente i confini della sua terra: sue composizioni furono commissionate e diffuse attraverso la famiglia Borromeo; sono state reperite alcune sue opere presso l'archivio capitolare del Duomo di Milano.\nMassima celebrit\u00e0 assunse il suo Requiem per Vittorio Emanuele I di Savoia, ma a lui si devono 6 sinfonie, musiche di scena, vespri solenni e Messe per soli, coro e orchestra, quartetti, cantate, opere da camera, musica strumentale ed organistica. \n&lt;br&gt;Ebbe grande notoriet\u00e0, all'epoca, il mottetto \"Victorem beatum\" per soli, coro e orchestra, composto per la celebrazione della solennit\u00e0 di S. Vittore. \nLa sua opera (citata nel trattato di Vincenzo De Vit \"Il Lago Maggiore, Stresa e le isole Borromee\", Prato, 1876) rimase per lungo tempo dimenticata; si deve a Riccardo Zoja l'opera di ricerca e di recupero pressoch\u00e9 integrale dei manoscritti attraverso un lavoro esteso agli archivi di Verbania e della Diocesi di Novara, all'Archivio Borromeo, all'archivio capitolare del Duomo di Milano nonch\u00e9 la fondazione del \"Centro Studi Franzosiniani\", con sede in Verbania, espressamente dedicato al recupero critico dell'autore e la formulazione del primo catalogo generale delle opere (199). Tale catalogo \u00e8 stato aggiornato e completato da Roberto Olzer con l'indicazione di tutti gli \"incipit\" delle opere (1996).\nSi dedic\u00f2 anche alla pratica dell'architettura (\u00e8 suo il progetto della Chiesa di San Rocco a Solcio di Lesa) nonch\u00e9 alla gestione delle attivit\u00e0 industriali della famiglia. \n\u00c8 sepolto nel cimitero di Intra ove una solenne lapide testimonia la celebrit\u00e0 e la stima dalle quali fu circondato in vita."}
{"id": "1960341", "revid": "287204", "url": "https://it.wikipedia.org/wiki?curid=1960341", "title": "Erasmismo", "text": "Lerasmismo era una corrente dell'umanesimo cristiano, basata sulle idee dell'olandese Erasmo da Rotterdam (1466-1536).\nIdeologia.\nDal punto di vista ideologico l'erasmismo propugnava un compromesso tra il protestantesimo e il papato, criticava la corruzione del clero, specialmente del clero regolare, e gli aspetti esteriori della religiosit\u00e0 cattolica (culto dei santi, reliquie, etc.) a favore di una religiosit\u00e0 interiore e spirituale, ispirata alla \"Devotio moderna\". D'altra parte, mediante l'irenismo o pacifismo, si dichiarava contro le guerre, soprattutto contro le guerre di religione, e mediante il paolismo voleva reinterpretare la teologia contenuta nella \"Lettere\" di san Paolo in un sistema pi\u00f9 flessibile.\nL'idea che maggiormente faceva presa sugli umanisti era la visione fiduciosa del valore dell'uomo e della sua capacit\u00e0 di trovare nel proprio intimo la forza per elevarsi a Dio.\nDiffusione.\nAppoggiato dall'imperatore Carlo V, l'erasmismo si diffuse in tutta l'Europa. Notevole impulso all'introduzione della corrente in Spagna fu la traduzione dei libri di Erasmo in castigliano, negli anni 1516-1517; Diego L\u00f3pez de Cortegana realizz\u00f2 la prima traduzione, la \"Querela Pacis\".\nIl successo fu notevole presso gli alumbrados, intellettuali e umanisti, senza diffondersi per\u00f2 tra le masse. Si organizz\u00f2 anche un gruppo presso l'imperatore Carlo V, formato da Juan de Vald\u00e9s e soprattutto da Alfonso de Vald\u00e9s. Grazie a ci\u00f2 l'erasmismo pot\u00e9 superare l'accusa di eresia nel 1527, quando Carlo V, pressato dalla Inquisizione, convoc\u00f2 una giunta di teologi a Valladolid, la conferenza di Valladolid, per discutere sulle idee erasminiane, considerate poi libere da ogni eresia. Tuttavia dopo la morte di Erasmo nel 1536, in Spagna vennero proibite la diffusione di queste idee e, alla morte dell'arcivescovo Manrique, due anni dopo, l'influenza di Erasmo inizi\u00f2 subito a decadere.\nSeguaci.\nErasmo aveva numerosi seguaci in Europa, come san Tommaso Moro o Guillaume Bud\u00e9, e specialmente in Spagna dove venne tradotta la prima opera nel 1516. Protetto dall'imperatore Carlo V, le sue idee si radicarono nei settori sociali pi\u00f9 scontenti della religiosit\u00e0 tradizionale. Erasmo era ammirato da umanisti conversi come l'ellenista Juan de Vergara o come gli hermanos Alfonso e Juan de Vald\u00e9s. Fu molto amico dell'umanista valenciano, di origine giudea, Juan Luis Vives, ed esercit\u00f2 una forte influenza su scrittori come Fran\u00e7ois Rabelais, Pero Mex\u00eda, Andr\u00e9s Laguna o Miguel de Cervantes, in quest'ultimo attraverso il maestro L\u00f3pez de Hoyos."}
{"id": "1960346", "revid": "1573940", "url": "https://it.wikipedia.org/wiki?curid=1960346", "title": "Abradate", "text": "Avvers\u00f2 in un primo tempo Ciro il Grande, ma in seguito, convinto dalla moglie Pantea, divenne suo alleato; partecip\u00f2 con Ciro alla guerra contro Creso durante la quale trov\u00f2 la morte probabilmente nel 546 a.C. La moglie Pantea, a causa del dolore, si uccise sul cadavere dello sposo."}
{"id": "1960352", "revid": "287204", "url": "https://it.wikipedia.org/wiki?curid=1960352", "title": "Isola Santa Ines", "text": ""}
{"id": "1960359", "revid": "1305772", "url": "https://it.wikipedia.org/wiki?curid=1960359", "title": "Spriggina", "text": "La spriggina (Spriggina floundersi) \u00e8 un enigmatico organismo fossile, vissuto alla fine del Proterozoico (Ediacariano, circa 550 milioni di anni fa). I suoi resti sono stati rinvenuti principalmente in Australia.\nDescrizione.\nQuesto organismo segmentato raggiungeva una lunghezza di circa tre centimetri, e potrebbe essere stato un predatore. La parte inferiore del suo corpo era ricoperta da due file di dure placche che si intersecavano fra loro, mentre una singola fila ricopriva la parte superiore. I primi segmenti del corpo erano fusi insieme a formare una sorta di testa, che potrebbe aver posseduto occhi e antenne.\nLa spriggina aveva una forma oblunga, e i due segmenti che costituivano la testa avevano la forma di un ferro di cavallo. Un paio di depressioni sulla superficie superiore del primo segmento potrebbero indicare la presenza di occhi; sul secondo segmento, invece, vi erano forse piccole antenne.\nAlcuni fossili di spriggina mostrano quella che potrebbe essere la traccia di una bocca circolare al centro della testa, ma l'interpretazione di simili tracce \u00e8 messa in discussione dalle piccole dimensioni della creatura, in relazione soprattutto alla grana grossa dell'arenaria in cui \u00e8 conservata. Peraltro, non esistono tracce di zampe. La simmetria della spriggina non \u00e8 propriamente bilaterale, ma sembra essere stata una simmetria a scorrimento, con segmenti spostati di mezzo intervallo. In alcuni esemplari i segmenti corporei sono curvati all'indietro, facendo assomigliare l'intero corpo a una sequenza di parentesi; in altri esemplari, invece, i segmenti erano pi\u00f9 o meno dritti. Tra questi due estremi, in ogni caso, sembra che vi fossero diversi gradi di curvatura.\nRitrovamenti fossili.\nLa spriggina \u00e8 conosciuta solo in terreni dell'Ediacariano (circa 550 milioni di anni fa). Alcuni fossili risalenti al Vindyhano (1.200 milioni di anni fa) sono stati ascritti a \"Spriggina\", ma sembra evidente che si tratti in realt\u00e0 di batteri.\nClassificazione.\nLe affinit\u00e0 di questo organismo sono attualmente sconosciute; la spriggina \u00e8 stata classificata di volta in volta come un anellide, come una \u201cfronda\u201d marina affine a \"Charnia\", oppure come un artropode estremamente primitivo, forse affine ai trilobiti.\nAlcuni studiosi hanno riscontrato affinit\u00e0 tra la spriggina e l'attuale anellide polichete \"Tomopteris\", ma la mancanza di \"chetae\" in tutti i fossili a disposizione e alcune diversit\u00e0 morfologiche notevoli sembrerebbero escludere la spriggina dal phylum degli anellidi.\nL'accostamento ai rangeomorfi (Rangeomorpha), un gruppo di organismi dall'aspetto di fronda caratteristici della fauna di Ediacara che potrebbero rappresentare addirittura un regno a s\u00e9 stante, \u00e8 invece basato sui segmenti corporei ripetuti. Altri studiosi propendono invece per una parentela con gli artropodi; nonostante la sua simmetria a scorrimento decisamente inusuale, la spriggina \u00e8 stata accostata ai trilobiti pi\u00f9 che altro per una somiglianza superficiale. In ogni caso, la mancanza di zampe segmentate nei fossili conosciuti sembrerebbe escludere, per il momento, una possibile parentela con gli artropodi.\nScoperta.\nIl genere spriggina \u00e8 stato denominato in onore di Reginald Sprigg, che scopr\u00ec i primi esemplari della fauna di Ediacara nelle Flinders Ranges in Australia meridionale. La specie \"Spriggina floundersi\" \u00e8 attualmente riconosciuta come l'unica appartenente al genere; un'altra presunta specie, \"Spriggina ovata\", \u00e8 stata ascritta a un nuovo genere, \"Marywadea\"."}
{"id": "1960361", "revid": "22356", "url": "https://it.wikipedia.org/wiki?curid=1960361", "title": "Dickinsonia costata", "text": ""}
{"id": "1960367", "revid": "181699", "url": "https://it.wikipedia.org/wiki?curid=1960367", "title": "Siteki", "text": "Siteki \u00e8 una citt\u00e0 nella parte orientale dell'eSwatini, ad occidente delle montagne Lebombo."}
{"id": "1960368", "revid": "2153076", "url": "https://it.wikipedia.org/wiki?curid=1960368", "title": "Sue\u00f1os l\u00edquidos", "text": "Sue\u00f1os l\u00edquidos (sogni liquidi) \u00e8 il sesto album del gruppo messicano Man\u00e1. Pubblicato nel 1997, \u00e8 uscito in contemporanea in 26 paesi, rendendo i Man\u00e1 celebri anche negli USA.\nSecondo un libro pubblicato in Spagna dalla casa editoriale Chronica Editorial, la modella utilizzata per l'immagine sulla copertina del disco \u00e8 Letizia Ortiz, attuale moglie del re di Spagna Filippo VI.\nTracce.\nTempo totale: 61.08"}
{"id": "1960369", "revid": "466539", "url": "https://it.wikipedia.org/wiki?curid=1960369", "title": "Arte nell'et\u00e0 di Gallieno", "text": "L'arte nell'et\u00e0 di Gallieno \u00e8 la produzione artistica dell'Impero romano verso la met\u00e0 del III secolo, quando la figura dell'imperatore Gallieno (al potere dal 253 al 268) riusc\u00ec a imporre alcune novit\u00e0 nei contenuti e nelle forme artistiche. Sotto quest'epoca si pu\u00f2 includere anche la produzione del periodo successivo dell'anarchia militare fino al 284-285, priva di importanti novit\u00e0, dopodich\u00e9 si entr\u00f2 nel periodo di Diocleziano e della tetrarchia. \nContesto storico.\nGallieno era figlio dell'imperatore Valeriano, col quale regn\u00f2 come coreggente dalla sua ascesa al trono (253). Con la cattura e la prigionia di Valeriano (260), sconfitto dal sovrano sasanide Sapore I, Gallieno rimase l'unico imperatore. \nAl tempo di Gallieno, la cultura sub\u00ec la profonda influenza delle filosofie neoplatoniche, diffuse nell'aristocrazia pagana di Roma: lo stesso imperatore era amico di Plotino. Si diffusero cos\u00ec tendenze verso il trascendentale, rivestito da forme filosofiche (anzich\u00e9 religiose, come nelle classi inferiori col mitraismo e, almeno in questo periodo, il Cristianesimo). I suoi interessi verso la poesia, le pratiche intellettuali e spirituali, oltre all'amore per il lusso sfarzoso (come dimostrano le celebrazioni per il suo decennale) e la vita mollemente agiata produssero un riflesso anche nella produzione artistica.\nScultura.\nTra i vari ritratti dell'imperatore sono particolarmente significativi della societ\u00e0 dell'epoca quelli con lo sguardo rivolto al cielo, in una sorta di ispirazione divina ripresa dal ritratto di Alessandro Magno e dalla ritrattistica ellenistica. Di poco posteriori sono invece i quattro ritratti degli Imperatori illirici di Brescia.\nIn opposizione al dominante gusto \"barocco\" proveniente dall'Asia Minore, Gallieno impose una ripresa del plasticismo pi\u00f9 classicheggiante, volendosi riallacciare al neoatticismo augusteo. Ma ci\u00f2 riguard\u00f2 il solo ambiente di corte, n\u00e9 si tratt\u00f2 di una \"rinascenza\", in quanto non innesc\u00f2 una vera e propria riflessione da parte degli artisti circa la maniera di fare arte. Inoltre, i modi classici erano ormai svuotati di contenuto e nel particolare clima di quel secolo i risultati furono spesso disegnativi, svuotati da un reale volume in favore di un gioco di linee pi\u00f9 superficiale e stilizzato, ammantato di maggiori contenuti simbolici.\nRisalgono a questa epoca alcuni dei sarcofagi pi\u00f9 caratteristici del III secolo, come il sarcofago dei Fratelli, forse appartenuto a un console (Napoli, Museo archeologico nazionale, collezione Farnese n. 6603), quello del centurione Lucius Publius Peregrinus, con filosofi e muse, il sarcofago di Iulius Achilleus (Museo delle Terme, n. 125802), con greggi e pastori in uno sfondo accidentato circondati da leoni che sbranano cerbiatti, e il cosiddetto sarcofago di Plotino, con una scena di dissertazione filosofica. \nGli accenti pi\u00f9 aulici vengono affiancati sempre pi\u00f9 spesso da opere in stile popolare, come nel sarcofago dell'Annona (del tempo di Aureliano, 270-275), con la raffigurazione simbolica del commercio e la distribuzione del grano; in questi rilievi la coppia di sposi al centro sembra dare uno dei ritratti pi\u00f9 dolorosi ed espressivi di questi tempi.\nArchitettura.\nL'opera pi\u00f9 importante costruita a Roma in questo periodo sono le mura aureliane, sintomo di come ormai non si ritenesse pi\u00f9 sicura nemmeno la capitale. Pur con le inevitabili aggiunte, restauri e occasionali manomissioni, sono tutt'oggi la cerchia che delimita il centro storico della citt\u00e0 di qua dal Tevere, confine urbano fino all'epoca moderna.\nSappiamo inoltre che Gallieno, prima di lui, aveva concepito il grandioso progetto di erigere una statua colossale di se stesso in veste di Sol Invictus, mai portata a termine, sulla sommit\u00e0 del colle Esquilino, all'interno degli \"Horti Liciniani\", di sua propriet\u00e0.\nPittura.\nLe attribuzioni su base stilistica dei ritratti del Fayum ai periodi successivi all'et\u00e0 severiana, sono pi\u00f9 che mai incerte, a causa della nascita in Egitto di uno stile pi\u00f9 autonomo, impossibile quindi da confrontare con opere datate di altre parti dell'impero. \nAlcune pitture, come quelle del sacrario di Luxor, confermano invece come nella pittura ufficiale, almeno nelle province orientali, si mantenesse la tradizione legata all'arte ellenistica. Altre tracce sono le ricostruzioni di cicli pittorici del III secolo fatte a partire da alcune miniature eseguite tra la fine del V e l'inizio del VI secolo, come le complesse raffigurazioni di battaglie dell'Iliade Ambrosiana. Dopotutto proprio alla met\u00e0 del III secolo si pass\u00f2 nella scrittura dei testi dal rotulo di papiro al codice pergamenaceo, con una pi\u00f9 facile recezione dei modelli parietali nelle illustrazioni.\nAlla seconda met\u00e0 del III secolo risalgono le pitture dell'Ipogeo degli Aureli, sul viale Manzoni a Roma, dove coesistono figure classicheggianti a pitture con piccole figure entro schemi narrativi, create con rapide pennellate. Pare che il soggetto della raffigurazione sia da mettere in relazione con lo gnosticismo, seppure tardo. \nGrande importanza rivestono le pitture del mitreo e, soprattutto, della sinagoga di Dura Europos, in Siria, con scene del Vecchio Testamento che sono le pi\u00f9 antiche illustrazioni conosciute di scene bibliche, nel generale divieto della religione ebraica di rappresentare esseri animati. Questo strappo alla regola ha fatto supporre dunque che le successive iconografie bibliche cristiane non fossero una creazione \"ex novo\", ma potessero essere basate su iconografie giudaiche precedenti. Alcune caratteristiche delle pitture di Dura Europos in effetti sembrano anticipare, di oltre due secoli, la pittura tardoantica prebizantina."}
{"id": "1960373", "revid": "181699", "url": "https://it.wikipedia.org/wiki?curid=1960373", "title": "Mankayane", "text": "Mankayane \u00e8 una citt\u00e0 nella parte occidentale dell'eSwatini situata nel distretto di Manzini."}
{"id": "1960375", "revid": "1305772", "url": "https://it.wikipedia.org/wiki?curid=1960375", "title": "Craig Thomson", "text": ""}
{"id": "1960376", "revid": "287204", "url": "https://it.wikipedia.org/wiki?curid=1960376", "title": "Honky Chateau", "text": ""}
{"id": "1960380", "revid": "36426", "url": "https://it.wikipedia.org/wiki?curid=1960380", "title": "Shahpur I", "text": ""}
{"id": "1960381", "revid": "339392", "url": "https://it.wikipedia.org/wiki?curid=1960381", "title": "Rocket Man (I Think It's Going To Be A Long, Long Time)", "text": ""}
{"id": "1960382", "revid": "36426", "url": "https://it.wikipedia.org/wiki?curid=1960382", "title": "Sh\u0101hpur I", "text": ""}
{"id": "1960384", "revid": "729019", "url": "https://it.wikipedia.org/wiki?curid=1960384", "title": "Ruf Automobile", "text": "La Ruf Automobile GmbH \u00e8 una casa automobilistica tedesca. L'azienda \u00e8 specializzata nello sviluppo, elaborazioni e tuning dei modelli Porsche. Quando l'originale arriva alla Casa, Ruf installa molti componenti di propria fabbricazione all'interno, modifica il motore aumentando cos\u00ec le prestazioni; per questo motivo la Ruf \u00e8 riconosciuta dal governo tedesco come costruttore. La Ruf \u00e8 soprattutto nota per il modello CTR, detto \"Yellowbird\".\nStoria.\nLa compagnia fu fondata nel 1923 a Pfaffenhausen, da Alois Ruf Sr. come garage di servizio e fu addirittura estesa a stazione di rifornimento. La Ruf cominci\u00f2 a sperimentare il design automobilistico alla fine degli anni quaranta, e nel 1955 disegn\u00f2 e costru\u00ec un autobus che fu venduto in tutta la nazione. La reazione positiva che ricevette invit\u00f2 Ruf a continuare la strada della produzione, e avvi\u00f2 una compagnia di costruzione di autobus.\nIl figlio di Ruf, Alois Jr., fu molto influenzato dal lavoro del padre e nel 1960 cominci\u00f2 a restaurare modelli Porsche nel garage di suo padre. Nel 1974, alla morte di Alois Sr., Ruf prese il controllo della compagnia e decise velocemente di abbandonare gli autobus per dedicarsi completamente alla modifica delle Porsche. Nel 1975 apparve sul mercato la prima Porsche modificata da Ruf.\nMa la Ruf debutt\u00f2 effettivamente con un modello in piena regola solo nel 1977, con una Porsche 930 da 3,3 litri. L'anno successivo fu la volta di un altro modello, una 911 a motore aspirato naturalmente e capace di sviluppare 217\u00a0CV. Negli anni seguenti la Ruf si inserisce sempre di pi\u00f9 nel mercato, arrivando a produrre modelli veloci ed estremi, come la CTR del 1987, che segn\u00f2 il record di velocit\u00e0 per un'automobile in commercio e con la CTR2, uno dei modelli pi\u00f9 veloci immatricolati per la circolazione stradale.\nNell'aprile 2007, la RUF ha lanciato la CTR 3 per celebrare i trent'anni della CTR e la nuova sede nel Bahrain.\nNel 2013, la RUF \u00e8 stata acquistata dal gruppo Genii Capital, gi\u00e0 proprietaria del Lotus F1 Team, la quale ha imposto come direttore Gerard Lopez.\nProdotti.\nBTR2.\nNel 1993, la Ruf, basandosi sulla Porsche 993, produsse la BTR2. \u00c8 dotata di un motore boxer da 3600\u00a0cm\u00b3 sovralimentato con 2 turbo KKK. Tale configurazione le permette di erogare 420\u00a0CV a 590\u00a0N m sui 5000 giri/min. La velocit\u00e0 massima \u00e8 di 307\u00a0km/h e passa da 0 a 100\u00a0km/h in 4,1 secondi. L'impianto frenante prevede ABS e freni autoventilati che permettono di arrestare la vettura in 34 metri alla velocit\u00e0 di 100\u00a0km/h. I cerchi in lega da 18 pollici montano pneumatici sportivi da 225/40 anteriormente e 285/30 posteriormente. Il cambio meccanico ha 6 marce. La vettura \u00e8 equipaggiata con un differenziale a slittamento limitato. La trazione \u00e8 posteriore.\nCTR2.\nLa CTR2 \u00e8 un'elaborazione della Porsche 911 Carrera prodotta dal 1995 al 1997. Il motore \u00e8 un 6 cilindri boxer di 3,6 litri di cilindrata, raffreddato ad aria e sovralimentato mediante 2 turbocompressori KKK . Eroga una potenza massima di 520\u00a0CV e 685\u00a0N m di coppia motrice. L'alettone posteriore gestisce la deportanza e si occupa di convogliare l'aria nel motore.\nIl cambio meccanico \u00e8 a 6 rapporti. Le ruote posteriori sono governate da un differenziale a slittamento limitato. Alcuni modelli adottano la trazione integrale. L'auto passa da 0 a 100\u00a0km/h in 3,6 secondi, mentre la velocit\u00e0 massima \u00e8 di 354\u00a0km/h. I cerchi sono in magnesio da 19 pollici. Tale vettura \u00e8 la prima ad adottare freni con dischi sovradimensionati in carbonio per l'uso stradale. Gli pneumatici sono da 245/35 anteriormente e 285/30 posteriormente.\nCTR3.\nNel 2007, la Ruf ha presentato la terza generazione del modello CTR. Questa vettura \u00e8 dotata di un propulsore sei cilindri boxer da 3,8 litri di cilindrata, sovralimentato con doppio turbocompressore, eroga una potenza massima di 700\u00a0CV mentre la coppia motrice raggiunge un picco di 890\u00a0Nm. Con questa configurazione, la vettura raggiunge i 360\u00a0km/h di punta massima. \nTale motore \u00e8 stato aggiornato nel 2011 per erogare una potenza di 750\u00a0CV con 960\u00a0N m di coppia, portando la velocit\u00e0 massima a 380\u00a0km/h con accelerazione da 0 a 100\u00a0km/h in 3,2 secondi.\nDi questo modello, presso il salone automobilistico di Ginevra del 2012, \u00e8 stata presentata la versione Clubsport. Lo splitter anteriore, le minigonne laterali e l'alettone posteriore standard sono stati sostituiti con dei modelli realizzati in fibra di carbonio, mentre il motore \u00e8 rimasto invariato rispetto all'auto originale.\nRt 35.\nPresso il Salone dell'automobile di Ginevra 2013, la Ruf ha presentato la Rt 35, versione commemorativa dei 35 anni di attivit\u00e0 della casa di elaborazioni tedesca. Basata sulla Porsche 991, \u00e8 equipaggiata con un propulsore sei cilindri boxer da 3,8 litri di cilindrata sovralimentato mediante turbocompressore, eroga 630\u00a0CV a 6.500 giri/min. Tale motore, abbinato alla trazione posteriore, permette alla vettura di raggiungere i 330\u00a0km/h di velocit\u00e0 massima.\nCTR Yellow Bird.\nNel 1987, la Ruf realizz\u00f2 una versione potenziata della 911. Denominata CTR (Gruppo C , T urbo R uf), venne poi soprannominata Yellow Bird per la sua velocit\u00e0 e per la carrozzeria di colore giallo acceso. Il telaio era stato alleggerito con l'adozione di numerose componenti in alluminio e paraurti in poliuretano, mentre il motore 3.2cc, che era stato potenziato fino ad ottenere una potenza di 469\u00a0CV, riusciva a spingere la vettura ad una velocit\u00e0 massima di 340\u00a0km/h, con un'accelerazione da 0 a 100\u00a0km/h in 3,7 secondi. Il cambio era manuale a 5 marce.\nRGT.\nLa prima RGT venne introdotta nel 2000 ed era basata sul motore e sul telaio della Porsche 996. Il propulsore 3.6 era stato potenziato con nuovi scarichi, nuovi filtri dell'aria e rimappatura della centralina fino a 395\u00a0cv di potenza per renderlo capace di far accelerare la vettura da 0 a 100\u00a0km/h in 4,6 secondi, con velocit\u00e0 massima di 306\u00a0km/h. Inoltre, sono stati aggiunti diversi componenti aerodinamici per migliorare la linea della vettura.\nLa seconda serie venne lanciata nel 2004 basandosi sulla nuova Porsche 997. Molti componenti aerodinamici vennero sostituiti con versioni in fibra di carbonio per diminuire drasticamente il peso e migliorare al contempo l'aerodinamicit\u00e0 della vettura. Dagli interni vennero eliminati tutti gli elementi superflui e furono aggiunti ammortizzatori sportivi Bilstein e freni a disco Brembo. Il propulsore 3.8 venne potenziato a 445 CV con l'introduzione di un nuovo impianto di scarico, nuovi catalizzatori, nuovi filtri dell'aria e una rimappatura della centralina elettronica. Cos\u00ec configurata la vettura accelerava da 0 a 100\u00a0km/h in 4,2 secondi con velocit\u00e0 massima di 317\u00a0km/h.\nNel 2010 venne presentata presso il salone di Ginevra una versione potenziata della seconda serie della RGT. Denominata RGT-8, presenta numerose componenti della carrozzeria realizzate in fibra di carbonio e alluminio e l'aerodinamica complessiva \u00e8 stata migliorata. L'originale propulsore boxer 6 cilindri 3.8 \u00e8 stato sostituito con un V8 4.5 per aumentare la potenza complessiva e sono stati aggiunti freni in ceramica, un roll-cage e cerchioni forgiati da 19' avvolti da pneumatici Michelin Pilot Sport Cup.\nNel 2013 \u00e8 stato svelato il nuovo aggiornamento della RGT-8 sempre presso il salone automobilistico ginevrino. Basata ora sulla Porsche 991, la vettura sfrutta ancora il propulsore V8 4.5 che ora eroga 560 CV di potenza e 500\u00a0Nm di coppia. La velocit\u00e0 massima \u00e8 di 318\u00a0km/h.\nBTR.\nLa BTR \u00e8 stata costruita dalla Ruf nel 1983 basandosi sulla Porsche 930. Era dotata di un propulsore turbo 3.4 dalla potenza di 374 CV gestito da un cambio manuale a sei rapporti.\nTurbo R.\nLa Turbo R era basata sulla Porsche 993 del 1998. Il propulsore ha subito un potenziamento che gli permette di erogare 490 CV di potenza.\nR Turbo.\nLa R Turbo era basta sulla Porsche 996 Turbo ed era dotata di un propulsore da 590 CV di potenza a cui erano stati potenziati sia i turbocompressori che il sistema di scarico.\nRt 12.\nLa Rt 12 venne presentata nel 2004 al salone automobilistico di Essen ed era basata sulla Porsche 997. Il propulsore twin-turbo era disponibile nelle versioni 3.6 (con potenza da 530 a 560\u00a0CV) e 3.8 (con potenza da 685 a 730\u00a0CV). Il corpo vettura \u00e8 stato reso pi\u00f9 aerodinamico e sono stati montati nuovi freni sportivi in aggiunta ad un sistema di sospensioni sviluppato dalla Ruf in collaborazione con l'azienda \u00d6hlins. Cos\u00ec configurata la vettura pu\u00f2 accelerare da 0 a 100\u00a0km/h in 3,2 secondi, con velocit\u00e0 massima di 365\u00a0km/h (per i modelli 3.8).\n3400S.\nLa 3400S era una Ruf basata sulla Porsche Boxster. Esteticamente presentava una sezione frontale ridisegnata per migliorare la penetrazione aerodinamica, mentre negli interni erano stati inseriti dei nuovi sedili sportivi. Meccanicamente l'impianto di scarico era stato potenziato mentre il propulsore era stato aggiornato per erogare 310 CV di potenza. Cos\u00ec configurata, la vettura accelerava da 0 a 100\u00a0km/h in 5 secondi, con velocit\u00e0 massima di 278\u00a0km/h. \n3600S.\nLa 3600S \u00e8 la versione ulteriormente elaborata della 3400S basata sulla Porsche Boxster. Realizzata nel 2002, era dotata di un propulsore da 345 CV di potenza e 380 N m di coppia. Gestito da un cambio manuale a sei marce, il propulsore fa accelerare la vettura da 0 a 100\u00a0km/h in 4,8 secondi, con velocit\u00e0 massima di 286\u00a0km/h.\nStormster.\nNel 2009 la Ruf lanci\u00f2 una versione modificata della Porsche Cayenne denominata Stormster. Tale mezzo si integrava nei suoi progetti di realizzazione di vetture Porsche alimentati con propulsori elettrici per dimostrarne la potenzialit\u00e0 nonostante l'impiego di motori non inquinanti. L'unit\u00e0 motrice era sviluppata in collaborazione con la Siemens ed erogava 357 CV di potenza. Le batterie al litio erano invece costruite dalla Li-Tec Battery GmbH \u00e8 permettevano un'autonomia di 200\u00a0km. L'accelerazione da 0 a 100\u00a0km/h avveniva in 10 secondi, con velocit\u00e0 massima di 150\u00a0km/h. Esteticamente erano presenti nuovi cerchi Ruf 5 da 22\" abbinati a pneumatici invernali Hankook di dimensioni 295/30 R 22 ed era presente un nuovo frontale ispirato alla Porsche 911."}
{"id": "1960386", "revid": "339392", "url": "https://it.wikipedia.org/wiki?curid=1960386", "title": "Rocket Man (I Think It's Going to Be a Long, Long Time)", "text": ""}
{"id": "1960388", "revid": "117393733", "url": "https://it.wikipedia.org/wiki?curid=1960388", "title": "Jordan Sullivan", "text": "Jordan Sullivan \u00e8 un personaggio delle serie \"Scrubs - Medici ai primi ferri\", interpretata da Christa Miller. \u00c8 la compagna (ed ex-moglie) del Dottor Cox. Compare per la prima volta nella prima stagione, nell'episodio \"Il mio sbaglio\", dove ha un rapporto con J.D., il quale \u00e8 ignaro del legame che la donna ha col suo capo.\nCarattere.\nIl carattere di Jordan \u00e8 duro, a tratti maligno, ma spesso suggerisce una grande insicurezza di fondo, ad esempio quando non vuole rivelare al dottor Cox che il primo figlio Jack \u00e8 suo per paura di perderlo. \u00c8 perfida e con manie di grandezza, tanto che a volte tratta Cox o J.D. come stracci, senza che loro possano controbattere per via della sua superiorit\u00e0 o semplicemente perch\u00e9 la temono. Col compagno Perry arriv\u00f2 al divorzio quando lei lo trad\u00ec con Peter, specializzando del marito (anch'egli, come JD, considerava Cox il proprio mentore e desiderava ardentemente la sua approvazione), il quale, a conoscenza dei problemi tra Perry e la moglie (conosciuti perch\u00e9 il dottore stesso si era confidato con lui, probabile causa della sua indifferenza verso gli specializzandi venuti in seguito, come JD), li sfrutt\u00f2 per portarsela a letto. Perry, tuttavia, non prov\u00f2 rancore per Jordan, perch\u00e9 anch'egli l'aveva allontanata da s\u00e9, stando sempre in ospedale in modo che lei capisse che era meno importante del suo lavoro. Nel rapporto con Cox \u00e8 scherzosa ma svolge decisamente il ruolo dominante, anche se in alcune occasioni Cox riesce a tenerle testa e controbattere. Il personaggio, inizialmente relegato ad un ruolo di secondo piano, sul finire della prima stagione viene sviluppato sempre pi\u00f9, fino ad entrare ad essere uno dei personaggi fissi della serie, anche se non uno dei principali. Il personaggio di Jordan cresce lungo le stagioni e sviluppa il suo carattere. Amando la propria indipendenza come Perry, quando scopre di essere accidentalmente ancora sposata con lui, sebbene stiano insieme e abbiano un figlio, i due divorziano perch\u00e9 non sopportano un legame simile. Inoltre i due litigano spesso e si provocano, anche se le reciproche battute velenose sono, per loro, una conversazione normale e un modo per provocare reciproca eccitazione. Questi tratti si attenuano durante le stagioni: i due sentono la necessit\u00e0 di parlare - come pure di litigare, rigorosamente in assenza dei figli. Nell'ottava stagione, in particolare, tutto ci\u00f2 si evolve ulteriormente ed \u00e8 sempre Perry, in questo caso, a fare il primo passo. Dapprima ricomincia ad indossare la fede nuziale, nonostante non sia sposato (cosa che fa impazzire di rabbia Jordan). Durante la vacanza al matrimonio dell'Inserviente, inoltre, Cox manifesta la volont\u00e0 di smettere di fingere che lui e la compagna non si sopportino, semplicemente perch\u00e9 si amano e perch\u00e9 vorrebbe che anche la compagna ammettesse questo, lasciandosi alle spalle le litigate (quanto meno la maggior parte). Questa considerazione porta Jordan ad ammettere apertamente che stare con Perry e passare del tempo con lui la rende molto felice.\nFamiglia.\nOltre al gi\u00e0 citato rapporto, travagliato, con il Dottor Cox, la famiglia di Jordan \u00e8 composta da due figli: Jack e Jennifer Dylan. Il primo ebbe il merito di riavvicinare la coppia, mentre la seconda, la cui gestazione \u00e8 stata travagliata da un'operazione prenatale, ebbe tale nome su proposta di J.D. (che voleva che la figlia di Cox avesse le sue stesse iniziali) accettata dalla donna per vendicarsi dell'ex-marito, reo di essersi scordato di mandare i colleghi a fare le congratulazioni alla partoriente (a causa della morte di Laverne). Nel secondo episodio della sesta stagione si scopre che Jordan era gi\u00e0 rimasta incinta da ragazza, quando perse la verginit\u00e0, ma che in seguito ebbe un aborto spontaneo.\nHa una sorella, Danni (interpretata dall'attrice Tara Reid) due volte fidanzata di J.D..\nJordan aveva anche un fratello, Ben (interpretato dall'attore Brendan Fraser), uno dei migliori amici del dott. Cox, morto nella quattordicesima puntata della terza stagione per leucemia.\nRelazioni con gli altri personaggi.\nJordan, a causa del suo carattere chiuso, sarcastico e irascibile, non stringe grosse relazioni con gli altri personaggi principali, a parte ovviamente che con il Dottor Cox. Condivide l'antipatia nei confronti del primario, il Dottor Kelso, ammira il carattere forte di Carla e arriva anche ad aiutare Elliot sul piano personale, senza per\u00f2 diventare veramente loro amica. Jordan, tuttavia, \u00e8 consapevole che il suo carattere non sia molto piacevole e nemmeno lei riesce a capire perch\u00e9 sia diventata una persona cos\u00ec antipatica e gelida, infatti i genitori, per sua stessa ammissione, con lei sono stati molto amorevoli, ci\u00f2 la discosta molto dal compagno, il dr. Cox, il cui carattere complesso e asociale \u00e8 dovuto agli abusi emozionali e fisici dei genitori nei suoi confronti.\nJordan ha un rapporto con JD simile a quello che ha Perry con il giovane medico, ma senza provare i sentimenti positivi del compagno nei confronti di quest'ultimo, spesso lo usa come schiavetto personale per le sue commissioni, sfruttando la debolezza caratteriale del ragazzo. Stando a ci\u00f2 che dice Jordan stessa il giorno in cui si conoscono, JD le ricorda molto Perry quando era giovane.\nLa donna ha un rapporto neutrale con Carla, essendo una donna forte quanto lei, ne stima comunque la sicurezza, ma detesta quando Carla mette bocca sulla relazione tra lei e Perry, asserendo che non ha alcun diritto di dire agli altri come vivere la propria vita.\nInizialmente, ha un rapporto molto freddo e meschino con Elliot, evidenziandone ripetutamente le debolezze, ma tutto migliorer\u00e0 gradualmente con la crescita caratteriale di Elliot. Jordan la incoraggia anche ad essere pi\u00f9 sicura di se stessa, sebbene lo faccia solo perch\u00e9 consapevole che l'indipendenza della giovane dottoressa dai consigli del compagno Perry dia a quest'ultimo fastidio. Alla fine avranno un rapporto piuttosto buono, pur non facendo davvero amicizia, tanto che in un'occasione fanno un'uscita a quattro con Keith e Perry.\nIl rapporto con Kelso \u00e8 di totale antipatia, la quale cesser\u00e0 quando quest'ultimo andr\u00e0 in pensione, arrivando anche ad avere un rapporto civile con lui. Nell'ottava stagione si scopre che Jordan prova attrazione sessuale nei confronti di Kelso, probabilmente a causa del suo carattere, non molto diverso da quello del compagno Perry. Ad esempio vedendo Kelso mangiare un muffin si eccita a tal punto da dire al marito di voler fare sesso, oppure quando Jordan scopre che Kelso, con le sue parole, aveva fatto involontariamente desistere Perry dall'accettare il ruolo di primario dell'ospedale, e lo critica urlando in caffetteria, quest'ultimo le dice che se avesse avuto 20 anni di meno avrebbe fatto sesso con lei seduta stante, cosa a cui lei risponde con un deciso \"E mi sarebbe piaciuto!\".\nCuriosit\u00e0.\nChrista Miller Lawrence, l'interprete di Jordan, nella vita reale \u00e8 la moglie di Bill Lawrence, autore e produttore della serie. Nell'episodio \"Il mio sbaglio\" il filmino delle nozze tra Cox e Jordan \u00e8 il vero filmino delle nozze tra Christa Miller e Bill Lawrence."}
{"id": "1960392", "revid": "1226", "url": "https://it.wikipedia.org/wiki?curid=1960392", "title": "L'Avventura appassionata", "text": ""}
{"id": "1960396", "revid": "212348", "url": "https://it.wikipedia.org/wiki?curid=1960396", "title": "Acestore", "text": "Biografia.\nAcestore \u00e8 noto per essere stato bersaglio dei poeti comici antichi, fra cui Aristofane, per la sua origine straniera (scita o tracia) e come parassita, da Eupoli e da Callia.\nOpere.\nChe Acestore fosse poeta drammatico lo si apprende da un frammento di Cratino, che lo invit\u00f2 a curare di pi\u00f9 la struttura e la trama dei suoi drammi. Di essi, tuttavia, a parte questa menzione, non restano frammenti."}
{"id": "1960397", "revid": "767487", "url": "https://it.wikipedia.org/wiki?curid=1960397", "title": "Jerry's Kids", "text": "I Jerry's Kids sono stati uno dei primi gruppi Boston hardcore. La loro prima pubblicazione risale alla compilation di gruppi di Boston della Modern Method \"This Is Boston, Not L.A.\" del 1982, in cui contribuirono con sei tracce.\nDopo l'abbandono della band da parte del frontman Bryan Jones e del chitarrista ritmico Dave Aronson, il bassista Rick Jones, fratello di Bryan, passa alla voce e Chris Doherty dei Gang Green alla chitarra ritmica. Con questa formazione i Jerry's Kids pubblicano l'LP \"Is This My World?\" per la X-Claim nel 1983, presto ripubblicato con la Taang! Records. Il gruppo si scioglie nel 1985, ma si riforma nel 1987 per pubblicare con la Taang! Records un disco molto pi\u00f9 speed metal dal titolo \"Kill Kill Kill\". Il gruppo si \u00e8 riunito nel 2004 per suonare in alcuni concerti nei dintorni di Boston, nonostante siano sconosciuti eventuali piani per nuove registrazioni."}
{"id": "1960398", "revid": "2153076", "url": "https://it.wikipedia.org/wiki?curid=1960398", "title": "Revoluci\u00f3n de amor", "text": "Revoluci\u00f3n de amor \u00e8 il decimo album del gruppo messicano Man\u00e1. Tale album, pubblicato nel 2002, contiene la nota canzone \"Eres mi religion\", nella quale i Man\u00e0 duettano col celebre musicista italiano Zucchero Fornaciari.\nTracce.\nTempo totale: 65.38"}
{"id": "1960399", "revid": "181699", "url": "https://it.wikipedia.org/wiki?curid=1960399", "title": "Proiezione astrale", "text": ""}
{"id": "1960405", "revid": "120915160", "url": "https://it.wikipedia.org/wiki?curid=1960405", "title": "Istituto italiano di scienze umane", "text": "L'Istituto italiano di scienze umane di Firenze (SUM) \u00e8 stato un istituto di alta formazione dottorale con ordinamento speciale che ha operato dal 2009 al 2013 nei vari settori delle scienze umane e sociali per offrire una formazione dottorale e post-dottorale in ambito europeo, promuovendo l'elaborazione critica e la ricerca. L'Istituto ha attivato dottorati in ogni materia umanistica e in alcune scienze sociali (Letteratura, Filosofia, Scienze Politiche, Diritto, Sociologia, Antropologia, Storia).\nCon decreto ministeriale del 2013 l'Istituto \u00e8 stato disattivato e incorporato nella Scuola Normale Superiore di Pisa. Con le modifiche statutarie intervenute in seguito, dal 24 ottobre 2014 sopravvive come struttura accademica della Scuola Normale, con il nome di Istituto di Scienze Umane e Sociali.\nDescrizione.\nHa sede a Firenze, nel Palazzo Strozzi, e a Napoli, nel Palazzo Cavalcanti. La sede istituzionale, amministrativa, direttiva e operativa \u00e8 quella di Palazzo Strozzi a Firenze.\nL'Istituto si compone di cinque scuole di alta formazione dislocate presso l'universit\u00e0 Alma Mater di Bologna, l'universit\u00e0 Federico II, l'Universit\u00e0 L'Orientale e l'Universit\u00e0 Suor Orsola Benincasa, di Napoli, l'universit\u00e0 La Sapienza di Roma, l'universit\u00e0 di Siena e universit\u00e0 di Firenze.\nVicende giudiziarie e fusione con la Scuola normale di Pisa.\nA partire dal 2009 l'Istituto \u00e8 stato oggetto di un'inchiesta della Guardia di Finanza che ha portato nel 2011 all'iscrizione nel registro degli indagati di vari docenti (tra i quali Aldo Schiavone e Mario Citroni) e dirigenti amministrativi dell'Istituto, per l'ipotesi di reato di peculato, abuso d'ufficio, truffa aggravata e uso dissennato di denaro pubblico: l'accusa, in particolare, ha contestato lo sperpero di denaro pubblico per viaggi e cene non legate all'attivit\u00e0 dell'Istituto e gravi irregolarit\u00e0 nelle procedure concorsuali.\nDal 2013, l'Istituto italiano di scienze umane \u00e8 stato disattivato per essere incorporato nella Scuola Normale Superiore di Pisa, a seguito di decreto del Ministero dell'Istruzione, dell'Universit\u00e0 e della Ricerca dell'8 agosto 2013, con cui si approvavano due accordi di programma concordati tra i due enti nel 2012 e 2013: l'organismo nato dalla fusione ha assunto, di conseguenza, la denominazione di Scuola Normale Superiore. Dal 24 ottobre 2014, l'adeguamento statutario del nuovo organismo ne ha previsto la permanenza con lo status di struttura accademica della Scuola Normale Superiore, con il nome di Istituto di Scienze Umane e Sociali, che si affianca alle due Classi accademiche, umanistica e scientifica, che costituiscono la tradizionale suddivisione della Normale."}
{"id": "1960406", "revid": "767487", "url": "https://it.wikipedia.org/wiki?curid=1960406", "title": "Kut U Up", "text": "I Kut U Up sono un gruppo musicale indie rock di San Diego, California, diventato famoso soprattutto per aver suonato insieme a blink-182, Green Day e Jimmy Eat World nel DVD Riding in Vans with Boys e per numerose apparizioni, fra cui quella nella compilation \"\" e quella nel videogioco Transworld Skateboarding."}
{"id": "1960407", "revid": "124999301", "url": "https://it.wikipedia.org/wiki?curid=1960407", "title": "Giorgio Corner (1374-1439)", "text": "Di famiglia patrizia, nacque a San Felice, primogenito di Andrea del doge Marco Corner e di Giustiniana di Andrea Giustinian. \n&lt;br&gt;Spos\u00f2 Caterina Giustinian che gli diede due figli: Andrea e Marco; quest'ultimo sar\u00e0 il padre della famosa Caterina Corner, regina di Cipro.\nPrigioniero di Filippo Maria Visconti nei terribili forni del castello di Monza, fu torturato per sette anni, a partire dal 10 dicembre 1432, per carpirgli informazioni su quanto i Veneziani sapessero dei rapporti tra il Visconti e il Carmagnola e per conoscere i nomi degli accusatori di quest'ultimo, che era stato condannato a morte dagli stessi Veneziani il 5 maggio precedente, ma non diede informazioni di rilievo. \n&lt;br&gt;Il 1\u00ba ottobre 1439 fu restituito a Venezia. Il suo fisico era ormai distrutto e mor\u00ec poco dopo, il 4 dicembre. \n&lt;br&gt;Il suo solenne funerale fu celebrato nella chiesa dei Santi Apostoli, alla presenza del Doge."}
{"id": "1960420", "revid": "182193", "url": "https://it.wikipedia.org/wiki?curid=1960420", "title": "Ferrovia Gozzano-Alzo", "text": "La ferrovia Gozzano-Alzo era una linea ferroviaria italiana a scartamento ordinario.\nAttiva a pieno regime fra il 1886 e il 1924, poi ancora parzialmente fino al 2009, si estendeva sulla sponda sud-occidentale del Lago d'Orta, in Piemonte\nStoria.\nLa societ\u00e0 per l'esercizio delle cave di Alzo, fondata il 22 settembre 1858 e della quale erano azionisti il parroco don Giulio Ratti di Milano, Cesare Scardini di Pavia, Defendente Vannini (o Vanini) di Milano e Charles Galland di Gozzano, si trov\u00f2 presto nella necessit\u00e0 di sviluppare un sistema efficace per trasportare i blocchi di granito estratti presso le proprie concessioni escavatorie nel comune di Pella.\nTenuto conto dell'allora scarso sviluppo della rete stradale locale, si ritenne vantaggiosa la costruzione di una breve tratta ferroviaria (7,6\u00a0km in tutto) che collegasse Alzo con la vicina Gozzano, ove ci si sarebbe potuti allacciare con la Novara-Gozzano, all'epoca esercita dalla Rete Mediterranea.\nFin da subito si decise anche che la linea in oggetto, oltre che al trasporto merci, sarebbe stata anche adibita al servizio passeggeri, con particolare riguardo per gli operai delle summenzionate cave lapidee.\nIl progetto fu affidato agli ingegneri Villier, Sanchey e Nobili De Toma, che inizialmente pensarono di costruire una tranvia a cavalli: tenendo conto del fatto che tali bestie non erano in grado di sostenere grossi sforzi, studiarono un tracciato che risultasse il pi\u00f9 possibile pianeggiante. La linea venne quindi disegnata lungo la Baraggia, in rilevato.\nIl progetto venne consegnato alle autorit\u00e0 il 2 marzo 1859 e infine approvato con Regio Decreto n. 719 del 9 aprile del 1882; la concessione venne accordata all'impresa Razzetti, capeggiata dall'avvocato Luigi Razzetti di Parma, che appalt\u00f2 la costruzione dell'infrastruttura all'impresa Zanotti &amp; C.\nInaugurazione.\nI lavori durarono circa quattro anni e la linea venne attivata il 17 giugno 1886.\nI costruttori auspicavano di arrivare a trasportare mediamente circa 200 persone al giorno, ma ben presto tale obiettivo si rivel\u00f2 irreale: gli scalpellini che lavoravano nelle cave, che pure erano ritenuti la componente determinante dell'utenza, scelsero solo in minima parte di servirsi del treno, sia perch\u00e9 gli orari delle corse erano incompatibili con quelli di inizio/fine dei turni di lavoro, sia per il fatto che essi vivevano perlopi\u00f9 in zone limitrofe e pertanto trovavano semplice ed economico muoversi a piedi.\nGi\u00e0 il 6 maggio 1906, presso il salone della famiglia di Alzo, fu indetta un'assemblea pubblica per discutere il futuro della linea, in quanto la concessione ventennale per il trasporto pubblico sarebbe scaduta il 15 giugno seguente e il governo italiano non intendeva concedere ulteriori indennit\u00e0, stante la scarsit\u00e0 dell'utenza. Gli sforzi furono per\u00f2 improduttivi, sicch\u00e9 sull'edizione dell'11 agosto della rivista locale \"L'Amico\" l'avvocato Razzetti preannunci\u00f2 la sospensione del servizio a partire dal 15 agosto.\nGiunta tale data il servizio ferroviario fu quindi sospeso e sostituito un autoservizio gestito da un albergo della zona.\nL'esercizio della ferrovia riprese nel 1909, previo acquisto di una locomotiva a vapore, di un carro senza sponde e di una carrozza passeggeri.\nIl convoglio cos\u00ec allestito prest\u00f2 quindi servizio \"spola\" regolare, sia per passeggeri, sia per merci, fino al 1914, allorch\u00e9 a fronte della necessit\u00e0 di cambiare le rotaie (ormai troppo usurate) la societ\u00e0 esercente si trov\u00f2 a corto di fondi. Tre anni dopo, nel 1917, venne quindi costituita a Milano presso il Banco di San Giorgio la Societ\u00e0 Ferroviaria Cusiana per trasporti e costruzioni, avente l'obiettivo di creare una rete di servizi di mobilit\u00e0 che collegassero un'ampia zona dal lago Maggiore alla Valsesia passando per il Cusio. La societ\u00e0 per\u00f2 intendeva realizzare tale progetto mediante autobus, ma la presenza della ferrovia avrebbe reso impossibile il rilascio di una concessione governativa per un servizio di corriere: si decise pertanto di sopprimere definitivamente la linea, probabilmente pensando di coprire le spese per l'acquisto degli automezzi con i soldi ricavati dalla vendita di fabbricati, terreni, binari e rotabili.\nAllorch\u00e9 la notizia divenne di dominio pubblico, il 13 giugno 1918 un'assemblea dei sindaci della sponda occidentale del lago d'Orta si dichiar\u00f2 all'unanimit\u00e0 contraria al progetto di sostituzione, giudicando impossibile surrogare validamente il mezzo ferroviario con le autocorse. La mozione venne portata al Consiglio provinciale di Novara e approvata.\nChiusura.\nLa perdita d'importanza delle cave di Pella, sempre meno produttive, aggrav\u00f2 l'indebitamento della Cusiana, compromettendo ulteriormente l'efficienza del servizio ferroviario, che venne vieppi\u00f9 limitato, mentre le infrastrutture si degradavano. I sindaci dei paesi adiacenti decisero quindi di stanziare un contributo per garantire la sopravvivenza della ferrovia, mentre un gruppo di industriali locali present\u00f2 formale richiesta per rilevare la tratta.\nLa concessionaria era tuttavia intenzionata a tentare nuovamente la sostituzione della ferrovia con un'autolinea, sicch\u00e9 cominci\u00f2 a prendere accordi per la vendita del materiale rotabile e dei binari; gli abitanti dei comuni coinvolti inviarono pertanto una petizione al Ministero dell'interno, che tramite la Prefettura di Novara blocc\u00f2 immediatamente ogni trattativa di cessione.\nNonostante tale atto d'imperio, accompagnato all'interessamento di alcuni personaggi di spicco del panorama politico novarese dell'epoca (quali l'ingegner Pestalozza e il deputato Curioni), il 15 giugno 1922 la Societ\u00e0 Ferroviaria Cusiana decise di sopprimere il servizio, dando ordine immediato di smantellare i binari, vendere i materiali e alienare gli immobili.\nGli abitanti del posto si opposero e si diedero ad atti di protesta finalizzati a impedire i lavori di disarmo; l'episodio pi\u00f9 eclatante, a fine luglio del 1922, fu la formazione di un lungo corteo di persone che percorse a piedi i binari da Alzo fino alla stazione di Gozzano \"centrale\": qui i manifestanti si sedettero sui binari e bloccarono per diverse ore il traffico sulla ferrovia Domodossola-Novara.\nUn comitato acquirente tent\u00f2 allora di offrire 550.000 lire per l'acquisto della ferrovia, ma la Societ\u00e0 Cusiana declin\u00f2 la proposta, fissando una tariffa minima di 600.000 lire. Il comitato si adoper\u00f2 per reperire i fondi mancanti, ma nel mentre gli accordi per la vendita a privati furono perfezionati e conclusi: nel 1924 la linea venne chiusa e disarmata.\nParziale ripristino e definitiva cessazione.\nDopo circa un paio d'anni, la parte iniziale della linea in quel di Gozzano venne riarmata e trasformata in raccordo ferroviario per solo servizio merci.\nPrima artefice dell'operazione fu la Bemberg, che ritenne la ferrovia la soluzione pi\u00f9 pratica e versatile per ricevere le materie prime e spedire i filati da e per il proprio locale stabilimento. Nel 1926 furono avviati i lavori per risanare il raccordo in uscita dalla stazione di Gozzano, che venne allacciato al nuovo sedime. All'interno della fabbrica furono posati due binari tronchi, che poi si riunivano e sboccavano incrociando via Beltrami, protetta da un passaggio a livello con sbarre girevoli ad azionamento manuale che bloccavano il traffico veicolare; quindi la ferrovia proseguiva rettilinea a lato di via Sandro Pertini, per poi affrontare una stretta curva verso sinistra e scendere in una leggera trincea. In totale vennero posati 450 metri di nuove rotaie, mentre per i restanti 650 metri vennero recuperate le rotaie preesistenti.\nA poco pi\u00f9 di 100 metri dalla cessata stazione di Gozzano fermata il binario affiancava la linea Novara-Domodossola e proseguiva ad essa appaiato, fino a terminare in un piccolo scalo merci con raddoppio del binario: qui i carri venivano sganciati dal materiale motore della ditta (un automotore Badoni tipo VI) e messi al traino delle D.345 di propriet\u00e0 delle Ferrovie dello Stato. I convogli proseguivano quindi fino a Borgomanero, per poi deviare verso Romagnano Sesia e infine giungere a Novara tramite un'apposita traccia straordinaria (\"NCLS\"). Tali servizi vennero sempre espletati da mezzi diesel, anche dopo l'avvenuta elettrificazione della Novara-Domodossola..\nIn un secondo momento presso via Insorte il binario venne ulteriormente raccordato con un tronchino diretto al deposito di carburanti a grande capacit\u00e0 (tra i maggiori del Nord Italia, conosciuto a livello locale come \"petroliera\") costruito dall'Esercito Italiano in localit\u00e0 Monterosso.\nIl servizio rimase regolare fino ai primi anni 1990, con cadenza quasi giornaliera: una prima riduzione delle corse avvenne nel 1991, allorch\u00e9 la \"petroliera\" venne dismessa.\nNegli anni 2000 la Bemberg decise di interrompere l'utilizzo dei carri chiusi per il trasporto del prodotto finito, per i quali si scelse di usare solo il trasporto su strada. Negli ultimi anni d'esercizio i treni (ancor pi\u00f9 ridotti) trasportarono solo le cisterne contenenti i solventi necessari alla produzione del cupro.\nNel 2009 la cessazione d'attivit\u00e0 della Bemberg determin\u00f2 la definitiva dismissione dell'infrastruttura.\nIl 3 dicembre 2011 la linea ferroviaria RFI presso Gozzano venne rettificata e deviata a est del centro abitato: la vecchia stazione comunale fu quindi dismessa e sostituita da un nuovo impianto; in tal modo anche le ultime vestigia della Gozzano-Alzo cessarono di esistere.\nCaratteristiche.\nLa ferrovia era lunga 7,600\u00a0km, non elettrificata, a scartamento ordinario e si sviluppava interamente nel territorio della provincia di Novara.\nNegli anni immediatamente seguenti all'apertura la trazione dei convogli avveniva mediante forza animale: questo rendeva la durata dell'intero viaggio pari a 32 minuti, con una velocit\u00e0 media di 15\u00a0km/h.\nNonostante la sostituzione di tale mezzo con il vapore poco o nulla miglior\u00f2. Non di rado, a causa della mancanza di potenza del locomotore per il dislivello esistente nei pressi della localit\u00e0 Pianelli del comune di San Maurizio, spesso perch\u00e9 si era in ritardo sull'orario e non si voleva mancare la coincidenza a Gozzano con il Novara-Domodossola, i vagoni carichi di massi di granito venivano sganciati ed abbandonati sui binari per essere poi ripresi successivamente. Altre volte, per mancanza del carbone, a causa della disastrosa situazione finanziaria della Societ\u00e0, i viaggiatori erano invitati a scendere e ad aiutare a raccogliere le canne di granoturco nei campi adiacenti alla ferrovia per far ripartire il convoglio.\nL'aspetto esteriore delle stazioni della ferrovia Gozzano-Alzo era caratterizzato dall'intonaco a strisce bianco-rosso, ancora osservabile sull'edificio della stazione di San Maurizio d'Opaglio. L'arrivo del treno, i cui orari non erano mai precisi, veniva preannunciato con un il suono di alcune campanelle che avvisavano i probabili viaggiatori di appressarsi alla stazione, nonch\u00e9, per chi ne aveva necessit\u00e0, di andare a spedire o ritirare pacchi o merci varie presso gli uffici del fabbricato viaggiatori. Ci\u00f2 era dovuto al fatto che i paesi attraversati dalla ferrovia erano caratterizzati da un numero elevato di emigranti, aumentato nel periodo della prima Grande Guerra, quando ogni famiglia annoverava qualche congiunto al fronte o prigioniero.\nPercorso.\nAl 2015 la sede ferroviaria, pur se lasciata priva di manutenzione e quindi coperta di vegetazione spontanea, \u00e8 rintracciabile e ancora armata per lunghi tratti, soprattutto nella sua sezione meridionale.\nDacch\u00e9 nel 2011 la vecchia stazione di Gozzano \u00e8 stata tagliata fuori dalla linea Novara-Domodossola, nessun edificio di servizio della Gozzano-Alzo ha pi\u00f9 funzione ferroviaria:\nTraffico.\nI treni erano per lo pi\u00f9 misti, cio\u00e8 formati da una carrozza passeggeri e un carro a due assi per il trasporto merci. Oltre al granito delle cave, principale fonte di traffici, si trasportavano anche le materie prime e lavorati della Cartiera Sonzogno di Pella, i legnami e le merci paesane.\nEra presente, in base alle convenzioni con lo Stato, anche il trasporto passeggeri che per\u00f2 costituiva solo una parte minoritaria degli utili della Societ\u00e0."}
{"id": "1960422", "revid": "87280324", "url": "https://it.wikipedia.org/wiki?curid=1960422", "title": "Ferrovia Novara-Domodossola", "text": ""}
{"id": "1960425", "revid": "122099119", "url": "https://it.wikipedia.org/wiki?curid=1960425", "title": "Judah Folkman", "text": "I suoi studi stabilirono che ogni tumore fabbrica piccoli vasi sanguigni per nutrirsi. Da qui il nome di antiangiogenesi terapia.\nBiografia.\nFamiglia.\nJudah Folkman nato il 24 febbraio 1933 a Cleveland da padre Jerome e madre Bessie Schomer. Jerome Folkman discende da una lunga dinastia di rabbini, una famiglia originaria dell'Europa Centrale che poi nel 1800 si trasfer\u00ec negli Stati Uniti d'America. Benjamin, il nonno di Judah, visse a Cleveland e come undicesimo di dodici figli decise di interrompere la successione rabbinica per seguire le sue ambizioni e diventare medico. Ben presto Benjamin, non avendo adeguate risorse economiche per poter proseguire gli studi, dovette rinunciare al suo sogno entrando cos\u00ec in un fruttuoso commercio di abiti da donna. Il pap\u00e0 di Judah, Jerome, avendo deciso di riprendere la pratica familiare, divenne rabbino di una piccola sinagoga a Jackson nel Michigan. Subito dopo nel 1930 spos\u00f2 Bessie Schomer che frequentava la Shuster-Martin School of Drama e recitava nei teatri locali. Dal matrimonio nacquero tre figli, in ordine Judah, David e Joy.\nGiovinezza (1933-1950).\nDall'infanzia Alla Decisione.\nPoco dopo la nascita di Judah la famiglia si trasfer\u00ec da Jackson a Grand Rapid, dove il padre venne incaricato di gestire una congregazione pi\u00f9 ampia, di circa 200 famiglie. I genitori di Judah furono sempre molto attenti alla crescita culturale dei figli, facendo tesoro nel vissuto quotidiano di qualsiasi esperienza che potesse risultare significativa dal punto di vista educativo: le visite alle fattorie dei membri della congregazione, le delucidazioni dei medici agli ammalati, la lettura di libri biografici di personaggi illustri come Isaac Newton o Pasteur, ecc. Inoltre ogni domenica, sin dall'et\u00e0 di sette anni(1940), si recava con il padre presso l'ospedale locale, nell'intento di portare conforto spirituale agli ammalati: queste visite segnarono profondamente l'adolescenza di Judah. Di qui la decisione di non voler seguire le orme paterne nella carriera rabbinica, ma di dedicare la sua vita alla cura degli ammalati e diventare medico.\nI primi cambiamenti fino al trasferimento nell'Ohio.\nDopo un'iniziale disapprovazione, il padre fin\u00ec con l'incoraggiarlo, concedendogli l'uso dello scantinato di casa per coltivare i suoi interessi. In pochissimo tempo, a soli dieci anni (1943, cre\u00f2 un piccolo laboratorio ove passava intere giornate. Nonostante la giovane et\u00e0, Judah mostr\u00f2 subito quale fosse la sua pi\u00f9 grande dote: la determinazione. A tredici anni rifiut\u00f2 come regalo per il suo Bar mitzvah una jeep a lui offerta in dono dal nonno, esprimendo invece la volont\u00e0 di possedere uno dei migliori microscopi dell'epoca. Nel suo laboratorio faceva di tutto, da esperimenti chimici a dissezioni animali. A quattordici anni vinse un premio per aver tenuto in vita per giorni un topo utilizzando del sangue di mucca preso in macelleria. Oltre alle attivit\u00e0 di laboratorio in estate era solito partecipare attivamente alla vita dei Boy Scouts, e fare volontariato negli ospedali per respirarne l'atmosfera.\nNell'Ohio.\nNel 1947 la famiglia si trasfer\u00ec nell'Ohio, dove il padre aveva ricevuto l'incarico di dirigere una grande sinagoga. Anche qui ben presto Judah, nell'intento di continuare a coltivare i suoi interessi in ambito medico, trov\u00f2 lavoro come inserviente all'Ohio State University Hospital. Un pomeriggio, per sua fortuna, fu notato da certo Dr. Robert Zollinger, presidente dei chirurghi delle universit\u00e0 Americane, ed esperto in addestramento chirurgico (soprattutto su cani) che operava in un laboratorio situato vicino all'Ohio State Veterinary School. Il Dr. Robert Zollinger, da sempre attento a studenti precoci, offr\u00ec a Judah un lavoro nel suo laboratorio canino. Per tutta la durata dei suoi studi liceali Judah si rec\u00f2 ogni giorno al laboratorio, imparando nella pratica l'arte della chirurgia. Si narra che ogni sera si divertisse a far nodi su tutte le tovaglie di casa, nel pi\u00f9 breve tempo possibile, per migliorare la sua destrezza e abilit\u00e0 manuale, diventando cos\u00ec ambidestro. Nel 1950, alla fine del liceo, fece domanda di ammissione alle secolari e prestigiose universit\u00e0 di Harvard e Yale. Zollinger riteneva fosse meglio che Judah restasse all'Ohio State Universitary al fine di acquisire le basi di anatomia e migliorare le sue capacit\u00e0 chirurgiche in laboratorio, quasi certo del fatto che, se avesse tentato di entrare direttamente ad Harvard O Yale, sarebbe stato rifiutato. E cos\u00ec fu infatti. Il rifiuto subito dalle prestigiose universit\u00e0 spinsero Judah a frequentare l'Ohio State Universitary con l'ambizione di arrivare, primo dei laureati dell'Ohio, a varcare le porte di Harvard.\nGli anni all'universit\u00e0 (1950-1957).\nAll'Ohio State University.\nUna volta deciso di seguire il consiglio del Dr. Zollinger, quella stessa estate, Judah si mise all'opera. L'universit\u00e0 richiedeva che gli studenti, oltre che studiare per gli esami, aderirissero ad attivit\u00e0 aggiuntive interne, alle quali raramente Judah partecipava, preferendo frequentare nel tempo libero il laboratorio canino. Tuttavia grazie alla sua media elevata non rischi\u00f2 mai l'espulsione dall'universit\u00e0. In poco pi\u00f9 di un anno di universit\u00e0 acquis\u00ec una buona conoscenza delle basi di anatomia, iniziando talvolta ad effettuare operazioni chirurgiche, in genere addominali. Nel periodo trascorso all'Ohio State university collabor\u00f2 con altri due chirurghi allo scopo di ridurre i danni che la chirurgia gastrica arrecava al fegato, quando cio\u00e8 il flusso sanguigno rimaneva bloccato all'interno dell'organo. A seguito di accurate riflessioni riuscirono a prolungare sino a venti minuti, il tempo in cui l'organo non era irrorato. Questa intuizione fu notata dai ricercatori del New York Hospital, i quali chiesero a Judah di lavorare con loro durante l'estate, per sei settimane. Ormai vicino alla laurea con lode, fece i colloqui di ammissione ad Harward, dove fu finalmente ammesso. Dovette tuttavia aspettare un anno prima di poter frequentare, vista la sua giovane et\u00e0 (1952).\nAd Harvard.\nPrime ricerche con il Dr. Gross.\nGrazie a Zollinger, Judah presto riusc\u00ec ad entrare nel Cutting-Edge Biomedical Laboratory diretto dal dottor Robert Gross, capo dei chirurghi al Boston Children's Hospital. Judah non ci mise molto a farsi notare, iniziando a mostrare un'attenzione sempre pi\u00f9 grande per le ricerche realizzate in laboratorio. Fu particolarmente preso da una ricerca alla quale Gross lavorava gi\u00e0 da qualche mese, finalizzata alla cura delle malformazioni del muscolo del cuore nei neonati. Il problema principale da risolvere era la fuoriuscita di sangue dal petto dell'infante, cosa che complicava gli interventi chirurgici, in quanto non consentiva al medico di operare con precisione. Era dunque necessaria una pompetta che prendesse temporaneamente il posto del cuore. Nel 1953 crearono la prima pompetta utilizzabile sugli uomini, anche se questa non risolse tutti i problemi. Un altro problema che Judah affront\u00f2 insieme a Gross, fu l'individuazione dei nervi interessati al battito cardiaco in quanto, compromettere uno di quei nervi durante un intervento chirurgico, stava a significare la morte del paziente.\nL'Iniziale insicurezza.\nLe nozioni apprese all'Ohio State University e nel laboratorio di Zollinger si rivelarono fondamentali. Ad Harvard ricevette l'attenzione di molti, e spesso accadeva che durante le prove pratiche, gli studenti di anatomia chiedessero la sua consulenza. Tuttavia, sin dall'inizio del suo percorso formativo ad Harvard, Judah non si era mai sentito pienamente a suo agio in quell'ambiente cos\u00ec prestigioso ed esclusivo. Acquis\u00ec una certa sicurezza dopo aver appreso l'esito degli esami fatti ad Harvard durante l'anno: era risultato solo secondo in graduatoria.\nGli ultimi anni di Universit\u00e0 e il Pacemaker.\nDurante il secondo anno di universit\u00e0 venne pubblicata la sua prima scoperta: come occludere i piccoli fori che si venivano a formare nei cuori malati. Grazie a tale pubblicazione and\u00f2 a Chicago, sal\u00ec in cattedra sollecitando l'interesse di tutti gli intervenuti, anche se ancora la sua ricerca non aveva definitivamente risolto il problema. Con determinazione volle risolvere anche un altro grande problema tipico degli interventi al cuore: l'aritmia. Serviva uno strumento, allora ancora inesistente, il Pacemaker per regolare il battito cardiaco.Quando Gross gli affid\u00f2 l'intero progetto, Judah subito si mise all'opera. Non avendo alcuna base di ingegneria biomedica si rec\u00f2 al Massachusetts Institute of Technology e chiese all'allora direttore Kurt Lion quale fosse il pi\u00f9 giovane e brillante studente dell'istituto, affinch\u00e9 collaborasse al suo programma; fu cos\u00ec che conobbe Fred Vandershmidt. Dopo avergli illustrato il progetto, l'ingegnere chiese a Judah di portargli alcune informazioni, quali ad es.: frequenza, intensit\u00e0, voltaggio, ecc. In soli due giorni Judah gliele forn\u00ec e cos\u00ec Vandershmidt, stupito per lo zelo dimostrato, inizi\u00f2 subito il lavoro con grande entusiasmo. Dopo qualche mese i due crearono il primo Pacemaker al mondo, anche se ancora di dimensioni troppo grandi per poterlo impiantare nel torace di un individuo. Il caso volle che il nonno Benjamin regal\u00f2 a Judah 1000 dollari, soldi che prontamente diede a Vandershmidt per comprare tutte le pi\u00f9 sofisticate apparecchiature dell'epoca, al fine di ridurre le dimensioni dell'apparecchio. Crearono cos\u00ec il primo Pacemaker impiantabile, della grandezza di un pacchetto di sigarette. I due pubblicarono la scoperta, per\u00f2 non brevettarono l'apparecchio, a causa dell'impossibilit\u00e0 di utilizzarlo sui bambini per le sue dimensioni. Grazie alla loro pubblicazione, in poco tempo e senza ricevere alcun merito, i Pacemaker furono finalmente messi in commercio. Ormai alla fine dei suoi anni ad Harward, con la laurea ottenuta nel 1957, decise di tentare l'ammissione al pi\u00f9 sofisticato ospedale di allora, il Massachusetts General, per la pratica chirurgica e il pronto intervento.\nAl Massachusetts General (1957-1960 Boston).\nIl concorso.\nJudah sapeva non sarebbe stato affatto facile entrare nel migliore degli ospedali per chirurghi, quale il Massachusetts General, anche se aveva buone speranze per la media alta e per le ricerche svolte con il Dr. Gross. Nel 1957 l'ospedale offriva dodici posti per internati, e solo alcuni avrebbero avuto l'occasione di svolgere sei anni di un apprendistato che avrebbe cambiato la loro vita. La selezione fu durissima; le prove di selezione, scaglionate in tre turni di interrogazioni, iniziarono alle sei del mattino. Judah non fu preciso nelle risposte nei primi due turni, e in biblioteca mentre era in attesa dell'interrogazione finale, rivide i suoi errori. Questo si rivel\u00f2 cruciale, infatti nell'ultima interrogazione, nell'intento di verificare la velocit\u00e0 e la capacit\u00e0 di apprendimento degli aspiranti, gli esaminatori gli chiesero cosa avesse sbagliato in precedenza. Judah fu cos\u00ec ammesso al Massachusetts General.\nPrimi anni di internato.\nTre settimane dopo la laurea Judah inizi\u00f2 il suo internato; fu nuovamente assalito da un senso di inadeguatezza, nella consapevolezza ora di dover davvero salvare vite umane. Generalmente gli ospedali si occupavano di uno, massimo due casi l'ora. Il Mass General si occupava sempre di almeno sei casi contemporaneamente. Il lavoro non finiva mai e Judah dovette aspettare svariate settimane prima di poter avere un giorno libero. Molti medici non resistettero a questo ritmo e rinunciarono all'incarico, ma Judah no; era sicuro che ne sarebbe valsa la pena. Grazie a questa esperienza egli vide e impar\u00f2 da centinaia di casi diversi e dopo solo due anni di internato divenne abbastanza competente da poter fare da solo qualsiasi intervento chirurgico. Judah annot\u00f2 sul suo bolck notes ogni circostanza o impressione della sua attivit\u00e0 all'interno dell'ospedale. Due anni dopo, diventato ormai assistente \"anziano\", preparato e abituato al ritmo dell'ospedale, ricevette un'offerta di lavoro per due anni al servizio della US NAVY. Non pot\u00e9 rifiutare e nel 1960, in compagnia della moglie Paula, si rec\u00f2 al Naval Medical Research Institute in Bathesda. L'esperienza gli cambier\u00e0 la vita.\nJudah e Paula.\nDurante il periodo di internato tutta la famiglia Folkman si ritrov\u00f2 a Boston. David si era appena laureato a Boston e frequentava il primo anno di universit\u00e0 all'Harvard School of Business, mentre Joy frequentava il Wellesley College. Quest'ultima, subito dopo la laurea si spos\u00f2 con Arthur Moss, un compagno di corso di Judah ad Harvard. Joy, in procinto di trasferirsi da Boston, e preoccupata per il fratello sempre cos\u00ec preso dagli impegni lavorativi, pens\u00f2 bene di trovargli una ragazza. Pens\u00f2 ad una sua compagna di corso Paula che, oltre ad essere brillante, era anche molto attraente. I due si incontrarono e si innamorarono in poco tempo. La relazione non fu facile: Judah era perennemente impegnato al Mass General e spesso mancava agli appuntamenti o arrivava in ritardo. Davvero memorabile fu il giorno in cui Judah dichiar\u00f2 a Paula di volerla al suo fianco per tutta la vita. Al fine di rendere la serata speciale, Judah invit\u00f2 Paula in un locale elegante, il Ritz-Carlton. Prima ancora che avesse finito di cenare, fu chiamato da Oscar De Pretis, un collega al Mass General, in quanto il suo cane aveva avuto un incidente e doveva essere operato immediatamente. Judah era l'unico in grado di effettuare un simile intervento, e infastidito and\u00f2, insieme alla moglie, dall'amico per l'intervento al cane. Quando fin\u00ec, teso e impacciato, si inginocchi\u00f2 davanti a Paula e pronunci\u00f2 le fatidiche parole \"mi vuoi sposare\". Paula accett\u00f2. Dopo meno di tre settimane dal matrimonio entrambi si diressero a Bathesda e durante il viaggio ne approfittarono per andare in luna di miele, prima a Washington D.C. e poi a Miami Beach.\nL'esperienza nella Marina (1960-1962).\nLa vita da militare.\nDopo lo Seconda Guerra Mondiale il governo americano richiam\u00f2 molti dei migliori neolaureati per iniziare una campagna di ricerca nei vari campi. Judah fu uno di questi. Il 1\u00ba luglio 1960 Folkman si present\u00f2 al Naval Medical Institute pronto a ricevere il nuovo incarico dagli ufficiali superiori. Fu qui che conobbe Fred Becker, anche lui neolaureato di Harvard, al quale propose lavorare nel tempo libero sulla ricerca in laboratorio. In breve, ad entrambi furono assegnate le loro mansioni e a Judah venne chiesto di operare come assistente a fianco di un cardiochirurgo in sala operatoria, aiutandolo nel corretto funzionamento della pompetta del sangue. Il lavoro risult\u00f2 molto pi\u00f9 leggero rispetto a quello che precedentemente svolgeva al Mass General, e quindi ebbe molto pi\u00f9 tempo libero che utilizzava o per ricerche in laboratorio, o per stare con sua moglie, che intanto aveva trovato lavoro all'interno della base come insegnante di musica. Conduceva una vita pi\u00f9 tranquilla. La Marina non imponeva ai medici la rigidit\u00e0 della vita militare: dovevano solo essere pronti in caso di ispezione e indossare la divisa.\nCollaborazione con Fred Becker.\nIn quegli anni gli Stati Uniti d'America avevano messo in mare l'USS Enterprise (CVN-65), un'enorme portaerei nucleare la cui unica pecca era la mancanza di sangue a bordo durante i viaggi. Infatti, fino ad allora, il sangue umano non poteva essere conservato per pi\u00f9 di tre settimane, in quanto i globuli rossi iniziavano a decomporsi. Il progetto venne assegnato a Folkman e Backer i quali subito si misero al lavoro, pensando di individuare la risoluzione del problema partendo dall'emoglobina. A tale fine richiesero varie soluzioni di emoglobina, che resero polvere attraverso il drenaggio, al fine di poterlo conservare per un periodo indefinito e utilizzarlo miscelato all'acqua marina, laddove se ne ravvisasse la necessit\u00e0. L'unico modo per testarlo sugli animali sarebbe stato quello di drenare tutto il sangue, per poi reinserirlo. Era impossibile. Dunque Judah ricord\u00f2 di avere letto l'opera di un Nobel Dr. Alexis Carrel (The culture of organs) in cui veniva descritto come era stato possibile tenere in vita la ghiandola tiroidale attraverso un sistema di pompette. Judah e Backer, avvalendosi di questa idea, richiesero dei conigli per le loro ricerche e iniziarono gli esperimenti sulla ghiandola. Dopo aver testato i vari ricavati di emoglobina, fecero una scaletta delle soluzioni migliori, portando a termine, con successo, la loro missione. Felici i due chiesero di poter tornare alle loro precedenti attivit\u00e0 negli ospedali civili, ma la richiesta fu rifiutata.\nIl primo impatto con le cellule tumorali.\nAvendo cos\u00ec molto tempo libero a disposizione, i due continuarono le loro ricerche, dedicandosi in particolare allo studio della crescita di cellule nuove. La tiroide in cultura, se ferita, non si rigenera producendo nuove cellule. Per il loro progetto di ricerca avevano bisogno di qualcosa che crescesse vigorosamente; servivano cellule tumorali. Era noto che queste crescessero in maniera anormale, e ad una velocit\u00e0 incredibile, per\u00f2 la causa biologica di tale processo era segreta. La scoperta di questa causa biologica divenne il loro primo obbiettivo. Richiesero dunque delle cellule tumorali, quelle del melanoma (cancro della pelle) e subito le impiantarono sulla tiroide in cultura. Avvenne qualcosa di strano nel laboratorio: le cellule crebbero esponenzialmente per giorni, finch\u00e9 tutte le cellule non raggiunsero la stessa dimensione di un millimetro di diametro. I due dottori affascinati, non capivano il motivo di tale fenomeno, ma erano sicuri che vi era qualcosa che impediva il loro sviluppo; dunque Judah decise di cambiare il soggetto dell'innesto, prese una di queste piccole nere cellule tumorali e la impiant\u00f2 nell'animale vivo. Le cellule che fino ad allora sembravano dormienti si svegliarono e iniziarono subito a riprodursi senza tregua. Judah intu\u00ec che il segreto risiedeva nel sistema circolatorio, fino ad allora poco studiato, perch\u00e9 considerato poco rilevante. Infatti subito dopo il posizionamento della cellula tumorale, si not\u00f2 che dei nuovi capillari si formavano e si diramavano dal sistema circolatorio, dirigendosi verso il tumore. Questa sar\u00e0 la scoperta che gli segner\u00e0 la vita.\nCollaborazione con David Long.\nNel frattempo al laboratorio arriv\u00f2 il Dr. David Long un cardiochirurgo proveniente dall'University of Minnesota. Il Dr. Long inizi\u00f2 subito a collaborare con Folkman per la creazione di un piccolo contenitore di gomma che potesse in modo lento e graduale rilasciare droghe o ormoni nell'individuo. L'idea venne quando entrambi, usando la plastica nei loro esperimenti, notarono che alcuni degli speciali coloranti biologici tingevano i tubicini, mentre altri fuoriuscendo li lasciavano puliti. Il mistero secondo i due risiedeva nella solubilit\u00e0 nell'olio delle sostanze. Infatti i coloranti solubili nell'olio, fluivano attraverso il tubo di plastica, fuoriuscendo lentamente. Dunque crearono un contenitore di qualche centimetro, fatto di plastica, al cui interno erano racchiuse droghe o ormoni e le impiantarono nel cuore di un animale. L'esperimento fu un grande successo, lo strumento permetteva di rilasciare nell'organismo piccole dosi di queste sostanze per lungo tempo; la pi\u00f9 famosa applicazione di questa loro invenzione furono i contraccettivi Norplant.\nDal ritorno a Boston alla fine dell'internato al Mass General.\nIl ritorno al Mass General.\nIl rientro al Mass General fu come una doccia fredda per Judah; tuttavia per lui non fu difficile riprendere il ritmo. Subito riprese la sua piena attivit\u00e0 di chirurgo, ormai completamente autonomo. Cosa singolare che avvenne in questo periodo fu che chiese a tutti i suoi colleghi di annotare in dettaglio tutti i loro casi pi\u00f9 interessanti. Ricevette cos\u00ec informazioni su migliaia di casi, che analizz\u00f2 arrivando a sceglierne quattordici. Rielabor\u00f2 le informazioni utili, creando un manuale. Venne chiamato \"The Bang Bang Book\" e tutti i suoi colleghi e amici ne chiesero delle copie.\nGiunto ormai quasi alla fine dei sei anni al Mass General, l'ospedale consentiva solo a due internati di effettuare un ulteriore anno come capo internato di chirurgia. Per la carriera di un chirurgo, essere selezionati alla fine del settimo anno, era molto prestigioso. Per Judah fu un periodo molto stressante in quanto temeva di non essere selezionato. Non vi era alcun modo di prevedere chi sarebbe stato scelto; un'unica persona, Dr. Edward Churchill capo chirurgo al Mass General, aveva potere decisionale nel conferire gli incarichi. Alla fine Judah fu scelto. Questo cambi\u00f2 profondamente il suo ruolo: aveva un unico capo ovvero il Dr. Churchill; doveva badare a tutti gli altri chirurghi e se questi sbagliavano, lui ne rispondeva personalmente; sceglieva chi doveva operare cosa e quando; effettuava i casi pi\u00f9 complessi, ampliando cos\u00ec la sua esperienza. Judah avvert\u00ec un grande senso di responsabilit\u00e0.\nUn \"Rabbi-like doctor\".\nIn questo periodo Paula e Folkman decisero di avere un figlio che nacque nel 1964, Laura Folkman. La bambina alla nascita era affetta da fibrosi cistica, cosa che per\u00f2, grazie alle attente cure e all'amore dei genitori, non le cre\u00f2 grossi problemi durante la crescita. Sia Judah che la moglie, erano entrambi portatori della malattia e quindi non erano troppo sicuri di volere un altro figlio; dopo lunghe riflessioni decisero di provarci. Kenneth Folkman nacque un anno dopo Laura, anche lei affetta da fibrosi cistica. Questa volta per\u00f2 i genitori non poterono far nulla per salvarla a dopo qualche settimana mor\u00ec. Affranti dall'accaduto, decisero di tentare la sorte un'ultima volta e fu cos\u00ec che nacque Marjorie, l'ultima delle tre figlie che per fortuna nacque sana. La nascita delle figlie rese Judah pi\u00f9 maturo, veramente consapevole di cosa significasse essere vicini al paziente e ai familiari di questo, provando un forte senso di compassione. Da allora fu sempre pi\u00f9 attento ai bisogni emotivi e affettivi dei suoi pazienti. Ad aiutarlo a comprendere pienamente la sua esperienza, fu il padre rabbino Jerome Folkman che spesso consultava per riceverne consigli. Era diventato quello che hanno definito un \"Rabbi-like doctor\" ovvero un dottore rabbino. I colleghi di Judah, confidando nella sua saggezza, spesso gli chiedevano consigli su come comportarsi; la domanda pi\u00f9 frequente che gli rivolgevano era \"cosa farebbe o direbbe tuo padre?\".\nDal Mass General al City Hospital di Boston al Children's.\nMass General o City Hospital?\nFinito il suo settimo anno, Judah pot\u00e9 scegliere. Era suo desiderio restare ad Harvard per insegnare e gli furono fatte due proposte: rimanere al Mass General, oppure andare al Boston City Hospital. Entrambi gli incarichi gli avrebbero consentito di insegnare all'Harvard Medical School. La scelta fu ponderata a lungo. Anche se il Mass General era molto pi\u00f9 rinomato, il Dr. William McDermot gli sconsigli\u00f2 di restare nello stesso ospedale ove era si era formato. Per tale motivo scelse il City Hospital. Inizi\u00f2 dunque ad insegnare come istruttore (il grado pi\u00f9 basso della carriera degli insegnanti) agli studenti del terzo e quarto anno di medicina, lavorando contemporaneamente come chirurgo all'ospedale affiliato. Quell'anno acquis\u00ec una certificazione come chirurgo toracico.\nIl Children's Hospital e Il Professore Dr. Judah Folkman.\nDal City Hospital al Children's Hospital.\nIntanto le cose stavano cambiando al Children's Hospital, ospedale dove lavorava il suo vecchio mentore Gross. Quest'ultimo si era interessato sempre pi\u00f9 di cardiochirurgia, trascurando la sua posizione di chirurgo pediatrico. Nel 1967 l'ospedale assegn\u00f2 al Dr. Gross la nomina a capo Cardiochirurgo, e cos\u00ec il suo posto in pediatria rimase vacante. L'uomo che scelsero come successore del Dr. Gross fu il trentaquattrenne Judah Folkman. Divenne cos\u00ec il pi\u00f9 giovane professore nella storia di Harvard, improvvisamente all'apice della sua carriera di insegnante, cosa che in genere richiedeva almeno un decennio. Il fatto che Judah fosse stato scelto, risult\u00f2 molto strano; numerosi erano coloro che ambivano a quel posto, chirurghi pi\u00f9 anziani e pi\u00f9 esperti. Infatti il giovane dottore non aveva molte nozioni di chirurgia pediatrica, tuttavia in sede di colloquio di lavoro, i quindici dottori che erano l\u00ec ad esaminarlo, dissero chiaramente \"non possiamo farcelo scappare\". Per compensare alla sua mancata specializzazione in chirurgia pediatrica, avvenne un'altra cosa mai vista prima di allora ad Harvard: un professore Judah venne mandato a seguire per sei mesi gli insegnamenti di chirurgia pediatrica dal noto Dr. C. Everett Koop.\nSpecializzazione in chirurgia pediatrica.\nIl Dr. Koop lo accolse con grande interesse e gli chiese di mantenere segreto il fatto che fosse un professore. Judah era presentato ai colleghi come un internato anziano. In questo periodo Judah si impegn\u00f2 insieme a Koop nei pi\u00f9 complicati casi di chirurgia, soprattutto sugli infanti; era questa una pratica molto pi\u00f9 delicata e complicata rispetto a quelle a cui era abituato. Inoltre il suo nuovo mentore chiese a tutti i colleghi che prestavano servizio presso gli ospedali di Filadelfia e dintorni, che tutti i casi di pediatria pi\u00f9 complicati, fossero inviati a lui. Fu cos\u00ec che in un ospedale dove al massimo si effettuava qualche operazione a settimana, Judah ebbe l'occasione di praticarne almeno una al giorno. I due lavoravano insieme e Judah, alla fine di ogni intervento, annotava sul suo block notes tutti i suoi pensieri. Un altro dettaglio che cambi\u00f2 la prospettiva medica di Judah fu il fatto che il Dr. Koop riteneva che le chiamate da casa fossero importantissime: si poteva capire di pi\u00f9 del paziente in cinque minuti a casa sua che in una settimana in ospedale. Spesso faceva in modo che, laddove vi fosse la certezza che i bambini stavano per morire, lasciava che questi trascorressero le ultime ore o giornate circondati dall'affetto e dal calore familiare nelle proprie case. Fu cos\u00ec che anche Folkman divenne un grande sostenitore dell'importanza delle chiamate da casa. L'obiettivo di Koop era stato raggiunto; il programma di insegnamento, che sarebbe dovuto durare due anni, venne concentrato in sei mesi e Judah torn\u00f2 a Boston quale esperto chirurgo pediatrico.\nRicerca nell'angiogenesi.\nI postulati e gli obbiettivi.\nJudah era appassionato alla ricerca. Nel 1965 finalmente ricevette la disponibilit\u00e0 di una stanza che, pur essendo molto piccola, lui chiam\u00f2 laboratorio. Non avrebbe mai rinunciato alle sue attivit\u00e0 di chirurgo e di insegnante, per\u00f2 doveva scoprire una cosa che non poteva ignorare: il mistero dei tumori e dei loro vasi sanguigni. La vascolarizzazione dei tumori, la crescita di vasi sanguigni verso il tumore, era il fenomeno che faceva la differenza nel tumore stesso. Il suo postulato era: le cellule tumorali sembrano produrre o emettere un fattore di crescita che provoca la vascolarizzazione. Identificare questo fattore e trovare qualcosa che lo inibisce, avrebbe portato Judah alla scoperta di una vera cura, di una cura, come lui sosteneva, che elimina il tumore ma non il paziente (le cure in uso allora, come oggi sono dannose per l'organismo).\nInizia L'impresa.\nDopo aver ricevuto dei fondi dal City Hospital al fine di aprire un nuovo laboratorio, Judah si mise subito al lavoro, rifacendo gli stessi esperimenti che aveva fatto con Beker quando era in marina. I risultati furono gli stessi e Judah arrivo a tre possibili conclusioni: i tumori stessi alimentano la propria crescita, la vita dei tumori dipende dai vasi sanguigni, avendo bisogno di vasi sanguigni, il tumore doveva necessariamente secernere un fattore che attirasse i vasi vicini a s\u00e9.\nLavor\u00f2 da solo per due anni, fino a quando non arriv\u00f2 nel 1967 Michael Gimbrone Jr., uno studente del secondo anno che era interessato a partecipare alla sua ricerca. Judah lo accolse favorevolmente e gli parl\u00f2 del suo lavoro e delle sue intenzioni. Il giovane studente, a dispetto di molti altri, trov\u00f2 il progetto molto interessante. Nel 1968 Gimbrone fu autorizzato per un anno a dedicarsi alla ricerca e divenire cos\u00ec il primo collaboratore del Dr. Folkman fino al 1970, anno in cui Gimbrone si laure\u00f2. I loro presupposti erano giusti, ma ancora non riuscirono a trovare la dimostrazione inconfutabile di quello che andavano predicando.\nPrimo esperimento (l'occhio I).\nNel 1971 Judah non era un noto scienziato, ed era molto criticato per le sue idee sull'angiogenesi. Le critiche principali erano due: lavorava in vitro e sosteneva che lo spostamento dei vasi sanguigni fosse causato dall'angiogenesi e non, come tradizionalmente si riteneva, da un'infiammazione. Nel 1941 Harry Greene, patologo che studiava immunologia alla Yale University, descrisse, nel Journal of Experimental Medicine, come aveva spostato un tumore dal corpo di un coniglio, all'interno dell'occhio. Greene studiava la reazione e le difese dell'organismo a questo spostamento. Judah invece vide l'esperimento come una dimostrazione pratica del fenomeno dell'angiogenesi. Egli effettu\u00f2 lo stesso esperimento di Greene, inserendo un piccolo tumore nell'occhio di un coniglio e not\u00f2 che questo, dopo una settimana, galleggiava dormiente nel liquido all'interno dell'occhio. Questo si spiegava perch\u00e9 la parte anteriore dell'occhio \u00e8 libera da vasi sanguigni. Tale esperimento fece cadere la prima critica di cui sopra, in quanto non aveva operato in vitro, bens\u00ec su un corpo vivo. Tuttavia ancora non era riuscito a dimostrare che lo spostamento dei vasi sanguigni fosse causato dall'angiogenesi. Mentre lavorava a questo esperimento, essendo capo chirurgo al Children's Hospital, ottenne l'utilizzo del decimo piano di un nuovo edificio, ove cre\u00f2 un enorme laboratorio.\nSecondo esperimento (l'occhio II).\nNel 1972 Gimbrone torn\u00f2 da Folkman e insieme effettuarno un nuovo esperimento che coinvolgeva nuovamente l'occhio. L'obbiettivo era visualizzare come i vasi sanguigni si formassero attorno al tumore: si inseriva il tumore al centro della cornea, lo si lasciava l\u00ec sino a quando diventava dormiente in assenza di vasi circostanti, e successivamente lo si inseriva nell'iride (anatomia) che invece era ricco di vasi. Per questo tipo di intervento per\u00f2, era necessaria una grande abilit\u00e0 chirurgica in quel determinato settore e quindi si rivolsero al Dr. Nahan Zauberman per imparare a farlo. L'esperimento ebbe successo e Judah e Gimbrone lo utilizzarono per dimostrare il fenomeno dell'angiogenesi e il fatto che i tumori producono un fattore causa. Folkman ne era cos\u00ec convinto, che diede subito un nome a questo fattore, chiamandolo TAF, ovvero Tumor Angiogenesis Factor. Adesso l'obbiettivo era individuare questo fattore. fin dall'inizio tent\u00f2 di dissezionare al minimo il tumore per trovare questa molecola, ma ad ogni esperimento, restava sempre con poco volume di sostanza e il tentativo falliva.\nTerzo esperimento (l'occhio III).\nUn giorno Gimbrone port\u00f2 in laboratorio un compasso e propose un nuovo esperimento. Era risaputo che pi\u00f9 grande era la molecola, pi\u00f9 difficilmente e lentamente questa raggiungeva un determinato punto. Tenendo presente la funzionalit\u00e0 del compasso, l'impianto di piccoli tumori a varie distanze dai vasi sanguigni, dimostr\u00f2 che il fattore TAF, a una distanza dai vasi sanguigni superiore ai tre millimetri, non riusciva a spostarsi e a raggiungerli, e dunque non provocava l'angiogenesi. A distanze inferiori, invece, si poteva chiaramente vedere che dei piccoli vasi si dirigevano verso il tumore a conferma del fatto che il fattore TAF esisteva. Pubblic\u00f2 i risultati, ma ancora il mondo scientifico continuava a sostenere che lo spostamento dei vasi sanguigni non era causato dall'angiogenesi, come sosteneva Judah, ma da un'infiammazione.\nQuarto esperimento (Le cellule tumorali non sopravvivono solo con nutrimenti).\nJudah ebbe una nuova idea. Volle dimostrare che i tumori non hanno solo bisogno di ossigeno e nutrimenti, ma di vasi. Disse ai suoi collaboratori di far crescere le cellule tumorali in un recipiente pieno di amminoacidi, di ossigeno e di tutti quei nutrienti che servono alle cellule per crescere. Le cellule sarebbero cresciute o si sarebbero fermate? Come previsto si fermarono e la dissezione dei tumori mise in luce che le cellule interne erano morte in quanto sovrastate da altre che non permettevano a queste ultime di ricevere i nutrimenti. Questa fu un'ulteriore dimostrazione che le cellule tumorali per svilupparsi avevano bisogno di vasi sanguigni e dunque dell'angiogenesi.\nQuinto esperimento (Chicken Chorioallantonic Membrane Assay CAM).\nDopo poco tempo Judah si ritrov\u00f2 a leggere un libro di un biologo della Pennsylvania, Joseph Leinghton, il quale descriveva come usava delle ordinarie uova per vedere il comportamento dei tumori. L'esperimento consisteva nel versare il contenuto dell'uovo all'interno di un contenitore, che poi veniva chiuso e posto in un'incubatrice, fino a quando l'embrione iniziava a crescere. Formatosi l'embrione, si poneva un piccolo tumore all'interno del preparato e non passava molto tempo prima che i vasi sanguigni iniziassero a dirigersi verso il tumore.\nTale esperimento venne chiamato Chicken Chorioallantoic Membrane (CAM).\nCollaborazione con Dr. Bert L. Vallee.\nCon il passare del tempo, Judah continuava a cercare di isolare il fattore TAF da una soluzione tumorale, senza alcun risultato. Presto si rese conto che questo tipo di ricerca riguardava un campo allora ancora poco esplorato, la biochimica. Dunque per proseguire i suoi studi, cap\u00ec che aveva bisogno del supporto di un esperto biochimico. Dopo varie ricerche decise di tentare di coinvolgere nel programma il professore di biochimica Dr. Bert L. Vallee, il cui lavoro era incentrato su ricerche mediche finalizzate alla diretta applicazione clinica. Vallee era un uomo molto serio e rigoroso negli esperimenti e accett\u00f2 a una condizione: avrebbero lavorato separatamente in due laboratori, per poi successivamente confrontare i risultati ottenuti nei due laboratori, al fine di rendere la ricerca pi\u00f9 accurata. Judah accett\u00f2 e i due subito si misero al lavoro.\nLavorare su larga scala.\nCon il supporto del biochimico Vallee, Judah continu\u00f2 a frazionare i suoi preparati per l'individuazione del fattore, ma senza alcun risultato. Vi era un problema di numeri: il fattore che Judah pensava fosse presente in grandi quantit\u00e0, in milligrammi, in realt\u00e0 era cos\u00ec potente, che ve ne erano solo dei nanogrammi. Dunque risultava impossibile identificarlo in un qualche litro della soluzione tumorale. Bisognava aumentare la quantit\u00e0 di soluzione con cui lavorava, fino a cento litri almeno. Preparare e conservare in un laboratorio una tale dose di soluzione, con i fondi che avevano a disposizione, sarebbe stato impossibile: avevano bisogno di un appoggio esterno. Vallee in quel periodo aveva buoni contatti con la pi\u00f9 grande Societ\u00e0 chimica americana del tempo, Monsanto, e questi probabilmente avrebbero trovato la loro idea interessante.\nLe trattative con Monsanto e il crollo di una tradizione.\nDopo un breve periodo di riflessione, il capo dell'azienda Monsanto Throdahl decise che questo investimento nella ricerca sarebbe stato molto proficuo per l'azienda e dunque si adoper\u00f2 per stipulare un contratto con Harvard, Universit\u00e0 da cui dipendevano i due scienziati. Le difficolt\u00e0 furono molte, in particolare legate a quelle che erano le tradizioni della storica universit\u00e0. La richiesta principale che l'azienda avanzava era che, nel momento in cui i due ricercatori avessero scoperto qualcosa, le informazioni sarebbero dovute passare prima per l'azienda, per poi successivamente essere pubblicate, al fine di consentire all'azienda l'eventuale brevetto della scoperta. Questo per\u00f2 andava contro le leggi interne di Harvard che tradizionalmente imponeva che ogni scoperta, frutto di ricerca fatta in ambito universitario, fosse e rimanesse pubblica. Dopo quasi due anni di trattative, alla fine Meadow che si fece carico del contratto, ne cre\u00f2 uno di trentacinque pagine nel rispetto dell'integrit\u00e0 dell'istituzione. Era chiaro che le ricerche sarebbero state pubblicizzate immediatamente, per\u00f2 Harvard doveva prima informarne direttamente l'azienda, che avrebbe cos\u00ec avuto la prerogativa di deciderne l'eventuale brevetto, battendo cos\u00ec la concorrenza. L'accordo and\u00f2 in porto nel 1974 e la ricerca di Folkman ebbe finalmente i finanziamenti necessari: ventitr\u00e9 milioni di dollari per un periodo di dodici anni. Folkman ricevette subito tutti gli strumenti pi\u00f9 avanzati del periodo e pot\u00e9 contare su un appoggio finanziario non indifferente.\nCambiano i rapporti tra le Universit\u00e0 e le multinazionali.\nRicordiamo che non era mai accaduto prima nella storia che un'istituzione stipulasse un accordo con un'azienda, smantellando cos\u00ec una regola allora fondamentale per le istituzioni universitarie. Per ben due anni l'accordo rimase segreto, per poi finire su tutti i giornali di critica pi\u00f9 famosi del tempo. Ben presto, sull'impronta di Harvard, poco a poco tutte le universit\u00e0 iniziarono a stipulare contratti simili. Spesso furono richieste le ormai famose trentacinque pagine del contratto tra Harvard e Monsanto.\nProseguono le ricerche.\nCon i fondi necessari, finalmente Judah pot\u00e9 dedicarsi alla ricerca per isolare l'enigma TAF. Tuttavia vi furono altre difficolt\u00e0, che non riguardavano Harvard o Monsanto, ma Vallee. Purtroppo quest'ultimo era gi\u00e0 impegnato in numerose ricerche e dunque non dedicava molto tempo alle proposte di Folkman. Inoltre lavoravano in laboratori diversi sia per metodo di lavoro, che per atmosfera; la seriet\u00e0 e rigidit\u00e0 del laboratorio di Vallee, di contro all'ambiente familiare del laboratorio di Judah.\nPoco dopo la stipulazione del contratto, Judah inizi\u00f2 a lavorare con Joe Fedder, dipendente del Monsanto, portandogli le culture di cellule tumorali e spiegandogli i segreti della cultura fuori dal corpo delle cellule. Fredd si adoper\u00f2 facendo molta attenzione ai vari fattori, quali temperatura, acidit\u00e0, presenza di nutrienti e sterilit\u00e0, la cui variazione avrebbe provocato la morte delle cellule che crescevano. Una grande quantit\u00e0 di cellule tumorali era pronta per la ricerca di Folkman e Vallee. Il lavoro fu difficile, richiedeva ingente tempo, e per lungo tempo rest\u00f2 improduttivo. La ricerca continuer\u00e0 per almeno un decennio.\nLa cartilagine e l'angiogenesi.\nMentre cercava di identificare il fattore che provocava l'angiogenesi, il TAF, Judah continu\u00f2 ad avere nuove intuizioni, in particolare riguardo a come e cosa potesse inibirlo. Esistevano due posti nel corpo dove apparentemente non vi erano vasi sanguigni, nella cornea dell'occhio, il che era ormai risaputo, e all'interno della cartilagine. Non si sapeva perch\u00e9 non vi fossero vasi nella cartilagine, pertanto Judah giunse alla conclusione che la cartilagine produceva una molecola che inibiva la formazione di vasi in essa. Tale idea si fece ancora pi\u00f9 forte per il fatto che gli embriologi del tempo avevano osservato che, all'inizio della vita del feto, i vasi sanguigni aiutavano le cellule cartilaginee a crescere, ma prima della nascita i vasi si ritiravano, scomparendo completamente. A Chicago si scopr\u00ec inoltre che i vasi sanguigni arrivavano alla cartilagine solo nel momento in cui le sue cellule morivano. Judah ne era convinto: queste cellule dovevano secernere qualcosa che inibisce la formazione di vasi sanguigni.\nSesto esperimento (l'occhio IV e la cartilagine).\nPer osservare le propriet\u00e0 della cartilagine, i due tornarono a concentrarsi sulle ricerche gi\u00e0 fatte in passato sull'occhio dei conigli. Il procedimento era lo stesso: inserire un piccolo tumore nell'iride, posizionandolo in modo che fosse abbastanza vicino ai vasi sanguigni per attirarli a s\u00e9. Fecero due prove: la prima ponendo tra i vasi e il tumore un piccolo pezzo di cartilagine con cellule vive, la seconda con cellule di cartilagine morta. L'esperimento fu un successo. Il primo esperimento con la cartilagine viva, nei mesi, non port\u00f2 alla formazione di nessun vaso sanguigno, il secondo mostr\u00f2 che in un breve tempo i vasi si ramificavano, attraversando le cellule morte di cartilagine, fino ad arrivare al tumore. La cartilagine produceva una molecola che inibiva l'angiogenesi. Questa poteva essere la cura che cercavano.\nCollaborazione con Robert Langer.\nRobert Langer era un ingegnere chimico del Massachusetts Institute of Technology convinto che la ricerca potesse cambiare il mondo. Agli inizi del ventesimo secolo la ricerca era fine a se stessa, senza molte finalit\u00e0 pratiche. Solo verso la fine del secolo, a seguito della scoperta di nuovi campi di indagine e al lavoro di numerosi scienziati, tra i quali anche il Dr. Folkman, la ricerca fu finalizzata all'uso pratico. Langer si rec\u00f2 quindi da Judah, chiedendogli di poter partecipare al programma. Venne accolto con grande interesse in quanto nel laboratorio mancava un ingegnere e sicuramente lui avrebbe fatto la differenza. Prima di iniziare per\u00f2 fu istruito su nozioni di biologia e su come lavorare in un laboratorio come quello. Apprese subito e Judah rimase colpito dalla sua vivace intelligenza.\nOttavo esperimento (Il micro filtro).\nJudah chiese a Longer di lavorare a un progetto che aveva iniziato in marina, la plastica che permetteva il flusso di sostanze. Egli pens\u00f2 che, visto che la TAF era una grande molecola, attraverso un particolare, finissimo filtraggio, sarebbero riusciti ad individuarla. Langer si adoper\u00f2 subito per creare questa plastica che permetteva a molecole pi\u00f9 grandi di filtrare lentamente e per un lungo periodo, proprio come facevano i tumori. Aveva per\u00f2 bisogno di una plastica con determinate caratteristiche, in particolare non doveva causare irritazioni. Dopo vari tentativi, prov\u00f2 ad usare la plastica in polvere. Quest'ultima mischiata con l'alcol diventava un fluido gommoso, al cui interno inser\u00ec solide molecole di proteine che si amalgamarono al composto. Facendo evaporare l'alcol, cre\u00f2 una plastica che conteneva all'interno le proteine che dovevano essere eliminate. A tal fine fece passare la plastica sotto l'acqua, facendo dilatare le proteine che, tornate alle condizioni normali dopo essere stati tolti dall'acqua, erano pi\u00f9 piccole dei fori che si erano allargati. Questi ultimi lentamente fuoriuscirono dalla plastica che divenne cos\u00ec un filtro microscopico. Fu una scoperta importantissima per tutte le industrie mondiali, una scoperta che segner\u00e0 la vita e la carriera da Langer.\nNono esperimento (il fattore inibitore e la cartilagine).\nContemporaneamente Judah chiese a Langer di isolare il primo fattore inibitore, presente all'interno della cartilagine. Fare studi cos\u00ec complessi sulla cartilagine richiedeva grandi quantit\u00e0 di materiale e sicuramente i conigli non erano sufficienti. Per questo motivo arrivarono al laboratorio dalla macelleria centinaia di chili di ossa di mucca dai quali, una volta ripuliti, veniva prelevanta la cartilagine necessaria per l'esperimento. La cartilagine veniva poi spezzettata e posta in una soluzione chimica dove lentamente si dissolveva, rilasciando un fluido che, dopo vari frazionamenti, avrebbe portato all'identificazione del fattore. Finalmente dopo circa un anno si videro i primi risultati: il liquido ottenuto, se versato all'interno dell'occhio del coniglio con il tumore, impediva l'angiogenesi. Judah cap\u00ec che erano sulla giusta strada e quindi invest\u00ec pi\u00f9 fondi in quell'ambito della ricerca, assumendo nei laboratori pi\u00f9 collaboratori per prelevare la cartilagine dagli animali. Langer aveva bisogno di pi\u00f9 cartilagine possibile e per questo motivo richiese squali, perch\u00e9 composti soprattutto da cartilagine. Langer pens\u00f2 in grande e ci\u00f2 port\u00f2 i suoi frutti. Dopo due anni, nel 1976, crearono una sostanza che, pur non essendo ancora una pura molecola, inibiva l'angiogenesi sia negli esperimenti sugli occhi dei conigli, che sulle uova.\nCollaborazione con Bruce Zetter (TAF esiste).\nOrmai dimostrata, anche se non in maniera inconfutabile, la sua idea riprende vigore in un esperimento che gi\u00e0 in precedenza era fallito con Gimbrone: utilizzare la TAF sulle cellule endoteliali, estratte dalle vene dei cordoni ombelicali umani. Judah si aspettava che il fattore facesse aumentare esponenzialmente la divisione delle cellule, ma non fu cos\u00ec. Nel 1976 ebbe un'intuizione: i tumori non attirano grosse vene, ma capillari, dunque stava lavorando sulle cellule sbagliate. Fino ad allora si credeva che l'intero sistema circolatorio fosse costituito dalle stesse cellule. Judah era convinto del contrario. A tale fine prov\u00f2 a far crescere in cultura le cellule che componevano i capillari. Non vi riusc\u00ec, finch\u00e9 non arriv\u00f2 al suo laboratorio Bruce Zetter, esperto di vasi sanguigni, avendo collaborato negli anni precedenti con il biologo Denis Gaspodarowicz. Entrambi lavorarono al progetto con due metodi diversi. Alla fine Zetter vi riusc\u00ec. Zetter pens\u00f2 che il motivo per il quale non crescevano, fosse dovuto al fatto che si trovavano in un ambiente simile a quello originario nel corpo. Cre\u00f2 quindi un preparato gelatinoso che rassomigliasse all'ambiente originario e vi poggi\u00f2 le piccole cellule. Il risultato fu perfetto, le cellule crescevano perfettamente anche se lentamente. A questo punto prese una piccola porzione della soluzione in cui avrebbe dovuto essere presente il fattore TAF e ne verso un po' al di sopra delle cellule. Il risultato fu eclatante: le cellule iniziarono a crescere in maniera rapidissima. Era finalmente riuscito ad dimostrare la presenza di questo fattore. Pubblicato il risultato nel 1979, nel Proceedings of the National Academy of Science, nessuno ebbe pi\u00f9 dubbi e furono in molti quelli che iniziarono a interessarsi alle sue ricerche e allo studio pi\u00f9 approfondito dei vasi sanguigni.\nConclusione.\nIl rinnovato interesse per queste ricerche ha portato in tutto il mondo grandi progressi in ambito scientifico. Dopo questa importante scoperta Judah ricevette la credibilit\u00e0 e l'appoggio di molti, stimolando le nuove ricerche di altri scienziati. Judah ha aperto la strada all'uso dell'interferone nella terapia del cancro, alla cura di emangioma (degenerazioni che minacciano spesso la vita degli infanti). La sua ricerca ha condotto allo sviluppo di composti sempre pi\u00f9 potenti, quali l'angiostatina, l'endostatina e la vasculostatina, che hanno fermato con successo lo sviluppo dei tumori nei topi di laboratorio e tutt'oggi vengono spesso usati in combinazione per sconfiggere il cancro nell'uomo.\nFine.\nIl Dr. Folkman \u00e8 morto all'et\u00e0 di 74 anni, nel 2008, a Denver, probabilmente a causa di un attacco di cuore mentre stava cambiando aereo per recarsi ad una conferenza a Vancouver. Nei suoi ultimi anni, il Dott. Folkman era professore di biologia delle cellule presso la Scuola medica di Harvard ed era inoltre direttore del programma vascolare di biologia al Children Hospital di Boston.\nPremi.\nNel 2002 la Medical University of South Carolina nell'ambito del Charles Lindbergh Symposium per il centenario della nascita di Lindbergh gli ha conferito il \"Lindbergh-Carrel Prize\", realizzato a cura della Fondazione Alexis Carrel , per le sue ricerche nell'ambito dell'angiodipendenza della crescita tumorale insieme ad altri 9 ricercatori, tra i quali Mikael De Backey MUSC\nPer il suo lavoro all'Ospedale generale del Massachusetts, il Dott. Folkman riceve il premio medico Boylston.\nRiceve il premio 2006 dell'\"Innovazione del Jacobson\" dall'Universit\u00e0 americana dei chirurghi, premio che onora i chirurghi viventi che si distinguono per le loro ricerche in chirurgia.\nNel 2005, \u00e8 invitato quale relatore principale al \"Simposio Presidenziale della Scienza\u201e, \u201calla Riunione Annuale dell'ASCO 2005\u201e. Le riunioni annuali dell'ASCO sono le riunioni di oncologia cliniche pi\u00f9 universalmente riconosciute.\nNel 2003, la \u201c Fondazione di Angiogenesi\u201e assegna al Dott. Folkman un \" Distinto Premio di Successo\u201e."}
{"id": "1960436", "revid": "767487", "url": "https://it.wikipedia.org/wiki?curid=1960436", "title": "Conflitti di giurisdizione", "text": ""}
{"id": "1960437", "revid": "647919", "url": "https://it.wikipedia.org/wiki?curid=1960437", "title": "Ritratti del Fayum", "text": ""}
{"id": "1960438", "revid": "125624777", "url": "https://it.wikipedia.org/wiki?curid=1960438", "title": "Greg Smith (musicista)", "text": "Durante la sua carriera ha suonato con Billy Joel, Wendy O. Williams, Americade, Alice Cooper, Rainbow, Blue \u00d6yster Cult, Dokken, Vinnie Moore, Joe Lynn Turner, Ted Nugent, Tommy James and the Shondells, Alan Parsons, The Turtles, Felix Cavaliere, Chuck Negron, Joey Molland. Denny Laine, Glenn Frey, Mitch Ryder, The Wizards of Winter e Tyketto.\nSmith appare nel film \"Fusi di testa\" come membro della band di Alice Cooper, eseguendo il brano \"\"Feed My Frankenstein\"."}
{"id": "1960441", "revid": "1360634", "url": "https://it.wikipedia.org/wiki?curid=1960441", "title": "Canti di Maldoror", "text": "I canti di Maldoror (\"Les Chants de Maldoror\") \u00e8 un poema epico in prosa, composto di sei canti, pubblicato nel 1869 dal Conte di Lautr\u00e9amont, pseudonimo di Isidore Ducasse.\nContenuto.\nIl primo dei \"Canti di Maldoror\" \u00e8 stato pubblicato dall'autore nel 1868, e l'opera completa \u00e8 stata stampata in Belgio un anno pi\u00f9 tardi.\nI \"Canti di Maldoror\" hanno conosciuto un successo tardivo e postumo. Nel 1874, le copie dell'edizione originale dei \"Canti\" furono acquistate dall'editore J.-B. Rozez, residente in Belgio. Nel 1885, Max Waller, direttore della Jeune Belgique, ne pubblic\u00f2 un estratto e lo fece conoscere.\nIsidore Ducasse pubblic\u00f2 in seguito solamente altre due opere, \"Po\u00e9sies I\" e \"Po\u00e9sies II\", il cui stile \u00e8 abbastanza differente da quello dei \"Canti di Maldoror\".\nI \"Canti di Maldoror\" \u00e8 un poema in prosa in cui si esprime un unico personaggio, Maldoror. Egli rappresenta l'uomo tormentato dell'Ottocento, che in un'atmosfera cupa e truce si ribella contro il suo Creatore, Dio stesso; lo uccide e lo fa a pezzi. Tuttavia la serenit\u00e0 nel mondo di Maldoror non ricompare.\nCommento.\nMaldoror incarna la rivolta adolescenziale e la vittoria dell'immaginario sul reale. \u00c8 difficile non essere presi dalle vertigini leggendo i Canti, in questo mondo in perpetuo movimento. Non \u00e8 possibile dissociare il significato e la forma, la storia e lo stile e certe pagine fanno pensare alle tele pi\u00f9 allucinanti di Hieronymus Bosch. Ma la rivolta \u00e8 derisoria e Lautr\u00e9amont usa anche tutti i processi di presa di distanza per negare se stesso. Una vena buffonesca, che contrasta con il \u00ab sole nero \u00bb del satanismo apparente, attraversa l'opera: parodia del naturalismo o del romanticismo pi\u00f9 scapigliato, luoghi comuni, apostrofi che si prendono gioco del lettore, ironia sarcastica. Tutte le forme d'ironia sono riunite e notano il disprezzo dell'autore per ci\u00f2 che racconta.\nCapace dei pi\u00f9 bei poemi, ne deride e costringe il lettore a riderne con lui. \u00c8 l'adolescente che prende una rivincita sulla miseria umana del secolo, diventando l'eroe di un racconto dove si cancellano le barriere che imprigionano l'uomo. Nel gioco, tutto \u00e8 permesso: ardente fervore, gioiosa ferocia e metamorfosi.\nIl nome stesso dell'eroe, Maldoror, \u00e8 soggetto ad interpretazione, Si pu\u00f2 per esempio leggerci le parole \u00ab mal d'aurora \u00bb (ovviamente leggendola alla francese), \u00ab mal \u00bb, \u00ab horror \u00bb, \u00ab dolor \u00bb (dolore in spagnolo, lingua parlata da Isidore Ducasse, nato a Montevideo in Uruguay). Questi nomi fanno riferimento alla profonda malvagit\u00e0 del personaggio ed il suo amore apparente del \u00ab male \u00bb.\nInfluenze.\n\"I Canti di Maldoror\" ha esercitato un'influenza fondamentale sul surrealismo. Riscoperto da Philippe Soupault prima (nel 1917) e da Louis Aragon e Andr\u00e9 Breton poi, l'opera di Lautr\u00e9amont \u00e8 sempre stata rivendicata come libro precursore del movimento. Il poema ha ispirato il musicista Sylvano Bussotti che, nel 2000, ha composto \"Po\u00e9sies \u00e0 Maldoror\", per otto violoncelli.\nIl celebre passaggio:\n\u00e8 l'esempio tipico della \u00abbellezza compulsiva\u00bb sbandierata da Breton.\nKadour Naimi ha adattato \"I Canti di Maldoror\" al teatro (1984) poi come opera filmica (1997)."}
{"id": "1960443", "revid": "2015336", "url": "https://it.wikipedia.org/wiki?curid=1960443", "title": "Numenio di Apamea", "text": "Biografia.\nLe notizie che possediamo sulla sua vita sono scarse e frammentarie. Sappiamo con certezza che nacque ad Apamea, ma possiamo solo formulare delle ipotesi sull'epoca in cui si svolse la sua attivit\u00e0 (forse intorno alla seconda met\u00e0 del II secolo). \nTrascorse con ogni probabilit\u00e0 un lungo periodo in Alessandria, a giudicare dalla grande dimestichezza che aveva con il pensiero di Filone e con quello di altri filosofi egiziani suoi contemporanei. La conoscenza che Numenio possedeva delle religioni orientali, e soprattutto dell'ebraismo, ha indotto molti studiosi a ritenere che il filosofo fosse di religione ebraica o comunque fortemente influenzato da essa.\nOpere e Pensiero.\nDelle opere di Numenio abbiamo sostanziali frammenti, specialmente in Eusebio di Cesarea e Proclo. La pi\u00f9 ampia era \"Sul bene\", in 6 libri , di tipo speculativo come \"Sull'incorruttibilit\u00e0 dell'anima\", seguita da opere di tipo commentativo-dossografico quali \"Sull'infedelt\u00e0 degli Accademici a Platone\" e \"Sui segreti di Platone\"\nNiente di pi\u00f9 che il titolo abbiamo di \"Sui Nomi\" e \"Sul luogo\", citate da Origene\nDai frammenti, si ricostruisce come egli riteneva che la filosofia greca avesse un'origine orientale, tanto da paragonare, ad esempio, lo stesso Platone alla figura biblica di Mos\u00e8. Con Numenio, in effetti, il pensiero di matrice ellenistica subisce una profonda influenza da parte delle credenze orientali o orientaleggianti (fra cui anche alcune forme di gnosticismo rilevate da Eduard Norden) che si svilupper\u00e0 ulteriormente nei secoli successivi, a seguito della cristianizzazione dell'oriente greco-romano.\nDio si articola, secondo Numenio, in tre entit\u00e0 soprannaturali (o \"intelletti\") perfettamente differenziate fra di loro. Dalla prima ha origine lo spirito informatore dell'universo, mentre la seconda, originatasi dalla prima, \u00e8 paragonabile al demiurgo platonico ed \u00e8 il motore dell'universo (e pertanto del \"divenire\") e la terza, prodotta dalla seconda entit\u00e0, si identifica con il mondo inteso come materia. La prima entit\u00e0 rappresenta il bene assoluto e pu\u00f2 essere colta, sebbene solo in forma incompleta, mediante il pensiero. \nL'uomo possiede due anime, di cui solo la prima \u00e8 razionale: allorch\u00e9 questa prende possesso di un corpo subisce una forma di contaminazione, dal momento che la realt\u00e0 materiale \u00e8 di per s\u00e9 negativa. \nDa quanto accennato risulta evidente, nel pensiero di Numenio, l'influenza delle dottrine medioplatoniche unitamente a quelle neopitagoriche. A propria volta Numenio esercit\u00f2 una profonda influenza sul neoplatonico Plotino, il quale venne persino accusato di plagiare alcune opere del filosofo di Apamea."}
{"id": "1960447", "revid": "339392", "url": "https://it.wikipedia.org/wiki?curid=1960447", "title": "Unione Sportiva Pistoiese", "text": ""}
{"id": "1960455", "revid": "47767", "url": "https://it.wikipedia.org/wiki?curid=1960455", "title": "Chiesa dei Santi Carlo e Agata", "text": "La chiesa dei Santi Carlo e Agata, comunemente chiamata San Carlo, si trova nel centro storico di Reggio Emilia e si affaccia su via San Carlo.\nNon facilmente distinguibile dalle case confinanti, se non per la curvatura dell'abside nella parte posteriore che d\u00e0 su via Manfredi, la chiesa \u00e8 in stato di parziale abbandono.\nVenne radicalmente rifatta negli anni sessanta del XVII secolo su disegno di Luigi Bartolomeo Avanzini e sotto la direzione dell'architetto locale Girolamo Beltrami.\nPrecedentemente l'oratorio era dedicato a san Faustino fin dall'857 e dal 1549 a Sant'Agata. Solo nel 1639, con l'acquisizione dell'oratorio da parte della confraternita di Sant'Agata, viene aggiunta la dedica a san Carlo.\nDopo frequenti passaggi di propriet\u00e0 e cambiamenti di destinazione d'uso, ora la chiesa \u00e8 sconsacrata ma di propriet\u00e0 della curia vescovile di Reggio Emilia e viene aperta saltuariamente per piccole mostre.\nAll'esterno, sopra il portale, \u00e8 presente un affresco molto rovinato raffigurante sant'Agata, mentre ai lati rimangono ancora due lapidi secentesche. L'interno scandito da lesene e cornicioni in stucco, non \u00e8 arredato e l'altare maggiore \u00e8 immagazzinato, ma permangono quattro statue di stucco raffiguranti la Giustizia, la Temperanza, la Prudenza e la Fortezza."}
{"id": "1960459", "revid": "767487", "url": "https://it.wikipedia.org/wiki?curid=1960459", "title": "Fulvio Sodano", "text": "Biografia.\nLaureatosi in giurisprudenza nell'aprile del 1970. Vince un concorso pubblico per Consigliere di Prefettura e viene assegnato alla Prefettura di Brescia nel 1972. In quegli anni \u00e8 anche commissario straordinario in alcuni comuni della provincia. \nDal 1979 al 1981, Sodano \u00e8 a Roma a ricoprire diversi incarichi ma nel 1982 viene richiamato a Brescia con le funzioni di Capo di Gabinetto del prefetto e vi rimane per circa due anni, finch\u00e9 viene trasferito a Caserta per motivi familiari.\nAlla prefettura di Caserta rimane fino al 1990, in questa sede gestisce numerosi comuni tra cui Mondragone, Lusciano e Orta di Atella. Quindi viene trasferito a Palermo, dove ricopre incarichi di commissario straordinario in alcuni comuni sciolti per mafia: Bagheria, Altavilla Milicia, Capaci subito dopo la strage, Palma di Montechiaro nell'agrigentino (quest'ultimo non per motivi di mafia) ed \u00e8 anche vicecommissario prefettizio a Catania. Intanto, a Palermo, ricopre ruoli superiori: \u00e8 viceprefetto e poi viceprefetto vicario. Mentre svolge la funzione di commissario a Bagheria arriva a fine 2000 la nomina a Prefetto di Trapani da parte del Governo Amato II. \nA Trapani si \u00e8 speso particolarmente in questioni riguardanti i beni confiscati alla mafia e, a questo proposito, il 26 luglio 2003 ha stipulato la \"Carta degli impegni libera terra Trapani\", documento che consente di velocizzare le procedure di confisca dei beni ai mafiosi e di incidere tangibilmente sull'impoverimento del loro patrimonio. L'11 luglio 2003 \u00e8 nominato dal Governo Berlusconi II prefetto di Agrigento, ed \u00e8 sostituito a Trapani dall'ex questore Giovanni Finazzo . Lo resta fino al pre-pensionamento per motivi di salute nel gennaio 2005.\n\u00c8 scomparso nel 2014 all'et\u00e0 di 67 anni per SLA. ."}
{"id": "1960460", "revid": "306856", "url": "https://it.wikipedia.org/wiki?curid=1960460", "title": "Condotta (idraulica)", "text": "La condotta \u00e8 una modalit\u00e0 di trasporto che prevede l'utilizzo di tubi. Attraverso di essa avviene il trasferimento di liquidi e gas; in alcuni casi, attraverso tubi pneumatici vengono trasferite anche capsule, contenenti ad esempio documenti, soprattutto in campo postale e bancario. Oltre che l'acqua potabile, le condotte pi\u00f9 importanti sono quelle che permettono il trasporto di gas naturale e petrolio.\nCondotte per petrolio e gas naturali.\nQuando c'\u00e8 la necessit\u00e0 di trasportare via superficie dei grossi quantitativi di petrolio e gas, il trasporto tramite condotte (\"oleodotti\" e \"gasdotti\") \u00e8 sicuramente il metodo migliore; confrontato al prezzo del trasporto ferroviario offre un costo unitario molto minore e contemporaneamente una maggiore capacit\u00e0.\nDi norma gli oleodotti sono composti di tubi di acciaio dal diametro variabile tra i 30 e i 120 cm, se possibile posati in superficie per agevolarne le ispezioni. Il liquido viene incanalato a mezzo pompe che imprimono al flusso una velocit\u00e0 variabile tra 1 e 6 m al secondo.\nDiversamente da quanto accade negli oleodotti, nei gasdotti il gas pu\u00f2 essere trasportato attraverso la sua compressione fino a pressioni di circa 70 bar nel caso di condotte terrestri e di pressioni pi\u00f9 elevate fino a 100 bar nel caso di condotte sottomarine. Tali compressioni sono ottenute utilizzando apposite macchine operatrici dette compressori.\nIncidenti.\nI prodotti trasportati attraverso i gasdotti e gli oleodotti sono particolarmente pericolosi e, negli anni, si sono dovuti registrare alcuni pericolosi incidenti, tra cui:\nCondotta per acqua potabile.\nPer l'acqua potabile, Il metodo del trasporto attraverso condotte avviene in sostituzione o in completamento di quello attraverso i canali a pelo libero, soprattutto nel caso ci siano da attraversare delle montagne o quando i canali non riescono a garantire la dovuta sicurezza da possibili contaminazioni. Ha altrettanta utilit\u00e0 la condotta in luogo del canale quando si debbano superare terreni esposti ad elevato calore, per prevenire le perdite di acqua dovute all'evaporazione. A differenza dei canali, nelle condotte l'acqua circola in pressione.\nLe pi\u00f9 lunghe condotte idriche esistenti sono state costruite in Australia.\nCondotta forzata.\nUn particolare tipo di tubazione convogliante acqua \u00e8 la condotta forzata, sostanzialmente un tubo che mette in comunicazione un bacino idroelettrico con le turbine.\nLa particolarit\u00e0 di una condotta forzata sta nell'elevata pressione di esercizio, occasionalmente soggetta a picchi dovuti ai colpi d'ariete dovuti a variazioni di portata, causati ad esempio da variazioni repentine del carico elettrico.\nA causa della tortuosit\u00e0 del terreno montano, le condotte forzate presentano di solito numerosi cambi di direzione: questi sono punti critici, in quanto nei supporti che a questi corrispondono si concentrano forze dovute appunto alle alte pressioni, e in particolare all'effetto Bourdon. Per la stessa ragione i tubi sono rinforzati mediante cerchiature.\nCondotte sottomarine.\nL'impiego di condotte sottomarine tende ad estendersi sempre di pi\u00f9 in particolar modo nel campo degli oleo-gasdotti per l'utilizzazione di giacimenti offshore ma anche il campo acquedottistico ad esempio per l'alimentazione di acqua potabile alle isole.\nLa posa di condotte sottomarine viene effettuata tramite speciali navi dette \"posatubi\".\nIl costo di installazione per km di una condotta sottomarina \u00e8 estremamente elevato ed \u00e8 comunque limitato a fondali che non superino i 1200m di profondit\u00e0.\nIn genere le condotte sottomarine vengono installate tra piattaforme e impianti di trattamento situati lungo le coste dai quali poi il trasporto \u00e8 affidato a petroliere o ulteriori condotte di terra.\nDal punto di vista progettuale statico e idraulico una condotta sottomarina non differisce da una condotta terrestre e anche i metodi di calcolo sono concettualmente gli stessi.\nPer il dimensionamento di una condotta sottomarina bisogna anche tener conto delle sollecitazioni che la condotta pu\u00f2 subire in conseguenza del sistema di posa.\nMetodi di posa.\nI metodi correntemente impiegati per la posa di condotte sottomarine specialmente in acciaio possono essere classificati in quattro grandi categorie:\nPer l'applicazione di questi metodi \u00e8 necessario che il tubo sia il pi\u00f9 leggero possibile e pertanto il sistema pi\u00f9 ovvio cui si ricorre \u00e8 quello di operare con un tubo vuoto.\nIn questo caso per\u00f2, per diametri grandi la spinta di galleggiamento supera il peso del tubo, che quindi viene appesantito con l'applicazione di un rivestimento esterno in calcestruzzo retinato, in genere gunite.\nIl piano di posa della tubazione \u00e8 il fondo marino che pu\u00f2 essere regolarizzato mediante dragaggio per evitare curvature nelle tubazioni che diano luogo a sollecitazioni permanenti.\nLa tubazione pu\u00f2 essere interrata per tutto il suo percorso o in parte.\nL'apertura dello scavo viene realizzata con escavatori idraulici di grande potenza e talvolta con taglienti metallici.\nIn fondali rocciosi lo scavo viene effettuato prima del varo e a seconda della natura della roccia si possono usare escavatrici idonee o esplosivi.\nI materiali sciolti di scavo sono di norma utilizzati per la copertura della tubazione.\nIl rinterro pu\u00f2 essere effettuato con materiale versato da appositi natanti o dall'azione dei moti ondosi e dalle correnti.\nCondotte particolari.\nUn esempio particolare di condotta per liquidi \u00e8 quello costruito in Germania, nello stadio di Gelsenkirchen. Nel 2001 per l'inaugurazione del nuovo stadio dello \u00e8 stata posata una conduttura dalla lunghezza di circa 5 km che distribuisce a tutti chioschi di mescita la birra per dissetare gli spettatori.\nL'idea \u00e8 nata dalla considerazione che decentralizzare la distribuzione della bevanda permetteva di ridurre il movimento del pubblico all'interno delle gradinate, consentendo sempre un livello di approvvigionamento ideale ad ogni singolo chiosco."}
{"id": "1960465", "revid": "767487", "url": "https://it.wikipedia.org/wiki?curid=1960465", "title": "Corsa a Witch Mountain", "text": "Corsa a Witch Mountain (\"Race to Witch Mountain\") \u00e8 un film del 2009, diretto da Andy Fickman e tra gli altri interpretato da Dwayne Johnson e Carla Gugino.\n\u00c8 il secondo rifacimento del cult movie \"Incredibile viaggio verso l'ignoto\", e come esso \u00e8 ispirato al romanzo fantascientifico \"Escape to Witch Mountain\" di Alexander Key.\nIl film \u00e8 uscito nelle sale cinematografiche statunitensi il 13 marzo 2009, mentre in Italia il 29 maggio dello stesso anno. \nTrama.\nJack Bruno, un tassista di Las Vegas a cui negli ultimi due anni la vita non ha sorriso, incontra un giorno Alex Fredman, un'astrofisica discreditata dalla comunit\u00e0 scientifica; successivamente, durante una corsa si ritrova dentro il taxi due adolescenti in fuga, Sara e Seth, fratello e sorella. I due ragazzi, apparentemente molto preoccupati, chiedono a Bruno di condurli in una localit\u00e0 sconosciuta alle mappe geografiche.\nI tre giungono quindi ad un'abitazione a prima vista abbandonata nel mezzo del deserto del Mojave, dove Seth e Sara entrano senza alcun timore. Nel momento in cui Bruno decide di seguirli, l'uomo scopre la loro vera entit\u00e0: i due fratelli sono in realt\u00e0 due extra-terrestri schiantatisi con la loro astronave sulla Terra e che hanno assunto sembianze umanoidi per passare indisturbati. Alla ricerca della verit\u00e0 su Sara e Seth, non ci sono per\u00f2 degli scienziati, ma un potente magnate, Henry Burke, che in collaborazione con l'esercito, li vuole prelevare per studiarne le capacit\u00e0, come hanno gi\u00e0 fatto con la loro nave spaziale.\nDopo essere ritornati a Las Vegas, Bruno e i due fratelli fanno visita alla dottoressa Alex Fredman, convinti che la donna li possa aiutare. Seth e Sara spiegano che il loro pianeta, posto a 3.000 anni luce dalla Terra, sta morendo a causa del poco ossigeno presente nella loro atmosfera, e i ragazzi si sono prefissi l'obiettivo di realizzare un esperimento in grado di poter consentirne l'auto-ossigenazione. Sfortunatamente, il loro governo ha respinto tale progetto, optando per una diretta invasione sull'umanit\u00e0, per poter sfruttare le risorse della Terra fini alla sopravvivenza aliena.\nPreso in prestito il camper di un amico di Alex, i protagonisti raggiungono Witch Mountain, dove cadono in un'imboscata degli uomini di Burke e i fratelli vengono sedati e condotti in un laboratorio governativo sotterraneo.\nI protagonisti riescono comunque a fuggire con l'astronave, e al momento dei saluti, Seth dona a Bruno un dispositivo di localizzazione con cui potergli comunicare la sua posizione, mentre Sara lo abbraccia e gli dice di essere un uomo buono. Detto questo, i due fratelli entrano nella loro nave, salutando Bruno e Alex, sfrecciando verso il loro pianeta.\nProduzione.\nLa Walt Disney Pictures assunse Andy Fickman come regista e Matt Lopez per scrivere la sceneggiatura nel luglio 2007.\nL'agosto successivo, fu scritturato il wrestler Dwayne Johnson come principale interprete, programmando inoltre di iniziare le riprese a marzo 2008.\nParlando della sua opinione, Fickman ha dichiarato che \"il film sar\u00e0 un reimagining del classico cinematografico, ma che sar\u00e0 anche un nuovo capitolo aperto al mondo della Montagna Incantata\". Anticipando la trama, sempre il regista ha annunciato che verranno aggiunte atmosfere pi\u00f9 dark e che saranno tolti alcuni elementi caratteristici del primo film.\nNel marzo 2008, Mark Bomback ha rimaneggiato la sceneggiatura stesa da Lopez, dando cos\u00ec inizio alle riprese.\nDurante una conferenza tenutasi a Pomona (California), i produttori hanno informato di aver creato il design della Montagna Incantata, dopo aver visitato e preso materiale multimediale dal Monte Cheyenne (noto per alcuni incidenti entranti nell'ambito del complottismo).\nPer approfondire i temi fantascientifici trattati nella pellicola, sono stati richiesti pareri e consulti ad esperti di ufologia, agenti della CIA e varie personalit\u00e0 dell'esercito.\nNel film, \u00e8 stato anche inserito un nuovo personaggio, un extraterrestre di nome \"Siphon\"; il suo aspetto \u00e8 stato sviluppato e curato prendendo in visione le prime bozze riguardanti i famosi alieni del cinema, ovvero gli Alien e i Predator.\nAccoglienza.\nCritica.\nSul sito Rotten Tomatoes il film ottiene il 42% delle recensioni professionali positive con un voto medio di 5,1 su 10 basato su 151 critiche, mentre su Metacritic ottiere un punteggio di 52 su 100 basato su 28 recensioni.\nIncassi.\nIn totale il film ha incassato 106,3 milioni di dollari, di cui 67,1 milioni negli Stati Uniti."}
{"id": "1960471", "revid": "287204", "url": "https://it.wikipedia.org/wiki?curid=1960471", "title": "Aitor Karanka", "text": "Carriera.\nHa iniziato la carriera nelle giovanili dei \"Corazonistas\", per trasferirsi poi al Deportivo Alav\u00e9s. Ha debuttato in gare ufficiali, per\u00f2, nel Bilbao Athletic, la squadra riserve dell'Athletic Club. Dopo aver totalizzato 53 presenze e 2 reti, \u00e8 stato chiamato in prima squadra su richiesta di Jupp Heynckes, dopo la vittoria contemporanea della Coppa nazionale e del campionato, con la squadra B. \u00c8 stato schierato in campo 118 volte, prima di firmare per il Real Madrid. Ha giocato, con le \"merengues\", 93 partite nella Liga e altre 33 in Champions League, vincendo tutti i trofei possibili in ambito nazionale ed internazionale (fatta eccezione per la Coppa del Re). Nel 2002, \u00e8 tornato all'Athletic Club, prima di tentare l'avventura statunitense con i Colorado Rapids.\nKaranka non \u00e8 mai stato considerato seriamente per la e ha giocato soltanto una partita con la Nazionale, il 26 aprile 1995, contro l'. \u00c8 stato per\u00f2 utilizzato in 14 partite della . Ha fatto parte della squadra olimpica che ha partecipato ai Giochi del 1996. Tra il 1994 e il 2004, ha fatto parte per 6 volte dei .\nDal 5 giugno 2010 ricopre il ruolo di allenatore in seconda di Jos\u00e9 Mourinho al , incarico che ha lasciato il 3 giugno 2013 in seguito all'addio del portoghese ai \"blancos.\"\nIl 13 novembre 2013, venne nominato nuovo manager del Middlesbrough, club militante nella Football League Championship, la seconda divisione del calcio inglese. Arrivando secondo in Championship 2015-2016 ottenne la promozione in Premier League dove viene esonerato dopo la 27\u00aa giornata, con la squadra terz'ultima a 22 punti in zona retrocessione a -3 dal 17\u00ba posto (ultimo posto utile per salvarsi) occupato dal Crystal Palace.\nL'8 gennaio 2018, viene ingaggiato dal Nottingham Forest, club militante nella Championship, la serie B inglese, con un contratto di due anni e mezzo, guidando la squadra al 17\u00ba posto e ad una tranquilla salvezza.\nL'11 gennaio 2019 rassegna le proprie dimissioni da allenatore del Nottingham Forest.\nStatistiche.\n\"Statistiche aggiornate al 16 gennaio 2019.\""}
{"id": "1960472", "revid": "729019", "url": "https://it.wikipedia.org/wiki?curid=1960472", "title": "Lucio Acilio", "text": "Fu uno dei commentatori delle leggi delle dodici tavole."}
{"id": "1960476", "revid": "1543377", "url": "https://it.wikipedia.org/wiki?curid=1960476", "title": "Macropodiformes", "text": "I Macropodiformi (Macropodiformes) sono un sottordine dei Diprotodonti (Diprotodontia).\nSistematica.\nLe 70 specie viventi sono raggruppate in 3 famiglie e 15 generi:"}
{"id": "1960479", "revid": "216401", "url": "https://it.wikipedia.org/wiki?curid=1960479", "title": "Tro-Bro-L\u00e9on", "text": ""}
{"id": "1960489", "revid": "51323", "url": "https://it.wikipedia.org/wiki?curid=1960489", "title": "Woolwich Warren", "text": ""}
{"id": "1960493", "revid": "1873017", "url": "https://it.wikipedia.org/wiki?curid=1960493", "title": "Tetsuji Murakami", "text": "\u00c8 stato il primo maestro giapponese di karate venuto a insegnare in Italia negli anni '50, sotto invito del Maestro Wladimiro Malatesti.\nInizia la pratica delle arti marziali con il kend\u014d (obbligatorio nelle scuole) e nel 1946, all'et\u00e0 di 19 anni, inizia la pratica del karate, stile shotokan, sotto la guida del Maestro Masaji Yamaguchi (alunno del Maestro Funakoshi), con il quale studia pure il kendo, aikid\u014d e un po' di iaid\u014d.\nNel 1957, invitato dal Maestro Henry Pl\u00e9e si trasferisce in Francia, a Parigi. Gradualmente inizia a insegnare anche all'estero e in particolare in Germania, Inghilterra, Italia, Jugoslavia, Portogallo, Svizzera e Algeria.\nNel 1968 al suo rientro in Giappone, dopo quasi 10 anni passati in Europa, conosce il Maestro Shigeru Egami e rimane affascinato dallo stile di cui quest'ultimo \u00e8 il caposcuola: lo Shotokai. Decide di passare allo Shotokai e diviene responsabile per l'Europa, sotto incarico dello stesso Maestro Egami."}
{"id": "1960495", "revid": "729019", "url": "https://it.wikipedia.org/wiki?curid=1960495", "title": "Consolidated Aircraft Corporation", "text": "La Consolidated Aircraft Corporation \u00e8 stata un'azienda aeronautica statunitense attiva dagli anni venti agli anni quaranta.\nStoria.\nFondata nel 1923 da Reuben H. Fleet a Buffalo, nello stato di New York (Stati Uniti), dalla fusione tra la liquidata Gaulladet Aircraft Company e la Dayton-Wright Company, sussidiaria della General Motors, la Consolidated divenne nota in ambito nazionale per gli idrovolanti a scafo centrale prodotti dall'azienda durante gli anni venti e trenta.\nL'aereo di maggior successo costruito fu il PBY Catalina, prodotto durante la seconda guerra mondiale. Famoso fu anche il B-24 Liberator, bombardiere pesante.\nIl primo progetto della Consolidated fu un addestratore, il tipo \"TW-3\", venduto all'U.S. Army e designato PT-1 Trusty. Nel settembre del 1924 l'azienda si spost\u00f2 da Gallaudet nel Connecticut a Buffalo, e nel giro di un anno vinse una gara della U.S. Navy per una versione navale del PT-1 designato NY-1.\nNel settembre 1935, la Consolidated si spost\u00f2 al \"Building 1\", una fabbrica di 22.900 m\u00b2, con catena di montaggio a San Diego. Il primo prodotto fu il PBY Catalina lanciato nella Baia di San Diego nel 1936, e il primo XPB2Y-1 Coronado fece il volo di test nel 1937. Il vice presidente Edgar Gott fu il fautore del contratto per il bombardiere B-24 Liberator. Il prototipo XB-24 Liberator vol\u00f2 nel dicembre 1939, e il primo ordine arriv\u00f2 dalla Francia nel 1940, pochi giorni prima della resa alla Germania nazista; sei di questi esemplari YB-24 Liberators furono designati LB-30A e dati alla Gran Bretagna. Nell'autunno del 1941, l'azienda aveva circa 25.000 dipendenti, che divennero 45.000 negli anni successivi.\nNel novembre 1941 Fleet vendette il 34,26% delle azioni per 10,9 milioni di $ a Victor Emanuel, presidente della AVCO, con l'idea di una fusione nella Vultee.\nNel 1943, Consolidated si fuse con Vultee Aircraft formando la Consolidated-Vultee Aircraft o Convair. General Dynamics compr\u00f2 la maggioranza dell'azienda nel marzo 1953, rimanendo attiva nel settore aeronautico fino al 1994, anno in cui venne venduta alla McDonnell Douglas, la quale chiuse le attivit\u00e0 dopo solo due anni, nel 1996.\nLa sede storica fu sempre quella a San Diego, California, ai bordi del campo volo Lindbergh Field (KSAN).\nVelivoli prodotti.\nConsolidated aircraft (data del primo volo):"}
{"id": "1960497", "revid": "295581", "url": "https://it.wikipedia.org/wiki?curid=1960497", "title": "Pesca nei porti", "text": ""}
{"id": "1960510", "revid": "1793900", "url": "https://it.wikipedia.org/wiki?curid=1960510", "title": "Fort Ross", "text": "Fort Ross \u00e8 un insediamento russo situato in California nell'attuale contea di Sonoma. Fu fondato nel 1812 dai colonizzatori provenienti dall'Alaska come punto d'appoggio navale. L'arrivo degli spagnoli da sud blocc\u00f2 ogni ulteriore espansione russa e ne fece un'enclave russa nella California spagnola. Nel 1841 fu ceduto allo svizzero John Sutter, che ne fece una colonia basata su un ideale di \"societ\u00e0 modello\" chiamata Nuova Svizzera. Nel 1867 venne venduto assieme all'Alaska agli Stati Uniti ed \u00e8 oggi un importante bene storico degli Stati Uniti."}
{"id": "1960512", "revid": "2149328", "url": "https://it.wikipedia.org/wiki?curid=1960512", "title": "Nuova Svizzera", "text": "La Nuova Svizzera (Nueva Helvetia in spagnolo) fu un insediamento californiano dell'epoca messicana, nell'odierna Sacramento.\nContesto storico.\nIl pioniere svizzero John Sutter giunse in Alta California messicana con altri coloni nell'agosto 1839. Vi fond\u00f2 la colonia commerciale ed agricola di \"Nueva Helvetia\" alla confluenza dei fiumi Sacramento e American. Ricevette 193\u00a0km\u00b2 di terreno dal governatore Juan Bautista Alvarado nel 1841. Il sito di \"Nueva Helvetia\" si trova pochi chilometri ad est di dove il figlio, John Sutter, Jr., fond\u00f2 Sacramento, e si trova oggi lungo il confine orientale di Sacramento.\nOrigini del ranch.\nRanch New Helvetia (chiamato anche \"Nueva Helvetia\") fu una concessione messicana di 193\u00a0km\u00b2 situata nelle odierne contee di Sacramento, Sutter e Yuba, concessa nel 1841 dal governatore Juan Alvarado a John Sutter. Il nome significa \"Nuova Svizzera\" e prende il nome dal paese natale di Sutter. La concessione si estendeva dall'attuale Marysville a sud lungo il Feather fino alla confluenza del Sacramento con l'American vicino all'attuale Sacramento.\nStoria.\nNel 1840 gli insediamenti in California messicana erano limitati, per la maggior parte, alle terre costiere. I Californio erano preoccupati dall'invasione straniera, soprattutto da parte degli americani. Per fornire un cuscinetto \"contro un'invasione indiana e contro le bande di predoni e cacciatori\", il governatore Alvarado concesse un appezzamento quadrato di undici leghe di lato (il massimo concesso dalla legge messicana) nella valle del Sacramento a John Sutter (1803\u20131880), un immigrato svizzero. Parte del compito di Sutter sarebbe stato quello di incoraggiare i coloni, per cui concesse ad altri piccole porzioni del suo terreno. Queste concessioni alla fine superarono la terra che gli era stata concessa.\nCon la cessione della California agli Stati Uniti d'America dopo la guerra messicano-statunitense, il trattato di Guadalupe Hidalgo del 1848 garant\u00ec il rispetto delle concessioni terriere precedenti. Come richiesto dal Land Act del 1851, nel 1852 present\u00f2 la richiesta alla Public Land Commission per la terra concessagli da Alvarado nel 1841. Nel 1853 Sutter present\u00f2 una richiesta per un ulteriore quadrato di 22 leghe chiamato \"Sobrante\", concesso a lui ad al figlio John A. Sutter Jr. dal governatore Manuel Micheltorena nel 1845.\nEntrambe le concessioni (Nuova Svizzera e Sobrante) furono confermate dal tribunale statunitense nel 1857, ma il procuratore generale present\u00f2 un ricorso alla Corte suprema. Nonostante Sutter non potesse presentare i registri originali della sua concessione, la Corte suprema accett\u00f2 nel 1841 la concessione Alvarado (Nuova Svizzera) rispendendo la concessione Micheltorena del 1845 (Sobrante) alla corte distrettuale. Nel 1864 la Corte suprema respinse la concessione Micheltorena del 1845 (Sobrante). La Alvarado di undici leghe fu concessa a John A. Sutter nel 1866.\nUn reclamo per parte di Rancho New Helvetia fu presentato da Charles Covillaud, J. M. Ram\u00edrez, W. H. Sampson, R. B. Buchanan e G. N. Sweazy alla Land Commission nel 1852. Noti come Covillaud &amp; Co., i soci acquistarono il Rancho Honcut di Cordua, ed acquistarono anche l'affitto di Cordua di terra nel Rancho New Helvetia. Una nuova richiesta su Rancho New Helvetia fu presentata da Roland Gelston alla Land Commission nel 1852. Roland Gelston, mercante di San Francisco, aveva numerose propriet\u00e0 a Sacramento. Una terza richiesta, infine, fu presentata da Hiram Grimes, il quale possedeva Rancho Del Paso, nel 1853.\nOperazioni.\nFino a 600 indiani lavoravano in Nuova Svizzera nella stagione del raccolto. Tra le altre industrie presenti vi erano \"una distilleria, una fabbrica di cappelli, una fabbrica di coperte ed una conceria\". Gli operai furono reclutati tra i capi locali come Maximo, un Miwok che aveva mandato molti operai alla Missione San Jos\u00e9 e ad Anashe. Le condizioni di vita e lavoro erano molto difficili, e furono descritte come \"schiavismo\", con gli indiani con collaborativi che venivano \"frustati, incarcerati e giustiziati\". Le case dei lavoratori nei vicini villaggi e nei ranch erano leggermente migliori.\nL'insediamento era difeso da un esercito Miwok, Nisenan e da indiani delle missioni per un totale di 150 unit\u00e0 di fanteria, 50 di cavalleria ed ufficiali bianchi di lingua tedesca. Questo gruppo, con uniformi russe acquistate a Fort Ross, marci\u00f2 a Los Angeles per difendere il governatore Manuel Micheltorena dalla rivolta dei Californio.\nSutter fu obbligato ad abbandonare i propri affari durante la corsa all'oro californiana del 1848, quando la zona fu invasa da moltitudini di cercatori d'oro. Sutter's Fort \u00e8 oggi un California State Historic Park. In seguito alla corsa all'oro gli operai di Sutter lo abbandonarono per cercare fortuna nelle miniere. In seguito le sue terre furono occupate. Nel 1852 Sutter dichiar\u00f2 bancarotta. Quindici anni dopo il rifiuto del 1864 della Corte suprema di riconoscergli la concessione Sobrante, Sutter cerc\u00f2 di ottenere un rimborso dal Congresso per il suo aiuto nella colonizzazione della California. Gli fu concesso poco, e nel 1880 Sutter mor\u00ec in un hotel di Washington."}
{"id": "1960515", "revid": "287204", "url": "https://it.wikipedia.org/wiki?curid=1960515", "title": "Arcidiocesi di Caceres", "text": ""}
{"id": "1960523", "revid": "1371684", "url": "https://it.wikipedia.org/wiki?curid=1960523", "title": "Gdebi", "text": "GDebi \u00e8 uno strumento a interfaccia grafica che permette di installare pacchetti .deb su Debian e sulle distribuzioni GNU/Linux da essa derivate.\nSi trova nella dotazione software delle distribuzioni basate su Ubuntu, e nei relativi repository.\nCaratteristiche.\nIl programma semplifica l'installazione di pacchetti .deb agli utenti meno esperti, in luogo della gestione pacchetti in un emulatore di terminale in un ambiente desktop.\nLo si avvia aprendo un file .deb utilizzando il menu contestuale del cursore."}
{"id": "1960528", "revid": "14691", "url": "https://it.wikipedia.org/wiki?curid=1960528", "title": "Vryheidsfront Plus", "text": ""}
{"id": "1960529", "revid": "17654", "url": "https://it.wikipedia.org/wiki?curid=1960529", "title": "Lucius Acilius", "text": ""}
{"id": "1960531", "revid": "1318658", "url": "https://it.wikipedia.org/wiki?curid=1960531", "title": "Partito Socialdemocratico (Andorra)", "text": "Il Partito Socialdemocratico (in catalano Partit Socialdem\u00f2crata, abbreviato in PS) \u00e8 un partito politico andorrano socialdemocratico.\nFondato nel 2000, alle elezioni del 2001 raccolse il 30% dei suffragi e conquist\u00f2 6 seggi su 28. Nelle elezioni del 2005 ottenne il 38,1% e 11 seggi su 28, diventando il principale gruppo di opposizione, mentre nelle successive elezioni del 2009 vinse la met\u00e0 esatta dei seggi, ottenendo cos\u00ec per la prima volta la guida del governo, che tuttavia non seppe mantenere per le divisioni interne unite al risicato margine di manovra parlamentare. La conseguente crisi con elezioni anticipate nel 2011 riportarono il partito all'opposizione.\nIl partito \u00e8 membro dell'Internazionale Socialista e osservatore al Partito Socialista Europeo."}
{"id": "1960532", "revid": "287204", "url": "https://it.wikipedia.org/wiki?curid=1960532", "title": "Marin Sanudo", "text": ""}
{"id": "1960534", "revid": "1515147", "url": "https://it.wikipedia.org/wiki?curid=1960534", "title": "Alleanza Socialdemocratica", "text": "Alleanza Socialdemocratica (in islandese \"Samfylkingin jafna\u00f0armannaflokkur \u00cdslands\", abbreviato Samfylkingin, sigla \"S\") \u00e8 un partito politico islandese di centrosinistra, a matrice socialdemocratica.\nIl partito \u00e8 membro del Partito Socialista Europeo.\nStoria.\nAlleanza Socialdemocratica nacque nel 1999 dall'unione di quattro partiti progressisti: Il Partito Socialdemocratico (\"Al\u00fe\u00fd\u00f0uflokkurinn\"), l'Alleanza delle donne (\"Samt\u00f6k um kvennalista\"), l'Alleanza popolare (\"Al\u00fe\u00fd\u00f0ubandalagi\u00f0\") e il Movimento nazionale (\"\u00dej\u00f3\u00f0vaki\").\nIl partito si present\u00f2 per la prima volta alle elezioni del maggio 2000 e da allora contrasta il partito di centrodestra dell'isola, il Partito dell'Indipendenza.\nDopo Ingibj\u00f6rg S\u00f3lr\u00fan G\u00edslad\u00f3ttir, gi\u00e0 sindaco di Reykjav\u00edk e Ministro degli Esteri, la \"leader\" del partito \u00e8 diventata J\u00f3hanna Sigur\u00f0ard\u00f3ttir, conquistando il 98% dei voti al congresso del partito il 28 marzo 2009. In seguito alla crisi finanziaria mondiale, che ha colpito in modo particolare l'Islanda, e le conseguenti dimissioni del primo ministro Geir Hilmar Haarde, del Partito dell'Indipendenza, la Sigur\u00f0ard\u00f3ttir \u00e8 diventata primo ministro, confermata dal voto popolare che, alle elezioni parlamentari del 2009, ha consegnato il governo alla coalizione tra Alleanza e Sinistra - Movimento Verde.\nL'attuale presidente del partito \u00e8 \u00c1rni P\u00e1ll \u00c1rnason, che \u00e8 stato eletto nel febbraio del 2013 succedendo a J\u00f3hanna Sigur\u00f0ard\u00f3ttir, il primo ministro uscente dell'Islanda. Katr\u00edn J\u00fal\u00edusd\u00f3ttir, ex Ministro dell'Industria e del Ministero delle Finanze nel gabinetto di Johanna, \u00e8 diventato vice presidente. L'ala giovanile di Alleanza democratica sociale \u00e8 la Giovent\u00f9 Socialdemocratica.\nIdeologia.\nL'ideologia di Alleanza Socialdemocratica \u00e8 quella socialdemocrazia che ha gettato le basi per le societ\u00e0 di Stato sociale dei Paesi nordici e dell'Europa settentrionale, contrarie a politiche neoliberiste indifferenti e pianificatrici. \nIl partito \u00e8 inoltre europeista e fermamente favorevole all'istituzione di una banca di credito centrale."}
{"id": "1960536", "revid": "122803060", "url": "https://it.wikipedia.org/wiki?curid=1960536", "title": "Tana (citt\u00e0)", "text": "Tana (in greco: \u03a4\u03ac\u03bd\u03b1\u03ca\u03c2, \"T\u00e1na\u00efs\") \u00e8 un'antica citt\u00e0 situata alla foce del fiume Don nel mar d'Azov, chiamato dai Greci \u039c\u03b1\u03b9\u03ce\u03c4\u03b9\u03c2 \u03bb\u03af\u03bc\u03bd\u03b7 (\"palude Meotica\"). Le vestigia di Tana si trovano a 30 chilometri dall'odierna Rostov sul Don, in Russia. \nStoria.\nI commercianti greci sembrano aver incontrato nomadi della zona gi\u00e0 nel VII secolo a.C. ma senza un insediamento formale e permanente. Le colonie greche infatti avevano due tipi di origine, ovvero dei cittadini della citt\u00e0-madre che fondavano in insediamento e delle \"emporia\", che erano semplici stazioni di scambio commerciale.\nTana fu fondata come colonia dai milesi di Panticapeo nel III secolo a.C. su un territorio in cui erano gi\u00e0 presenti comunit\u00e0 di cimmer\u00ee e sciti. La citt\u00e0 divenne un importante emporio con cui commerciare (soprattutto schiavi) con gli Sciti e i greci del Bosforo. Tana si svilupp\u00f2 rapidamente come \"emporium\" all'estrema estensione nord-est della sfera culturale ellenica. Era il posto naturalmente adatto, innanzitutto per il commercio delle steppe che si dirigevano a est verso la steppa ininterrotta, verso i Monti Altaj e la Scizia; poi per il commercio del Mar Nero, circondato da porti greci; infine per il commercio, col nord impenetrabile, di pellicce e schiavi portati gi\u00f9 dal Don. \nStrabone menziona Tanais nella sua \"Geografia\" (11.2.3).\nNel secolo I a.C. la citt\u00e0 che fino ad allora si era mantenuta indipendente dalla madrepatria, venne a far parte del Regno del Bosforo Cimmerio. Il sito della citt\u00e0, dominato da un arconte, era sul bordo orientale del territorio del Regno del Bosforo. Nell'et\u00e0 di Augusto (27 a.C- 14 d.C.) fu distrutta da Polemone re del Ponto e poi del Bosforo, in lotta contro la moglie Dynamis, erede del regno del Bosforo. A poca distanza di tempo, forse un secolo dopo, risorse una seconda Tanais, costituita da due comunit\u00e0, una di Elleni, l'altra dei Tanaiti, ciascuna con un proprio capo ed entrambe sotto un governatore del bosforo. \nUn grande mutamento si \u00e8 evidenziato nel sito archeologico quando \u00e8 stata rimossa la porta principale che collegava la sezione portuale con l'agora; il centro aperto della vita pubblica era occupato da una dimora palatina in epoca romana per i re del Bosforo. Per la prima volta c'erano dei re clienti a Tana: Sauromate II (175-211 d.C.) e suo figlio Rescuporide II (c 220 d.C.), che hanno lasciato delle iscrizioni pubbliche.\nNel 330 fu devastata dai Goti e poi dagli Unni. Ma il sito fu occupato continuamente fino alla seconda met\u00e0 del V secolo d.C. Poi il canale si innalz\u00f2, probabilmente a causa della deforestazione determinando lo spostamento forse nella piccola citt\u00e0 di Azov.\nNel XIII secolo divent\u00f2 un importante punto di partenza del commercio dall'occidentale verso l'Asia centrale, e viceversa, e assieme a Trebisonda fu punto di arrivo delle grandi mude veneziane: vi era un quartiere veneziano; l'importanza del luogo per il commercio era strategica, vi era anche un piccolo insediamento genovese, ma quest' ultimo preferiva gli empori della Crimea. I rappresentanti delle comunit\u00e0 occidentali (i franchi) rendevano omaggio e pagavano la protezione e il terratico (un affitto) ai Khan dell'Orda d'Oro che risiedevano a Sarai. La citt\u00e0 aveva un proprio consiglio. La composizione etnica era assai varia, vi erano oltre ai latini (franchi), greci (romei), armeni, turchi, russi, arabi e soprattutto tartari e appartenenti a numerose tribu minori. Ad esempio importanti esponenti della comunit\u00e0 veneziana erano in realt\u00e0 misti, figli illegittimi di veneziani con concubine ad esempio tartare o russe che agivano da agenti per i parenti risiedenti a Venezia. A Tana convergevano sia la via fluviale sia le vie carovaniere terrestri verso Tabriz, aggirando il Caspio e Urgench, Samarcanda. La decadenza della citt\u00e0 inizi\u00f2 con le guerre tra Tamerlano e l'Orda d'Oro: Tamerlano distrusse la citt\u00e0 nel 1395 per colpire le copiose entrate fiscali dell'Orda d'Oro. Le comunit\u00e0 commerciali occidentali tornarono nei primi decenni del XV secolo, ma l'insicurezza generale dell'area, la crescente pressione ottomana e l'utilizzo delle vie oceaniche fecero progressivamente perdere importanza all'emporio di Tana. Da ricordare in questo periodo 1436-1452 \u00e8 la spedizione diplomatica, commerciale e curiosamente anche archeologica di Giosafat Barbaro. Lo scopo primario della missione era la ricerca di alleati per la guerra tra la Repubblica di Venezia e l'Impero Ottomano. Nel 1471 giunsero gli ottomani ma avendo chiuso il Bosforo alle navi europee condannarono la citt\u00e0 all'oblio. Il luogo ormai abbandonato fu poi occupato da principato russo nel 1696, per poi ritornare ai turchi nel 1711 e di nuovo all'Impero russo nel 1774.\nArcheologia.\nNel 1823, I.A. Stempkovsky per primo ha fatto un collegamento tra i resti archeologici visibili, che erano per lo pi\u00f9 di epoca romana e la \"Tanais\" menzionata nelle antiche fonti greche. Gli scavi sistematici moderni hanno avuto inizio nel 1955. \nRecentemente una squadra russo-tedesca ha scavato nel sito con lo scopo di rivelare il cuore della citt\u00e0, l'agora e definire la portata dell'influenza ellenistica sull'urbanismo della Citt\u00e0 greca del Bosforo, oltre a studiare le risposte difensive alle culture nomadi circostanti. Recentemente anche l'Universit\u00e0 di Cracovia ha condotto delle esplorazioni sul sito.\nNel suo ultimo libro Jakten p\u00e5 Odin Thor Heyerdal ha avanzato un'idea molto controversa postulando le connessioni tra Tana l'antica Scandinavia. Per preparare il libro ha condotto alcune ricerche archeologiche sul sito. L'idea di Heyerdal si basava sulle vecchie saghe norvegesi di Snorri Sturlason. (1178-1241)\nIl sito.\nIl delta raggiunge la parte pi\u00f9 settentrionale del Mare d'Azov, che i Greci chiamavano \"Lago Maeotis\". Il sito dell'antica Tana \u00e8 a circa 30 km ad ovest della moderna Rostov sul Don. Il sito della citt\u00e0 centrale si trova su un altopiano con una differenza di 20 metri di altitudine nella parte sud. \u00c8 delimitata da una valle naturale a est, e da un fossato artificiale ad ovest dove era presente una fortificazione. L'abitato \u00e8 accessibile tramite la ricostruzione di un ponte di legno romano.\nNel sito sono presenti un santuario del XI-XII secolo, e degli idoli in pietra. Inoltre vi \u00e8 una capanna preistorica ricostruita e dei modelli di fortificazione. Inoltre vi sono alcuni musei e laboratori per le scuole. Il pi\u00f9 interessante \u00e8 il \"Museo di Tanais\" in cui sono esposti i reperti del sito suddivisi in base alle epoche storiche. Inoltre c'\u00e8 un piccolo museo dei costumi storici e delle sale espositive relative al sito."}
{"id": "1960538", "revid": "461628", "url": "https://it.wikipedia.org/wiki?curid=1960538", "title": "Canna (organo)", "text": "La canna \u00e8 l'elemento che produce il suono dell'organo detto \"a canne\", uno strumento musicale solitamente usato nelle chiese; il principio per il quale viene prodotto il classico suono si basa sulla vibrazione dell'aria prodotta nella canna stessa.\nAnticamente, le canne venivano raggruppate in file ordinate generalmente dietro le tastiere ma, con l'avanzare della tecnologia pneumatica/elettrica/elettronica, le canne possono essere poste in qualsiasi luogo e quindi si posero dove meglio risultano per l'acustica e per gli spazi dell'ambiente.\nSi dice \"facciata\" o \"prospetto\" la porzione di canne che sono visibili all'esterno.\nMateriali di costruzione.\nPer la costruzione delle canne sono stati utilizzati in passato i pi\u00f9 diversi e disparati materiali come argento, carta e cartone, pergamena con colla, osso, vetro, oro, alabastro, rame, ecc.\nLa tradizione ci riporta generalmente i tipi pi\u00f9 utilizzati: metallo e legno per quanto riguarda le canne labiali (detta anche \"ad anima\"). Con questi due diversi materiali si potevano ricreare, secondo la forma data, gli strumenti che si volevano interpretare. Generalmente il metallo (lega organaria di piombo e stagno) serve per le canne di Principale che ricreano il classico suono dell'organo, ma anche per ricreare il suono di trombe e corni. Il legno, invece per il suono dei flauti, bordoni e altri.\nPrincipio fisico.\nLe canne si distinguono in base al modo con cui viene prodotto il suono.\nLe canne cosiddette \"ad anima\", dette anche \"labiali\", funzionano con lo stesso principio del flauto dolce: l'aria, incidendo trasversalmente su un labium, mette in vibrazione la colonna d'aria, un principio fisico della dinamica dei fluidi del tutto simile ad altri strumenti aerofoni quali flauti, fischietti, ocarine, ecc.\nLe canne cosiddette \"ad ancia\" invece, dispongono di una lamina che, vibrando al passaggio dell'aria, mette in moto l'aria contenuta nelle canne, producendo cos\u00ec il suono. La lunghezza della canna (\"risuonatore\") denota solamente il colore del suono, mentre la forma ne modifica il timbro.\nParti della canna ad anima.\nLe canne labiali dell'organo sono costituite da tre parti:\nParti della canna ad ancia.\nRispetto alla canna ad anima, si differenzia per l'ancia che prende posto all'interno del piede della canna. \nUna canna ad ancia \u00e8 costituita da queste parti:\nLe canne ad ancia, oltre ad essere molto pi\u00f9 costose sono anche molto pi\u00f9 sensibili ai cambiamenti di temperatura/umidit\u00e0 e quindi hanno bisogno di una maggiore manutenzione e una frequente accordatura.\nCanne di facciata.\nLe canne di facciata (dette anche \"di mostra\") sono quelle canne che si possono facilmente vedere dall'esterno.\nLo scopo di queste canne \u00e8 di conferire un aspetto gradevole e armonico rispetto alla cassa dello strumento, e normalmente un duplice scopo \u00e8 di occultare il numero maggiore di canne di metallo di dimensioni inferiori poste all'interno che per ragioni tecniche possono avere anzitutto una progressione non simmetrica rispetto alla facciata, rimanendo protette di conseguenza da quest'ultima.\nQueste canne solitamente sono ad anima, costruite con una lega piombo-stagno con una percentuale di stagno maggiore rispetto alle canne interne che dona una maggiore brillantezza.\nLa disposizione di queste canne viene generalmente indicata con i termini \"a cuspide\" e \"con ali\", vengono inoltre distinte secondo la forma del labbro superiore che pu\u00f2 essere \"a mitria\", \"a scudo\", \"a triangolo\" o addirittura \"a fiamma\".\nSi possono intendere \"di facciata\" o \"di mostra\" anche altre tipologie di canne, anche di materiale diverso, poste per lo stesso scopo, quali canne di legno, canne ad ancia (orizzontali o verticali), canne tappate. Non tutte le canne di facciata suonano, infatti alcuni gruppi separati di canne (detti organetti muti) hanno fini solamente estetici, di riempimento della facciata, e non sono collegati ad un somiere, di conseguenza non producono suono."}
{"id": "1960541", "revid": "1564499", "url": "https://it.wikipedia.org/wiki?curid=1960541", "title": "Assedio di Accadia", "text": ""}
{"id": "1960542", "revid": "1377164", "url": "https://it.wikipedia.org/wiki?curid=1960542", "title": "Sergio Ferrara", "text": "\u00c8 autore delle teorie di supersimmetria delle particelle elementari (Teorie di Yang-Mills supersimmetriche, con Bruno Zumino) e della supergravit\u00e0, la prima significativa generalizzazione della teoria della relativit\u00e0 generale, basata sul principio di supersimmetria locale (con Daniel Z. Freedman e P. Van Nieuwenhuizen). Ha inoltre dato contributi pionieristici alle Teorie Conformi e al Bootstrap Conforme (con Raoul Gatto, A. Grillo e Giorgio Parisi). \nLa verifica sperimentale di vari aspetti di queste teorie, quali l'esistenza di particelle supersimmetriche, \u00e8 oggi fra gli obiettivi primari dall'acceleratore di particelle LHC.\nBiografia.\nCarriera.\nSergio Ferrara si \u00e8 laureato presso l'Universit\u00e0 La Sapienza di Roma nel 1968. Da allora ha lavorato come ricercatore per il CNEN e l'INFN presso i Laboratori Nazionali di Frascati, come CNRS Visiting Scientist presso il Laboratorio di Fisica Teorica della \u00c9cole normale sup\u00e9rieure di Parigi, e presso la divisione Teorica del CERN di Ginevra. Nel 1980 \u00e8 diventato professore ordinario di Fisica Teorica in Italia. Nel 1981 \u00e8 entrato alla Divisione Teorica del CERN come staff member. Dal 1985 \u00e8 professore di Fisica presso l'UCLA. Dal 1986 \u00e8 senior staff member al Dipartimento di Fisica del CERN.\nLa scoperta della supergravit\u00e0.\nNel 1976 Sergio Ferrara, Daniel Z. Freedman e Peter van Nieuwenhuizen hanno elaborato la Supergravit\u00e0 alla Stony Brook University di New York. Proposta inizialmente come teoria in 4 dimensioni, la teoria della supergravit\u00e0 generalizza la teoria della relativit\u00e0 generale, incorporando il principio di supersimmetria.\nPremi.\n\u00ab...\u201cper l'invenzione della supergravita\u2019, in cui le variabili quantistiche fanno parte della descrizione della geometria dello spaziotempo. \u00bb"}
{"id": "1960544", "revid": "2048388", "url": "https://it.wikipedia.org/wiki?curid=1960544", "title": "\u0218tefan Kov\u00e1cs", "text": "Ritenuto uno dei migliori allenatori rumeni della storia, durante la sua carriera d'allenatore ha vinto 15 titoli e nel 2019 \"France Football\" l'ha inserito tra i migliori allenatori di sempre.\nCarriera.\nInizi.\nNato in Romania da madre rumena e padre ungherese con il nome di \u015etefan Covaci (in ungherese Istv\u00e1n Kov\u00e1cs), adotta il cognome del padre ungherese divenendo noto come \u015etefan Kov\u00e1cs. Noto anche come \"Kovacs IV\" per via dei fratelli calciatori Joszef, Adalbert e Mikl\u00f3s, nazionale rumeno e ungherese che prese parte a tre campionati del mondo, dopo una lunga carriera da centrocampista durante la quale ha giocato anche in Belgio (a Charleroi) prima di tornare in patria durante la seconda guerra mondiale, intraprende la carriera da allenatore da Cluj. Nei suoi primi anni \u00e8 il vice allenatore del e dello \u0218tiin\u021ba Cluj: con i secondi, nel 1953 raggiunge la semifinale in Coppa di Romania uscendo con i futuri vincitori dell'UTA Arad ai supplementari dopo aver eliminato il nel turno precedente. A Cluj retrocede in seconda divisione, vincendo il campionato cadetto al primo anno e riportando la squadra in massima divisione. Nel 1959 sconfigge i concittadini del in Coppa (4-2), club che inizia ad allenare dalla stagione successiva. Dopo tre campionati di seconda serie, nel 1967 firma un contratto con la : vince tre Coppe di Romania, due da imbattuto, e il campionato rumeno nel 1968. Nel corso del suo quadriennio a Bucarest, partecipa alle competizioni europee: in Coppa delle Coppe elimina l' prima di uscire col , battendo gli spagnoli in casa per 1-0. Nel 1970 affronta il agli ottavi di finale di Coppa delle Coppe, perde 7-0 ma l'anno successivo \u00e8 chiamato a rimpiazzare Rinus Michels sulla panchina dell' campione d'Europa in carica.\nAjax.\nIl tecnico rumeno \u00e8 tra i meno conosciuti nel panorama europeo ed \u00e8 accolto tra i \"Lancieri\" con scetticismo. Arrivato ad Amsterdam, egli stesso non crede di riuscire a passare il colloquio per restare: superando una selezione di oltre una dozzina di candidati alla panchina, Kov\u00e1cs approda sulla panchina dell'Ajax e si ritrova nel clima dittatoriale lasciato pochi mesi prima da Michels. Decide di concedere maggiori libert\u00e0 in campo e fuori ai calciatori, sottraendo potere alla disciplina imposta da Michels fino a perderla completamente al termine dei suoi due anni.\nKov\u00e1cs sposa il \u00abcalcio totale\u00bb di Michels e prosegue il ciclo di successi vincendo due campionati olandesi, due coppe nazionali, due Coppe dei Campioni, una Coppa Intercontinentale e anche la prima edizione della Supercoppa UEFA, non riconosciuta dall'organismo continentale.\nAlla sua prima stagione centra il \"treble\", secondo allenatore a riuscirci nella storia dopo Jock Stein. Vince il campionato davanti al perdendo una sola partita su 34; nella coppa nazionale elimina , , , e . In Coppa Campioni, gli olandesi battono (2-0), (6-2), (3-1), (1-0) e, nella finale di Rotterdam, l' (2-0) con una doppietta di Johan Cruijff. Kov\u00e1cs vince la massima competizione europea da imbattuto ed esprimendo un gioco di calcio stilisticamente migliore rispetto a quanto aveva fatto vedere Michels nelle stagioni precedenti, pur senza convincere pienamente la dirigenza della societ\u00e0: girano voci sulla scarsa disciplina dell'organico, inoltre il manager \u00e8 inviso a parte del suo staff tecnico, che chiede alla dirigenza l'esonero. La dirigenza dell'Ajax organizza una riunione d'emergenza nell'aprile del 1972, dopo la partita di ritorno pareggiata a reti bianche con il Benfica che aveva valso la finale della Coppa Campioni, per decretare il licenziamento del tecnico, nonostante fosse ancora in corsa nelle tre competizioni, essendo in finale di coppa dei Paesi Bassi, in finale di Coppa dei Campioni e con cinque punti di margine sul Feyenoord in campionato. I giocatori si schierano dalla parte del tecnico, Kov\u00e1cs resta e vince la competizione, ponendo simbolicamente fine all'era del catenaccio.\nNella stagione successiva si ripete in campionato, finendo al primo posto per due lunghezze sul Feyenoord ed esce al primo turno di coppa dei Paesi Bassi, superato ai supplementari dal . In Coppa Campioni l'Ajax, esonerato dal primo turno, batte (6-1), (5-2), (3-1, vincendo entrambi i confronti con un gioco nettamente pi\u00f9 propositivo rispetto agli avversari) e in finale per 1-0. Kov\u00e1cs vince la sua seconda Coppa dei Campioni e l'Ajax diviene la prima squadra a vincere il torneo per tre anni di fila dai tempi del Real Madrid, vivendo in questo periodo uno dei suoi migliori momenti storici. Al termine della stagione, Kov\u00e1cs, rinomato per aver dato maggiori libert\u00e0 ai giocatori e per non avere n\u00e9 il braccio di ferro di Michels n\u00e9 il potere per gestire adeguatamente lo spogliatoio dei \"Lancieri\", perde il controllo della squadra. Accetta l'incarico di CT della nel luglio seguente, lasciando l'Ajax che da l\u00ec a pochi mesi, soprattutto a causa delle troppe libert\u00e0 concesse ai calciatori, si sfalder\u00e0.\nGli ultimi anni.\nCon la Francia \u00e8 sorteggiato in un girone di qualificazione al assieme a e , vince una sola partita e i transalpini non si qualificano. Nel 1975 \u00e8 licenziato e l'anno dopo accetta di guidare la . Per il , trova un girone con e , vince una partita con entrambe, ma non passa il girone. Kov\u00e1cs \u00e8 impegnato nelle qualificazioni al in un raggruppamento con l': \u00e8 imbattuto dopo tre partite e dopo aver affrontato per due volte gli inglesi, tuttavia il 13 maggio 1981 perde 1-0 contro l'. Il regime comunista della Romania lo accusa di essersi venduto la partita a causa delle sue origini ungheresi e lo licenzia dall'incarico.\nNegli anni ottanta allena il , vincendo la Coppa di Grecia nel 1982: il 7 marzo 1983, all'indomani della sconfitta in trasferta con l' per 4-1 e con la squadra in dodicesima posizione, la dirigenza lo esonera. La sua ultima squadra da tecnico \u00e8 il , che porta al quinto posto in campionato."}
{"id": "1960546", "revid": "212348", "url": "https://it.wikipedia.org/wiki?curid=1960546", "title": "Sistema di trasmissione (organo)", "text": "Il sistema di trasmissione nell'organo consiste in un insieme di meccanismi, siano essi, meccanici, pneumatici, elettrici, elettronici o dati da combinazioni fra queste varie possibilit\u00e0, i quali permettono l'apertura dei \"ventilabri\", ossia le valvole poste all'interno del somiere, le quali fanno s\u00ec che possa avvenire il passaggio dell'aria alle canne quando viene premuto un tasto.\nIl sistema di trasmissione permette inoltre la scelta del registro (famiglia di canne) e l'attivazione di vari accessori quali le unioni tra i vari manuali, tra i manuali e la pedaliera oppure l'attivazione di effetti particolari come il tremolo o l'attivazione di registri particolari a percussione (campane, campanelli, piatti, grancassa ecc.).\nPer l'alimentazione dell'organo \u00e8 necessaria una riserva d'aria (generalmente un mantice) che un tempo veniva alimentata manualmente tramite delle pompe, mentre oggi si utilizza un elettroventilatore.\nTrasmissione meccanica.\nNegli organi a trasmissione meccanica (il tipo meno diffuso) vi \u00e8 un sistema di leve, tiranti e talvolta bilancieri per trasmettere il movimento dal tasto al ventilabro.\nAll'atto pratico questo significa che la consolle deve essere posizionata vicino alle canne, come si vede spesso negli organi posti in alto, sopra il portale d'ingresso principale (cantoria) oppure su un lato della navata.\nL'insieme di leve, tiranti e bilancieri che costituiscono la trasmissione in un organo meccanico viene detta \"catenacciatura\". La trasmissione meccanica, rispetto a tutte le altre, consente la miglior coscienza esecutiva in quanto l'organista resta a contatto diretto ed immediato con il proprio strumento e, mediante un sapiente controllo della pressione sul tasto, pu\u00f2 incidere sulla resa sonora delle canne.\nTalvolta, sugli organi di grandi dimensioni, viene impiegata la leva Barker, un dispositivo che riduce notevolmente lo sforzo fisico dell'organista, quando deve suonare con molti registri e unioni azionati contemporaneamente. \nCon questo sistema, premendo un tasto si apre un solo ventilabro, che permette di riempire un manticetto ad alta pressione, collegato alle catenacciature. In questo modo, lo sforzo \u00e8 esercitato dall'aria e non dall'organista.\nTrasmissione pneumatico-tubolare.\nNegli organi a trasmissione pneumatica, questa avviene mediante un tubicino pieno d'aria che viene attivato alla pressione del tasto. L'aria viene convogliata ad un manticetto che aziona la valvola in corrispondenza della canna. In questo modo \u00e8 possibile separare la consolle dalle canne; per\u00f2 le perdite, di cui inevitabilmente il sistema soffre, soprattutto a distanza di tempo dalla costruzione, fanno s\u00ec che la trasmissione del movimento non sia immediata e l'organista, soprattutto nei brani veloci, possa confondersi perch\u00e9 ascolta quello che sta suonando con un sensibile ritardo.\nSono tuttora esistenti anche strumenti nei quali la pressione del tasto non provoca un aumento della pressione nel manticetto, bens\u00ec una sua riduzione. In questi strumenti la parte esterna dei manticetti si trova sotto pressione all'interno del somiere, una loro depressione interna permette quindi l'apertura del ventilabro collegato. Tale soluzione permette di incrementarne la velocit\u00e0 di apertura e di chiusura dei ventilabri, rispetto al metodo a pressione descritto qui sopra, assicurando pi\u00f9 prontezza all'esecuzione dell'organista.\nTrasmissione elettrica.\nA fine '800 si \u00e8 infine passati alla trasmissione prima elettrica e poi, nell'ultimo quarto del XX secolo, a quella elettronica, dove la trasmissione del moto fra tasto e ventilabro viene fatta per mezzo di \"rel\u00e8\" elettromagnetici o addirittura di \"chip\". La soluzione permette di accoppiare a piacimento i registri alle varie tastiere e le tastiere fra loro, anche a distanza di ottava, senza appesantimenti del tocco. La consolle pu\u00f2 essere collocata a molti metri di distanza dall'organo ed \u00e8 possibile persino memorizzare l'esecuzione e riprodurla.\nLa pressione del tasto provoca la chiusura di un contatto elettrico. Questo sistema per\u00f2 produce una cesura fra l'esecutore e l'organo. L'organista non \u00e8 pi\u00f9 in diretto contatto con lo strumento e non pu\u00f2 incidere sull'apertura del ventilabro. Il passaggio di corrente, infatti, eccita una bobina che tramite attrazione magnetica apre il ventilabro. Ogni tasto quindi \u00e8 collegato al proprio magnete tramite un cavo elettrico. Questo provoca un grande aumento del volume del conduttori console-organo. Uno per ogni tasto per ogni tastiera e pedaliera.\nIl numero di cavi elettrici aumenta notevolmente nel caso l'organo presenti registri in derivazione o estesi dove (ad esempio) da una fila di canne di principale vengono derivati i registri (ottava, decimaquinta). In questo caso ogni canna deve essere indipendente e quindi viene utilizzato un conduttore per ogni magnete posto sotto ad ogni canna. Il problema del volume di cavi elettrici viene risolto dalla trasmissione elettronica. Per questo la trasmissione meccanica viene largamente preferita.\nTrasmissione elettronica.\nIl funzionamento della trasmissione elettronica \u00e8 identico a quello elettrica sopra descritto tranne che nella trasmissione organo/console. Qui, infatti, vengono eliminati i cablaggi ingombranti della trasmissione elettrica e sostituiti da un piccolo cavetto con 4 conduttori (a volte anche via onde radio) che invia dati elettronici relativi a tasti, registri, accessori tramite una comunicazione seriale tra un centralino posto nella console che codifica gli ingressi e uno nel corpo organo che decodifica le uscite e le manda ai magneti. Nella comunicazione elettronica sono stati introdotti anche numerosi accessori tra i quali memorizzatori su \"floppy disk\" di registri, combinazioni; funzionalit\u00e0 MIDI; esecuzioni automatiche di brani; ecc.\nTrasmissione elettronica proporzionale.\nQuesto \u00e8 l'ultimo tipo di trasmissione console/organo inventata. La trasmissione di registri, espressioni \u00e8 identica a quella del tipo elettronico standard mentre la trasmissione dei tasti \u00e8 particolare e permette un'apertura parziale del ventilabro a seconda della pressione del tasto (a tutt'oggi vengono codificate 128 posizioni differenti). Si cerca in questo modo di imitare quanto meno la precisione del tocco di un organo meccanico, anche se non la sensibilit\u00e0."}
{"id": "1960558", "revid": "6923", "url": "https://it.wikipedia.org/wiki?curid=1960558", "title": "Franca Biondelli", "text": "Biografia.\nInizi.\nDal 2002 \u00e8 sindacalista della CISL e dal 2004 \u00e8 anche segretario generale FPS CISL Novara (Sanit\u00e0 , Enti Locali, Stato e parastato). Come sindacalista si impegna in modo particolare per porre rimedio alle problematiche dei lavoratori nelle strutture sanitarie presenti sul territorio novarese.\n\u00c8 da sempre attiva politicamente nella sua citt\u00e0 natale. Nel 2017 viene eletta per il terzo mandato essendo la pi\u00f9 votata della citt\u00e0. Per tre mandati \u00e8 stata amministratrice comunale ricoprendo i ruoli di consigliera comunale dal 1998 al 2002 eletta in una coalizione di centro-sinistra.\nDa dirigente locale della Margherita \u00e8 la fondatrice del circolo del Partito Democratico nella sua citt\u00e0 Borgomanero e tra i fondatori del Pd in Provincia di Novara.\nCarriera politica.\nNel 2008 viene eletta senatrice tra le fila del Partito Democratico all'interno della circoscrizione Piemonte, entrando a far parte anche della Commissione per l'igiene e la sanit\u00e0. Rimarr\u00e0 in carica fino al 2013, quando decide di candidarsi alla Camera, venendo anche qui eletta.\nIl 28 febbraio 2014 viene nominata Sottosegretario al Ministero del lavoro e delle politiche sociali nel governo Renzi. Riconfermata nel 2016 all'interno del governo Gentiloni, resta in carica fino al 1\u00ba giugno 2018."}
{"id": "1960570", "revid": "125774009", "url": "https://it.wikipedia.org/wiki?curid=1960570", "title": "Detective Conan - Requiem per un detective", "text": ", conosciuto anche con il titolo internazionale \"Detective Conan: The Private Eyes' Requiem\", \u00e8 un film d'animazione del 2006 diretto da Yasuichir\u014d Yamamoto.\nSi tratta del decimo film dedicato al decimo anniversario della serie anime \"Detective Conan\", uscito in Giappone il 15 aprile 2006.\nTrama.\nKogoro viene invitato con Conan, Ran, Ai e i Detective Boys al \"Red Castle\", un prestigioso hotel che si trova a Yokohama, davanti al parco dei divertimenti Miracle Land. Una volta nell'hotel, a tutti viene regalato un \"free pass ID\" per entrare gratis nel parco, cos\u00ec che i ragazzi possano divertirsi mentre Kogoro risolve un caso che gli verr\u00e0 sottoposto dalla persona che lo ha contattato. Mentre i Detective Boys, Ran e Ai si dirigono verso l'ingresso, Conan viene trattenuto con una scusa. Uno dei camerieri dell'hotel avvia una videoproiezione, in cui un uomo dal volto coperto spiega che i free pass ID sono equipaggiati con bombe a orologeria ed esploderanno se Kogoro non riuscir\u00e0 a risolvere il caso entro le dieci di sera, se tenteranno di toglierseli o se i ragazzi usciranno dal parco. La persona che ha commissionato l'indagine d\u00e0 un solo indizio: \"TAKA 3 - 8\". Conan e Kogoro iniziano le indagini, mentre Ai, informata da Conan con la ricetrasmittente, tenta di non far uscire dal parco i ragazzi, del tutto ignari del pericolo che stanno correndo, anche se l'impresa si rivela ardua.\nI due detective raggiungono il luogo indicato dall'indizio, un vecchio hotel dove vive un senzatetto. Conan interroga l'uomo e questi rivela di aver visto parecchio movimento attorno all'edificio un giorno: un enorme uccello bianco era passato davanti al sole, un'auto nuova era stata parcheggiata in mattinata nel cortile, mentre al tramonto al suo posto c'era una macchina vecchia. In quello stesso giorno, le cantine dell'albergo erano state chiuse dagli agenti immobiliari. Forzando la porta delle cantine, Conan trova un borsone che contiene un passamontagna e una pistola. Mentre escono dall'edificio, Conan e Kogoro vengono fermati dalla polizia. In quel momento, Kaito Kid (chiamato \"Ladro Kid\" nella versione italiana) sfreccia sopra di loro a bordo del suo deltaplano.\nKogoro e Conan vengono portati in commissariato e scoprono che la polizia sta cercando di catturare Kaito Kid perch\u00e9 sospettato di voler compiere un furto in uno degli edifici del quartiere di Minato Mirai, dove si sta svolgendo una mostra di pietre preziose. Conan viene contattato dalla persona che ha commissionato l'indagine e questi mostra di conoscere la vera identit\u00e0 del ragazzo. Inoltre, l'uomo rivela il secondo indizio: recarsi alla terrazza del caff\u00e8 la sera. Conan capisce che deve recarsi nel luogo dove \u00e8 stato posato il primo lampione in citt\u00e0. Qui il ragazzo incontra Heiji, che \u00e8 stato assoldato per la stessa indagine e con le stesse modalit\u00e0. Kogoro riesce ad avvertire la polizia del pericolo che i ragazzi stanno correndo, senza che il criminale se ne accorga.\nA Miracle Land, Ran incontra prima Sonoko, che dovr\u00e0 presenziare a una festa nell'hotel, e poi Kazuha. Per fare in modo che le ragazze non escano dal parco, Ai finge di svenire. Nel frattempo, Heiji e Conan ricevono un altro indizio: \"YOU CRY\". I due detective incontrano Saguru Hakuba, senza sapere che \u00e8 in realt\u00e0 Kaito Kid travestito, con il bracciale di Sonoko. Grazie all'aiuto del nuovo arrivato, Conan ed Heiji capiscono che l'indizio \u00e8 un insieme di due acronimi: il primo indica l'universit\u00e0 di Yokohama e il secondo un club universitario. Parlando con i ragazzi del club, i tre detective scoprono che uno dei presidenti, Suehiko Ito, \u00e8 sospettato di aver assaltato un furgone portavalori. I ragazzi scoprono anche che uno degli amici di Suehiko \u00e8 stato eliminato con un colpo sparato da un fucile di precisione e una loro amica comune, Reiko Shimizu, si \u00e8 tolta la vita. L'uomo che ha commissionato le indagini, dopo essersi accertato che i ragazzi abbiano intuito su quale caso indagare, invia dei motociclisti armati per aggredire i tre detective. I ragazzi riescono a mettersi in salvo, Conan viene ferito a una gamba. Nel frattempo, al parco dei divertimenti, i Detective Boys si scontrano con un borseggiatore e lo inseguono.\nRan e Kazuha aiutano i ragazzi a bloccare il criminale, ma questi riesce a prendere Ayumi in ostaggio. Un bizzarro intervento di Sonoko fa s\u00ec che il malvivente si lasci sfuggire di mano la ragazzina. Successivamente interviene anche Sato che, pur essendo nel parco per un appuntamento segreto con Takagi, riesce a stendere il criminale, che viene cos\u00ec arrestato. Conan, che aveva perso conoscenza durante l'aggressione, si risveglia nell'auto di Agasa e scopre che Heiji non \u00e8 riuscito a risolvere il caso. I tre si dirigono verso il \"Red Castle\". Durante il tragitto, Agasa rivela a Conan ed Heiji gli indizi trovati da Kogoro durante la sua indagine parallela, che si rivelano altrettanto fondamentali.\nConan ed Heiji riescono infine a risolvere il caso e, grazie anche al provvidenziale intervento di Kaito Kid, a salvare i loro amici prima che saltino tutti in aria sulle montagne russe.\nColonna sonora.\nIl musicista Katsuo \u014cno ha composto quarantaquattro nuove tracce, usate poi anche nella serie televisiva. La sigla finale \u00e8 , dei B'z.\nDistribuzione.\nEdizione italiana.\nIn Italia il film \u00e8 stato solo trasmesso in televisione, in una versione divisa in cinque parti da venti minuti circa e in una versione intera, entrambe senza censure video e con lo stesso doppiaggio, che presenta alcune censure su termini come \"morire\" e \"uccidere\", resi con \"perdere la vita\" ed \"eliminare\".\nLa versione divisa in parti \u00e8 stata trasmessa su Italia 2 dal 13 al 17 giugno 2012, alle ore 20:40. Questa versione non ha l'introduzione che riassume l'inizio della storia del manga, presente in ogni film seppur con qualche differenza. L'epilogo, che nell'originale si trova dopo la sigla finale, \u00e8 stato collocato prima di essa. In questa versione \u00e8 stata utilizzata, come sigla di apertura e chiusura di ogni parte, la prima sigla italiana, \"Detective Conan\" di Giorgio Vanni, con le immagini della sigla di apertura dell'episodio speciale 479, in cui sono presenti quindi anche alcuni personaggi comparsi solo in quell'episodio. Per la prima parte della sigla finale le immagini sono spostate sulla destra e i titoli internazionali in inglese scorrono su sfondo nero sulla parte sinistra dello schermo.\nLa versione intera \u00e8 andata in onda sempre su Italia 2 il 26 settembre 2012. Questa versione come l'originale non ha sigla iniziale, e mantiene l'introduzione, la sigla finale originale e l'epilogo collocato dopo di essa. La sigla finale ha le immagini originali con i titoli internazionali in inglese e sono stati aggiunti i crediti italiani riguardanti il doppiaggio.\nNel doppiaggio italiano, solo in questo film, l'ispettore Otaki viene erroneamente definito \"agente\" e il cognome di Saguru Hakuba \u00e8 traslitterato \"Shirama\".\nEdizioni home video.\nIn Giappone il film \u00e8 stato pubblicato in DVD da Shogakukan il 13 dicembre 2006 in un'edizione standard e in pi\u00f9 un'edizione limitata in due dischi. Nella stessa data, questo \u00e8 stato pubblicato anche in VHS dall'omonima societ\u00e0. Dopodich\u00e9, il film \u00e8 stato pubblicato da Being con l'etichetta B-vision in un'edizione in Blu-ray Disc e in una nuova edizione in DVD, entrambe a disco singolo e uscite il 25 febbraio 2011. \u00c8 l'ultimo film di \"Detective Conan\" uscito in VHS. In Italia non \u00e8 mai stato pubblicato per l'home video.\nAccoglienza.\n\"Requiem per un detective\" ha incassato circa 3 miliardi e 30 milioni di yen, ovvero circa 20 milioni e 200\u00a0000 euro, classificandosi all'undicesimo posto dei film giapponesi con il maggior incasso in patria nel 2006. Il film \u00e8 stato nominato per gli Awards of the Japanese Academy del 2007 nella categoria animazione, in cui ha poi vinto \"La ragazza che saltava nel tempo\".\nVersione a fumetti.\nCon i fotogrammi del film \u00e8 stato prodotto un anime comic in due volumi dal titolo . La \u00e8 stata pubblicata da Shogakukan il 18 novembre 2006 (ISBN 4-09-120808-8), la il 18 dicembre dello stesso anno (ISBN 4-09-120809-6). Un'edizione in volume unico \u00e8 stata poi pubblicata sempre da Shogakukan il 17 aprile 2009 (ISBN 978-4-09-121648-9)."}
{"id": "1960577", "revid": "124409012", "url": "https://it.wikipedia.org/wiki?curid=1960577", "title": "La carica di 101", "text": "La carica di 101 \u00e8 stata una trasmissione radiofonica in onda su R101, condotta da Cristiano Militello, Paolo Dini, Lester ed in precedenza da Sara Calogiuri e Paolo Cavallone con Militello. Il trio si avvaleva della collaborazione di vari comici e imitatori che animavano il programma: tra questi vi erano Massimo Lopez, Nino Frassica, Dario Ballantini, Sergio Sironi e Leonardo Fiaschi.\nEra in onda dalle 7 alle 10 del mattino dal luned\u00ec al venerd\u00ec e accompagnava il suo pubblico con intrattenimento leggero che prendeva spunto dall'attualit\u00e0. Ogni giorno veniva proposto agli ascoltatori un tema diverso, al quale essi partecipavano esprimendo la loro opinione via SMS. Il programma era anche caratterizzato da imitazioni e parodie di svariati personaggi pubblici o di fantasia.\nLa musica proposta era quella di R101: anni ottanta, novanta e di oggi.\nIl titolo della trasmissione era un chiaro riferimento all'omonimo film della Disney.\nDa gennaio 2015 la trasmissione \u00e8 stata sostituita dal nuovo programma \"La banda di R101\", condotto da Cristiano Militello, Paolo Dini e Lester, Chiara Tortorella e Riccardo Russo. Sono questi ultimi due che aprono la trasmissione alle 6 di ogni mattina, raggiunti dal resto della banda alle 7."}
{"id": "1960582", "revid": "1305772", "url": "https://it.wikipedia.org/wiki?curid=1960582", "title": "Skyhook", "text": "Skyhook, dall'inglese \"sky\" (cielo) e \"hook\" (gancio) pu\u00f2 indicare:"}
{"id": "1960583", "revid": "7336", "url": "https://it.wikipedia.org/wiki?curid=1960583", "title": "Skyhooks", "text": ""}
{"id": "1960585", "revid": "9316", "url": "https://it.wikipedia.org/wiki?curid=1960585", "title": "John Mc Cain", "text": ""}
{"id": "1960586", "revid": "9316", "url": "https://it.wikipedia.org/wiki?curid=1960586", "title": "John Mac Cain", "text": ""}
{"id": "1960590", "revid": "767487", "url": "https://it.wikipedia.org/wiki?curid=1960590", "title": "Derrick Sharp", "text": "Dal 2011 al 2013 \u00e8 stato assistente allenatore al Maccabi Tel Aviv.\nCarriera.\nEsce dalla University of South Florida nel 1993, anno in cui approda nella seconda serie israeliana firmando con il Maccabi Hadera. Dal 1994 al 1996 veste la canotta dell'Hapoel Migdal-HaEmek, formazione anch'essa militante in seconda serie. Al termine di quest'esperienza si concretizza il passaggio al Maccabi Tel Aviv, con cui giocher\u00e0 per anni conquistando decine di trofei tra nazionali e continentali.\nDopo aver ottenuto cittadinanza \u00e8 sceso in campo con la nazionale israeliana, partecipando anche ai campionati europei 2001 e 2003."}
{"id": "1960592", "revid": "125828628", "url": "https://it.wikipedia.org/wiki?curid=1960592", "title": "Gerolamo Pitzolo", "text": "Biografia.\nProveniva da una famiglia ricca e occupava alcune delle pi\u00f9 importanti cariche sarde.\nFaceva parte dello Stamento militare del governo della Sardegna.\nDivenne famoso al popolo per essere stato a capo dell'esercito (il primo di \"unit\u00e0 nazionale sardo\") che fronteggiava insieme al Vincenzo Sulis i militari francesi sbarcati lungo le coste di Quartu Sant'Elena . Grazie anche ad eventi fortuiti (le truppe francesi non avevano preparato l'invasione accuratamente) l'esercito sardo riport\u00f2 una netta vittoria respingendo i nemici in mare. Il fatto che i piemontesi non furono capaci o non vollero approntare le difese del territorio sardo mentre i sardi furono capaci di respingere una delle pi\u00f9 temute potenze del tempo venne usato dalle classi dirigenti sarde come motivo per richiedere maggiori poteri nell'amministrazione della Sardegna, amministrazione che dal passaggio del Regno di Sardegna alla casa dei Savoia era stata esclusivamente ad appannaggio di funzionari provenienti d'oltremare. In aggiunta a ci\u00f2, i sovrani sabaudi non avevano mai convocato gli Stamenti sardi, organi di rappresentanza delle classi dirigenti sarde.\nNel 1794 il Pitzolo fu a Torino tra la delegazione che present\u00f2 al re le cinque richieste elaborate dagli Stamenti. Le cinque richieste erano una piattaforma di stampo autonomistico che gli Stamenti sardi, autoconvocatisi dopo la vittoria contro i francesi, avevano elaborato mediando le rivendicazioni provenienti dalla nobilt\u00e0 e dall'emergente borghesia professionale sarda. Tra le cinque richieste vi era quella di riservare cariche istituzionali nell'amministrazione a \"nazionali sardi\", quella di ratificare i diritti e privilegi del regno, quella di convocare gli Stamenti regolarmente. Le cinque richieste erano tutt'altro che rivoluzionarie e tendevano unicamente a fornire un ruolo nella gestione della Sardegna alla nobilt\u00e0 e all'alta borghesia di Sardegna. Tuttavia il sovrano sabaudo declin\u00f2 le richieste. A parte questo rifiuto di accordare le concessioni richieste, a far infuriare il popolo sardo fu anche il modo in cui il rifiuto venne comunicato (alla delegazione sarda inviata a Torino non furono comunicate le decisioni prese che vennero invece inviate al vicer\u00e9 in Sardegna).\nIn seguito a questo rifiuto, i dirigenti piemontesi in Sardegna cominciarono a perseguire alcuni dei fautori delle cinque richieste per paura del malcontento e della possibile diffusione di ideali \"rivoluzionari\". Questa opera di repressione gener\u00f2 inevitabilmente maggiore malcontento che esplose nei moti del 28 aprile 1794 a Cagliari, quando il popolo cagliaritano blocc\u00f2 l'arresto di due membri degli Stamenti molto rispettati e, prese le armi, incarcer\u00f2 e successivamente espulse la maggior parte dei funzionari e professionisti piemontesi. Gli Stamenti sardi funsero da quel momento come un vero e proprio parlamento ripristinando l'ordine in Sardegna (dove la rivolta si era estesa ai villaggi) e avviando diverse proposte di riforma dell'amministrazione della Sardegna. Questo periodo che si concluse nel 1796 con divisioni tra rivoluzionari e la sconfitta militare del tentativo di riforma radicale propugnato da Giovanni Maria Angioy \u00e8 noto come la \"Sarda Rivoluzione\".\nQuando il Pitzolo rientr\u00f2 da Torino nell'estate del 1794 fu acclamato dai cagliaritani come padre della patria. Tuttavia, il Pitzolo fu il maggiore artefice della divisione dei rivoluzionari in due partiti contrapposti, i \"normalizzatori\" e i \"novatori\". Questi ultimi venivano dal Pitzolo e altri indicati col termine generico di \"giacobini\" nonostante tra i novatori stessi coloro che sostenevano i principi giacobini non fossero che una parte. \nIl Pitzolo, anche in virt\u00f9 della sua posizione di aristocratico, si dimostr\u00f2 infatti determinato a stemprare e normalizzare gli aspetti pi\u00f9 radicali della rivoluzione sarda. \nAccettando alcune delle cinque richieste, Vittorio Amedeo III di Savoia, re di Sardegna al tempo, nomin\u00f2 \"nazionali sardi\" alle pi\u00f9 alte cariche del governo della Sardegna. Tra questi, il Pitzolo venne nominato intendente generale. Tuttavia questa apparente concessione del sovrano piemontese era stata fatta non tenendo conto del dettato costituzionale che imponeva al sovrano di effettuare le nomine su segnalazione degli organi di rappresentanza sardi. Questo mancato riconoscimento del ruolo degli organi di rappresentanza sardi fu uno dei motivi di divisione tra normalizzatori quali il Pitzolo e il partito dei novatori. Mentre i novatori tentavano di invalidare le cariche proposte appellandosi al dettato costituzionale, il Pitzolo usava la sua popolarit\u00e0 per appellarsi alle masse di \"popolani\" che risposero avallando le nomine regie. \nIn seguito a queste nomine, il dissidio tra normalizzatori da una parte e i novatori dall'altra (tra i quali si ritrovava Giovanni Maria Angioy) si inaspr\u00ec ulteriormente. I novatori nel loro complesso erano favorevoli ad ascrivere alla nascente borghesia sarda un ruolo istituzionale di rilievo nella gestione della Sardegna e -in alcuni casi- vedevano anche favorevolmente un coinvolgimento delle masse popolari come quella cagliaritana che era stata coinvolta nei moti rivoluzionari sardi. Il Pitzolo e gli altri normalizzatori erano invece avversi ad ogni riforma del governo che riconoscesse un ruolo effettivo alle emergenti classi sociali. Lo scopo dei moti rivoluzionari secondo il Pitzolo doveva limitarsi a dare un riconoscimento e un ruolo agli aristocratici e ai possidenti sardi lasciando per\u00f2 immutati gli assetti istituzionali e socio-economici esistenti. Intriso di cultura politica dell'Ancien R\u00e9gime, il Pitzolo era estremamente diffidente di ogni concessione democratica o riformatrice. La politica reazionaria del Pitzolo gli fece rapidamente perdere consensi tra le masse di popolani che inizialmente l'avevano considerato come un padre della patria.\nIl partito dei normalizzatori era anche contrario ad ogni richiesta di riconsiderare o abolire il funzionamento del sistema feudale in Sardegna. Mentre il feudalesimo era stato ormai superato in quasi tutta l'Europa, in Sardegna questo sistema sussisteva nonostante la crescente insofferenza della popolazione dei villaggi infeudati e della borghesia illuminata che riconosceva in questo sistema una delle cause di arretratezza della Sardegna. Il feudalesimo fu tra l'altro introdotto in tutta la Sardegna solo verso la fine del medioevo, ovvero nel XV secolo col prevalere del Regno d'Aragona sul Giudicato d'Arborea.\nLo scontro tra i due partiti si intensific\u00f2 a seguito della sostituzione del ministro Avogadro con il ministro Galli della Loggia nel governo a Torino. Il ministro Galli della Loggia dimostr\u00f2 di essere dalla parte del partito dei normalizzatori, assecondandone le azioni politiche. \nA far precipitare gli eventi fu la nomina reale di tre funzionari sassaresi nelle istituzioni sarde, personaggi apertamente schierati con il partito dei normalizzatori. Ancora una volta, la nomina fu fatta dal re senza rispettare la procedura di chiedere indicazioni sulle nomine alle stesse istituzioni sarde. Argomentando che non era stato rispettato il dettato costituzionale, il partito dei novatori questa volta convinse il vicer\u00e9 di Sardegna ad annullare le nomine di questi tre funzionari. Il ministro Galli della Loggia, informato dell'annullamento, fece pervenire una missiva al vicer\u00e9 che imponeva il rispetto delle nomine. Il ministro inoltre ingiungeva al vicer\u00e9 di dare autorit\u00e0 al Generale delle Armi per assicurarsi che queste direttive fossero rispettate e che le azioni degli oppositori fossero neutralizzate. Questo atto equivaleva sostanzialmente ad un colpo di Stato in quanto destituiva il legittimo rappresentante dell'autorit\u00e0 reale in Sardegna del suo ruolo conferendolo al capo dell'esercito. \nRicevuta questa missiva il partito dei normalizzatori si apprest\u00f2, tramite l'azione del Generale delle Armi, il Marchese della Planargia, allo scontro armato che ormai sembrava inevitabile. Il vicer\u00e9 tent\u00f2 una mediazione ma questa fall\u00ec. \nIl 6 luglio 1795 ci fu una seconda insurrezione guidata dal partito dei novatori e dalle milizie cittadine create dopo la prima sollevazione del 28 aprile 1794. Questi ebbero la meglio sulle truppe del Marchese della Planargia. Il popolo armato si rec\u00f2 presso l'abitazione del Pitzolo che era difesa da alcuni armati. In seguito a trattative, il Pitzolo acconsent\u00ec ad arrendersi per farsi trasdurre presso il vicer\u00e9 che avrebbe dovuto garantire l'incolumit\u00e0 del Pitzolo e l'istituzione di un processo contro il di lui e i suoi associati. Tuttavia il vicer\u00e9, per motivi che non sono stati chiariti, non volle prendere in custodia il Pitzolo il quale, rimasto in mano alla folla cittadina, venne trucidato da popolani armati al seguito di Andrea De Lorenzo, maggiore delle milizie urbane."}
{"id": "1960593", "revid": "486946", "url": "https://it.wikipedia.org/wiki?curid=1960593", "title": "Samfylkingin", "text": ""}
{"id": "1960597", "revid": "287204", "url": "https://it.wikipedia.org/wiki?curid=1960597", "title": "Teicoplanina", "text": "La teicoplanina \u00e8 un farmaco antibiotico che fa parte, insieme con la vancomicina, della classe dei glicopeptidi, estratto dall'Actinoplanes teichomyceticus.Sono molecole ad alto peso molecolare, che agiscono inibendo la polimerizzazione della parete del peptidoglicano dei batteri gram positivi.\nLa teicoplanina mostra un effetto battericida sui batteri Gram positivi.\nL'alto peso molecolare non consente a tali molecole l'attraversamento della membrana cellulare esterna dei germi Gram negativi, per cui la teicoplanina, cos\u00ec come la vancomicina, \u00e8 inefficace contro questi batteri.\nTuttavia la teicoplanina ha un'emivita pi\u00f9 lunga (45 - 70 ore) della vancomicina, e ci\u00f2 pu\u00f2 permettere una somministrazione in singola dose quotidiana. Inoltre, la teicoplanina pu\u00f2 essere iniettata sia per via endovenosa sia per via intramuscolare. Per il trattamento della colite pseudomembranosa da \"Clostridioides difficile\", la teicoplanina pu\u00f2 essere somministrata per via orale in modo identico alla vancomicina."}
{"id": "1960598", "revid": "827882", "url": "https://it.wikipedia.org/wiki?curid=1960598", "title": "Heishiro Mitsurugi", "text": ""}
{"id": "1960600", "revid": "1154737", "url": "https://it.wikipedia.org/wiki?curid=1960600", "title": "Gola di Fanes", "text": "La gola di Fanes \u00e8 un orrido naturale che si trova nella valle omonima nel parco naturale regionale delle Dolomiti d'Ampezzo, a 8 chilometri a nord-ovest di Cortina d'Ampezzo, in provincia di Belluno.\nLa gola al suo interno presenta una particolare conformazione rocciosa, che si pu\u00f2 ammirare soprattutto dall'alto, attraverso alcuni punti panoramici, ma anche dal basso. \nPer questo motivo esistono diversi percorsi che dall'alto scendono all'interno della gola: in particolare vi sono due semplici mini-vie ferrate sulla sponda orografica destra (\"via ferrata Giovanni Barbara\" e \"Via ferrata Lucio Delaiti\") ed un irto sentiero a zig-zag sulla parte sinistra.\nLungo i sentieri che portano all'orrido sono presenti numerosi cartelli che indicano in diverse lingue tra cui l'italiano, il latino e il ladino (lingua locale), il nome delle piante e degli arbusti.\nPercorsi.\nCascata di Fanes di Sotto.\nUna normale via per visitare la gola \u00e8 la seguente: si arriva in macchina al parcheggio al \"Pian de Loa\" (1.364\u00a0m), che si trova pochi chilometri a nord-ovest da Cortina d'Ampezzo, sulla strada che porta a Dobbiaco (SS 51). Qui si prende il sentiero (n. 10) che porta al \"Ponte Alto\"-\"Ponte Outo\" (1.460\u00a0m), precisamente alle cascate.\nUna volta che si \u00e8 raggiunto, dapprima su stradina poi su sentiero sterrato, il ponte Alto un ponte sospeso a circa 80 metri, dove si pu\u00f2 godere di una buona vista sulla forra di Fanes (fin qui all'incirca 1 ora). Da qui, a pochi metri di distanza partono due vie ferrate; per scendere in mezzo alla gola conviene prendere la via pi\u00f9 \"alta\", la \"via ferrata Giovanni Barbara\", che ci costringer\u00e0 a passare sotto le acque di una cascata.\nLa via parte quindi con una cengia a sinistra, che in pochi minuti fa intendere il suo percorso al di sotto della cascata, che si oltrepassa con particolare attenzione al suolo bagnato. Oltrepassata questa si passa una mini-forcella, e quindi ci si prepara per una ripida discesa gi\u00f9 nella gola, effettuabile attraverso qualche gancio di ferro a mo' di gradino, ma sempre assicurati dalla corda. In breve quindi ci si trova in mezzo alla gola del Rio de Fanes, dove si vede pienamente la \"cascata di Fanes di Sotto\".\nData la bellezza e la semplicit\u00e0 della via ferrata conviene tralasciare il sentiero sulla sinistra e risalire per un'altra via ferrata, la \"Via ferrata Lucio Delaiti\", che inizia dopo uno stretto, rigido e sospeso ponticello. La via non presenta particolari difficolt\u00e0, se non tre gradini lungo la cengia che ci fa risalire al Ponte Alto, da dove si era iniziata la prima discesa. Da qui \u00e8 quindi possibile raggiungere nuovamente il parcheggio.\nCascata di Fanes di Sopra.\nPer andare ad ammirare questa cascata si deve partire da un bivio che si \u00e8 incontrato sul sentiero che si \u00e8 percorso in precedenza, quello che indica una scorciatoia per la valle di Fanes, che sale attraverso uno stretto fossato in mezzo al bosco in direzione ovest, arrivando quindi alla strada di Fanes.\nDa qui si prosegue sino alla localit\u00e0 \"Sbarco de Fanes\" (1.730\u00a0m), dove pi\u00f9 avanti si trova un sentiero (tracciato in blu), il \"Sentiero attrezzato alla cascata\", che porta alla \"cascata di Fanes di Sopra\".\nNuovamente si passa attraverso una corda al di sotto di una cascata, poi si risale una paretina di una decina di metri, e quindi una dorsale. Il percorso \u00e8 quindi al termine e si pu\u00f2 riprendere la strada di casa."}
{"id": "1960601", "revid": "76963", "url": "https://it.wikipedia.org/wiki?curid=1960601", "title": "Jon Peters", "text": "Biografia.\nCarriera.\nNel 1956 - in et\u00e0 preadolescenziale - appare come comparsa nel film \"I dieci comandamenti\"; poich\u00e9 servivano persone dalla capigliatura scura, che in totale saranno circa 5.000. Specializzato come parrucchiere sin da giovane, riceve come cliente la cantante Barbra Streisand, grazie alla quale entra nell'industria cinematografica. In un periodo che va dal 1980 sino agli inizi degli anni novanta, ha partecipato come produttore esecutivo in partnership col produttore della Sony Pictures, Peter Guber.\nSuperman Lives.\nSul finire del 1999, Peters contatta il regista e sceneggiatore Kevin Smith per proporgli un lucroso progetto per riavviare il franchise di Superman, \"The Death of Superman\". Per alcuni anni, Smith si \u00e8 occupato di stendere vari script, in cui venivano tolte ed inserite capacit\u00e0 all'Uomo d'Acciaio (es. impossibilit\u00e0 di volare). Il film avrebbe incluso gli acerrimi nemici del supereroe, ovvero Doomsday e Brainiac; inizialmente era anche previsto uno scontro finale con un androide gigante a forma di ragno, ipotesi successivamente scartata. In oltre due anni di lavoro, Peters e la Warner Bros. spesero oltre 50.000.000 $ per il film; che infine venne annullato per il continuo aumentare della spesa preventiva, aggiunta inoltre ad una costante tensione sul set. L'idea di riportare Superman sul grande schermo non fu comunque abbandonata, e nel 2006 esce infatti \"Superman Returns\" diretto da Bryan Singer; tra i quali figura Peters come produttore esecutivo.\nSandman.\nSempre negli anni '90 era previsto l'adattamento cinematografico de \"Sandman\", supereroe le cui storie sono state pubblicate dalla DC Comics. Il creatore del supereroe, Neil Gaiman, scrisse una sceneggiatura e la invi\u00f2 alla Warner Bros., che la rifiut\u00f2 definendola \"la peggiore storia su Sandman mai scritta\". Dopo anni di fermo, il film fu inserito nei \"progetti a lungo termine\" nel tardo 2001. Durante un'intervista a Gaiman nel 2005, il fumettista parl\u00f2 del film:\nCome per \"Superman Lives\", Peters insistette per l'inserimento di un ragno gigante come coantagonista.\nVita privata.\nDopo alcuni anni di convivenza, nel 1962 si sposa con Marie Zampirella, dalla quale divorzia cinque anni pi\u00f9 tardi. Dalla rottura con Zampirella, nasce un solido rapporto con l'attrice Lesley Ann Warren, con cui si unir\u00e0 in matrimonio il 13 maggio 1967. Sempre con la Warren, ha un figlio, Christopher Peters, ma nonostante il parto, i due divorzieranno nel 1977. Durante gli anni '70 ha una lunga relazione con Barbra Streisand. Agli inizi del 1980, inizia a frequentare Christine Forsyth-Peters; con la quale si sposa nel giugno 1987, per poi divorziare nel 1993 dopo la nascita di due figli, Caleigh e Skye. "}
{"id": "1960619", "revid": "729019", "url": "https://it.wikipedia.org/wiki?curid=1960619", "title": "Constand Laubscher Viljoen", "text": "Biografia.\nNato in una cittadina dello Mpumalanga da una famiglia boera, Constand Laubscher Viljoen effettu\u00f2 gli studi inferiori e superiori nella sua citt\u00e0 natale.\nIntrapresa la carriera militare si trasfer\u00ec a Pretoria, dove si laure\u00f2 in scienze militari (1955). Tra gli anni '50 e gli anni '70 si dedic\u00f2 esclusivamente all'esercito. Nel 1956 divenne ufficiale della South African Defence Force (SADF). Nel 1968 fu promosso colonnello, nel 1976 Luogotenente Generale e nel 1980 Generale di corpo d'armata.\nNel 1957 aveva sposato Christina Sussanna Heckroodt, da cui ebbe 5 figli.\nNel 1977 divenne Capo di Stato Maggiore dell'Esercito e nel 1980 dell'intera SADF, carica che mantenne fino al 1985. In questo ruolo, che aveva una certa rilevanza politica, Viljoen si eresse a strenuo difensore dell'apartheid come sistema di vita tradizionale del Sudafrica, entrando perci\u00f2 in contrasto con coloro che premevano per trovare un accordo con l'African National Congress (ANC). Nel 1985 Viljoen si dimise da tutte le cariche ritirandosi nelle sue tenute di Ohrighstad, nello Mpumalanga.\nAll'inizio degli anni '90, in concomitanza con la politica di smantellamento dell'apartheid promossa da Frederik Willem De Klerk, venne richiamato a gran voce dai nazionalisti boeri allo scopo di fondare un nuovo movimento a tutela di questo gruppo etnico. Il generale accett\u00f2 e nel 1993 fond\u00f2 il Fronte Popolare Afrikaner (Afrikaner Volksfront), che nel 1994 assunse il nome di Fronte della Libert\u00e0 (Vryheidsfront).\nVenne cos\u00ec eletto deputato. In tale veste si fece promotore di un nuovo Grande Trek che, in prospettiva, dovrebbe portare gli afrikaner a costituire un territorio autonomo autogestito nell'ambito del Sudafrica, sito nell'ovest del paese, tra Vredendal e Orania. A cavallo dei secoli XX e XXI riusc\u00ec a fondare piccole comunit\u00e0 che, secondo i suoi propositi, dovrebbero costituire il nucleo su cui in futuro si dovr\u00e0 costituire il volkstaat boero.\nViljoen, nonostante la differenza di opinioni politiche, riusc\u00ec a instaurare rapporti relativamente buoni con Nelson Mandela e Thabo Mbeki, che ne riconobbero il prestigio e la legittima volont\u00e0 di tutelare il suo gruppo etnico. Quando infatti nel 2001 Viljoen decise di ritirarsi definitivamente a vita privata, Mbeki gli rivolse un discorso di omaggio in parlamento.\nNei suoi ultimi anni si \u00e8 occupato delle sue propriet\u00e0 terriere nello Mpumalanga e ha partecipato informalmente alle varie iniziative di diffusione della cultura boera. Ha mantenuto soltanto l'incarico ufficiale di direttore dell'Armscor, un ente militare dello stato sudafricano."}
{"id": "1960625", "revid": "1305772", "url": "https://it.wikipedia.org/wiki?curid=1960625", "title": "Goodbye's (The Saddest Word)", "text": "Goodbye's (The Saddest Word) \u00e8 una canzone registrata dall'artista canadese C\u00e9line Dion per il suo sesto album di inediti in lingua inglese \"A New Day Has Come\" (2002). La canzone, pubblicata come terzo singolo il 18 novembre 2002, \u00e8 stata scritta e prodotta da Robert John \"Mutt\" Lange, anche corista insieme all'allora moglie, la cantante country Shania Twain. Liricamente, la canzone parla dell'amore materno e della paura di perdere la propria madre.\nLa canzone ha ricevuto recensioni favorevoli da parte della critica musicale, che l'ha definita una \"canzone sincera ed emotiva\", elogiando la performance di Dion. Il videoclip musicale di \"Goodbye's (The Saddest Word)\" \u00e8 stato diretto da Chris Applebaum tra il 12 e il 13 ottobre 2002 a Parigi, ed \u00e8 stato presentato in anteprima nel novembre 2002.\nNel 2008, il brani fu incluso nella versione europea del greatest hits \"\".\nAntefatti e composizione.\n\"Goodbye's (The Saddest Word)\" \u00e8 stato scritto e prodotto da Robert John \"Mutt\" Lange, autore di \"If Walls Could Talk,\" brano incluso nel greatest hits della Dion, \"All the Way... A decade of Song\" (1999). Anche in quel caso Lange e Shania Twain parteciparono ai cori.\nLiricamente, la ballata emotiva parla dell'amore assoluto tra un bambino e la sua mamma\u02d0\nQuando C\u00e9line ascolt\u00f2 per la prima volta la canzone di Lange tre anni prima, l'ha rifiut\u00f2. Dichiar\u00f2\u02d0\"Ora, essendo una madre, ho trovato la forza di cantarla, ma \u00e8 stato difficile... Non aspettare mai troppo tempo per dire a qualcuno come ti senti\".\nContenuti e pubblicazioni.\nIl brano \u00e8 stato rilasciato il 18 novembre 2002 come terzo ed ultimo singolo commerciale dell'album \"A New Day Has Come.\"\nLa versione europea del singolo include una bonus-track contenuta nell'edizione limitata dell'album di \"A New Day Has Come, All Because of You\". AItre versioni pubblicate in Europa e in Sud Africa includono altre tracce secondarie come la cover \"Blue Christmas,\" pubblicata dalla Dion nel suo album natalizio \"These Are Special Times\" (1998) e il duetto con Anastacia, \"You Shook Me All Night Long\", cover interpretata durante il concerto benefico \"VH1 Divas Las Vegas: An Honors Concert For The VH1 Save The Music Foundation\" andato in onda su VH1 il 23 maggio 2002 e pubblicato sull'album live \"VH1 Divas Las Vegas\" (2002).\nIl singolo pubblicato nel Regno Unito conteneva un duetto virtuale con Frank Sinatra sulle note di \"All the Way,\" brano inserito nel greatest hits del 1999 pubblicato dalla Dion, \"All the Way... A Decade of Song\".\nVideo musicale.\nIl videoclip musicale di \"Goodbye's (The Saddest Word)\" \u00e8 stato diretto da Chris Applebaum e girato a Parigi tra il 12 e il 13 ottobre 2002 e presentato per la prima volta nel novembre 2002. Nel 2006, una seconda versione del video fu trapelata su Internet, inclusi filmati mai visti prima. Anche questa versione inedita fu diretta da Applebaum, ma mostra delle scene pi\u00f9 sexy della Dion.\nIl videoclip \u00e8 stato pubblicato anche su alcune versioni del singolo.\nRecensioni da parte della critica.\nSal Cinquemani della rivista \"Slant Magazine\" comment\u00f2:\"\u00c8 il tipo di melodia amante della mamma amorosa che ti lascer\u00e0 nauseabondo o in lacrime.\" Neal Sky di \"Pop Dirt\" cit\u00f2 i versi \"there\u2019s is no other love like a mother\u2019s for her child\", definendoli dolci. Mike Ross di \"Jam! Canoe\" scrisse:\"C\u00e9line \u00e8 al culmine dell'amore in \"Goodbye's (The Saddest Word)\", aiutata non da uno, ma da due importanti cambiamenti chiave nella stessa canzone, che viene poi lanciata in un'orbita terrestre alta dal melodramma di un'orchestra che avrebbe fatto arrossire John Williams dall'invidia.\"\nScrivendo per \"Rolling Stone\" nel maggio 2002, Rob Sheffield afferm\u00f2 che la composizione di Lange \"ispirer\u00e0 sicuramente molte ore di noioso dibattito con Bernie Taupin.\"\nChuck Taylor dei \"Billboard\" critic\u00f2 la scelta di usare come terzo singolo \"Goodbye's (The Saddest Word)\", definendola una \"ballata relegata esclusivamente alle stazioni radio adult-contemporary\". Scrisse\u02d0\"la canzone di Mutt Lange \u00e8 straordinariamente bella, offrendo un tributo amorevole alla madre alle porte della morte. La Dion lo consegna con un grande aiuto di passione, attirando emotivamente la propria attenzione sul messaggio devozionale. Molti si collegheranno sicuramente alla perdita di un genitore, ma a livello commerciale, questo \u00e8 semplicemente il veicolo sbagliato per sostenere una carriera. Questa \u00e8 la parola pi\u00f9 triste.\"\nSuccesso commerciale.\nIl singolo non ottenne un ottimo successo ma riusc\u00ec comunque a raggiungere la top 40 in alcuni paesi europei.\nIl 14 dicembre 2002, in Belgio \"Goodbye's (The Saddest Word)\" debutt\u00f2 alla numero 47 della classifica dei singoli pi\u00f9 venduti nelle Fiandre. La settimana seguente, la canzone scese in 49\u00aa posizione ma il 28 dicembre la canzone sal\u00ec alla numero 46. Alla sua quarta settimana, la canzone raggiunse il picco salendo alla posizione numero 39. In Vallonia invece la canzone debutt\u00f2 direttamente alla 36\u00aa posizione, lasciando la classifica la settimana successiva. Anche nei Paesi Bassi, il singolo si posizion\u00f2 nella top 40. Il 30 novembre 2002 debutt\u00f2 alla numero 67 per poi passare alla numero 51 la settimana seguente. Nelle settimane successive \"Goodbye's (The Saddest Word)\" continu\u00f2 a scalare posizioni fino a raggiungere il picco il 18 gennaio 2003, posizionandosi alla numero 38 e trascorrendo in totale 11 settimane consecutive in classifica. In Austria, la canzone debutt\u00f2 alla numero 50 della \"\u00d63 Austria Top 40\". La settimana seguente, la canzone sal\u00ec di una posizione e successivamente, pass\u00f2 alla numero 45, fino a raggiungere il picco salendo alla 41\u00aa posizione. La canzone trascorse in totale 10 settimane in classifica.\nNel Regno Unito, la canzone debutt\u00f2 alla numero 38 della classifica dei singoli. Nella classifica scozzese \"Goodbye's (The Saddest Word)\" raggiunse la 35\u00aa posizione.\nNel resto d'Europa il singolo raggiunse\u02d0 la posizione numero 15 in Ungheria, la numero 30 in Italia, la numero 35 in Svizzera.\nNegli Stati Uniti il singolo riusc\u00ec a posizionarsi solamente nella classifiche \"Billboard Hot Adult Contemporary Tracks\", raggiungendo la posizione numero 27.\nInterpretazioni dal vivo.\nC\u00e9line Dion esegu\u00ec la canzone per la prima volta durante lo speciale della CBS, \"A New Day Has Come\" nel marzo 2002. \"Goodbye's (The Saddest Word)\" fu interpretata anche durante una puntata del talent-show francese \"Star Academy,\" nel programma musicale \"Top of the Pops\" e anche in programmi televisivi come \"Tout Prix\" e \"Verstehen Sie Spa\u00df?\".\nUn'altra interpretazione dal vivo del brano cantata da C\u00e9line Dion \u00e8 quella attuata durante il concerto benefico, \"The Concert For World Children's Day.\"\nTracce.\nCD Singolo Promo (Canada; Stati Uniti) (Sony Music: SAMPCS 122261; Epic: ESK 59289)\nCD Singolo Promo (Europa) (Sony Music: SAMPCS 12226)\nCD Singolo (Europa) (Columbia: COL 673271 1)\nCD Singolo (Europa) (Columbia: 673271 2)\nCD Singolo (Regno Unito) (Epic: 673373 2)\nCD Singolo (Regno Unito) (Epic: 673373 5)\nCD Singolo (Sud Africa) (Columbia: CDSIN 542)\nCrediti e personale.\nRegistrazione\nPersonale"}
{"id": "1960629", "revid": "116682276", "url": "https://it.wikipedia.org/wiki?curid=1960629", "title": "Iwasaki Yatar\u014d", "text": "Biografia.\nNacque in una famiglia di agricoltori provinciali ad Aki, nella provincia di Tosa (ora Prefettura di K\u014dchi), pronipote di un uomo che aveva venduto lo status di samurai della sua famiglia in obbligo di debiti. Iwasaki ha iniziato la sua carriera come samurai del clan Yamauchi, che aveva interessi commerciali in molte parti del Giappone.\nIwasaki part\u00ec per Tokyo all'et\u00e0 di diciannove anni per la sua educazione. Interruppe gli studi un anno dopo quando il padre venne gravemente ferito in una disputa con il capo villaggio. Al rifiuto del magistrato locale di ascoltarne il caso, Iwasaki lo accus\u00f2 di corruzione. A seguito di tale fatto, venne incarcerato per sette mesi. Dopo il suo rilascio, rimase disoccupato per un certo lasso di tempo, prima di trovare lavoro come insegnante. Ritornato a Edo, socializz\u00f2 con attivisti politici e studi\u00f2 sotto il riformista Yoshida Toyo, che lo influenz\u00f2 con idee di apertura e sviluppo della nazione allora chiusa attraverso l'industria e il commercio estero. Attraverso Yoshida, trov\u00f2 lavoro come impiegato per il governo Yamauchi e riacquist\u00f2 lo status di samurai della sua famiglia. Fu promosso al vertice dell'ufficio commerciale del clan Yamauchi a Nagasaki, responsabile del commercio di petrolio e carta di canfora per l'acquisto di navi, armi e munizioni.\nFond\u00f2 la societ\u00e0 nel 1862 per trasporti navali, ma seguito alla restaurazione Meiji che costrinse allo scioglimento degli interessi commerciali dello shogunato, Iwasaki nel 1868, and\u00f2 a Osaka e prese in affitto i diritti commerciali della societ\u00e0 commerciale Tsukumo del clan Yamauchi. La societ\u00e0 cambi\u00f2 il nome in Mitsubishi nel 1873."}
{"id": "1960649", "revid": "1444886", "url": "https://it.wikipedia.org/wiki?curid=1960649", "title": "Albi di PK - Paperinik New Adventures", "text": "Questo \u00e8 l'elenco degli albi di \"PK - Paperinik New Adventures\", pubblicati dal 1996 al 2001 dalla The Walt Disney Company Italia.\n\"Evroniani\".\nContemporaneamente, sul pianeta Terra, una famosa attrice dello sceneggiato Patemi rischia di venire rapita. Il diabolico vendicatore Paperinik interviene in suo soccorso, ma a fronteggiarlo ci sono due individui dall'aspetto strano, con la testa avvolta da una fiammella azzurra, che si dimostrano immuni alle armi del papero mascherato. Lo sgomento di quest'ultimo cresce quando i due si defilano grazie all'intervento di un extraterrestre appartenente alla razza conquistatrice del lontano pianeta alieno.\nIl giorno successivo Paperino viene convocato dallo zio Paperone: quest'ultimo, approfittando della misteriosa scomparsa dell'eccentrico uomo d'affari Everett Ducklair, ha acquistato parte dei suoi beni a poco prezzo, e obbliga Paperino a diventare il custode della \"Ducklair Tower\", un grattacielo di 150 piani tappezzato di congegni cibernetici dalle funzioni sconosciute.\nPaperino si accorge per\u00f2 della presenza di un 151\u00ba piano e decide di indagare nelle vesti del suo \"alter ego\" mascherato. Grazie ad un colpo di fortuna, riesce ad introdursi nel piano segreto ed entra in contatto con Uno, un'avanzatissima intelligenza artificiale creata da Everett Ducklair stesso. Si viene cos\u00ec a sapere che il celebre inventore e uomo d'affari \u00e8 partito per un lontano eremo con l'obiettivo di ritrovare la parte migliore di s\u00e9, in seguito a un'incontrollabile deriva della propria creativit\u00e0 che ha condotto alla creazione di pericolosi congegni dal grande potere distruttivo. L'intelligenza artificiale offre a Paperinik la propria amicizia e il proprio aiuto.\nIl papero mascherato, congedatosi da Uno e lasciata la torre, decide di indagare sulla scomparsa di Brad van Beck, un altro attore di \"Patemi\". Spiando dalla finestra della casa di Sam Plot, sceneggiatore della telenovela, viene a conoscenza degli evroniani: alieni che si nutrono di emozioni degli altri esseri, assorbite colpendo i malcapitati con le armi evrongun. Le vittime si trasformano in coolflame, schiavi senza emozioni con la testa avvolta da una tenue fiamma azzurra.\nGli evroniani hanno intenzione di coolflamizzare l'intero cast di Patemi durante un party alla Ducklair Tower, per fare provvista di energia e catalizzare la stessa tramite l'attenzione degli spettatori. Paperinik, grazie all'aiuto di Uno, riesce a sventare i piani degli alieni, ma il confronto con gli evroniani \u00e8 appena iniziato. Le sue imprese non trovano la degna valorizzazione nel telegiornale di Canale 00 per colpa del cinico kiwi giornalista neozelandese Angus Fangus.\n\"Il vento del tempo\".\nImmortalato dalle telecamere di sicurezza, Paperinik \u00e8 costretto ancora una volta a fare i conti con i diffamanti servizi dell'arcigno e burbero giornalista Angus Fangus nei suoi confronti, che lo descrive come una minaccia per la societ\u00e0.\nNel frattempo, lo zio Paperone ha deciso di affittare il settantacinquesimo piano della Ducklair Tower proprio alla redazione giornalistica dell'emittente televisiva Canale 00. Paperino, presente durante il giro di accompagnamento in qualit\u00e0 di custode della torre, si trova a discutere con Angus e con la bellissima giornalista Lyla Lay del furto avvenuto al magazzino. Lyla sostiene che, se fosse stato per lei, avrebbe preferito sottrarre una fibra di \"tetragonium\", materiale ultraresistente di nuova fabbricazione.\nIl misterioso ladro torna in azione, sottraendo prima ad un furgone blindato un astuccio colmo di diamanti e poi proprio un campione di tetragonium dal laboratorio sperimentale dove era conservato. Paperinik si scontra nuovamente con il nemico, che gli si presenta con il nome di Razziatore. Il supereroe mascherato riesce ad impedire il furto, ma il rapace supercriminale svanisce nuovamente nel nulla.\nI continui richiami al tempo, nelle parole dell'astuto e spietato Razziatore, non sono per\u00f2 casuali: manipolandolo apparentemente a suo piacimento, torna indietro di qualche ora informando Angus Fangus che Paperinik \u00e8 appostato nei laboratori. In questo modo, cancellando dalla storia il loro precedente scontro, fa in modo che Pk venga colto da solo sul luogo, incastrandolo. Dopo alcune ore, indisturbato, ruba il tetragonium dal laboratorio.\nL'eroe mascherato, venuto a conoscenza del fatto che il suo nemico \u00e8 un viaggiatore nel tempo, decide di rivolgersi a Lyla, dal momento che alcuni suoi comportamenti lo avevano indotto a dubitare che la papera fosse solo una normale cronista. Lyla infatti \u00e8 a conoscenza del fatto che il Razziatore \u00e8 un \"cronauta\" (ovvero un viaggiatore nel tempo) non autorizzato. I suoi furti hanno lo scopo di reperire il materiale necessario a costruire una cronovela, un congegno capace di ri-orientare la Terra verso un differente futuro.\nGrazie alle capacit\u00e0 di Lyla, che si rivela un droide del XXIII secolo, il piano del Razziatore fallisce: cercando di approfittare di un \"tornado cronale\", avente l'epicentro nel caveau della banca di Paperopoli, per attivare la cronovela, il rapace viene arrestato dalla Tempolizia, l'organizzazione per il controllo del tempo di cui Lyla fa parte.\nPer vendicarsi dei servizi infamanti di Angus Fangus, infine, Paperinik fa in modo (con l'aiuto di Lyla) che una \"falsa soffiata\" faccia accorrere il giornalista nella banca, giusto in tempo per essere arrestato dalla polizia con l'accusa di tentata rapina.\n\"Xadhoom!\".\nCon la fedele 313-X fuori uso, l'eroe mascherato si dota di un'automobile di ricognizione futuristica, che battezza Pi-Kar, fornitagli dall'intelligenza artificiale Uno. Durante una ronda con il nuovo mezzo, Paperinik si imbatte nuovamente nell'aliena. La imprigiona in un \"limitatore a dispersione di energia\" e mette in fuga tre evroniani sopraggiunti per catturare sia lui che la nemica.\nUna volta compreso che il papero terrestre \u00e8 dalla sua parte, l'aliena, di nome Xadhoom, decide senza troppi problemi di liberarsi e si allea con Pk, al fine di sconfiggere gli evroniani.\nNel frattempo, Paperinik si reca alla centrale elettrica di Paperopoli per verificare alcuni sospetti di Uno, trovando un addetto ai lavori in stato di semi coolflame. Quella notte, accompagnato da Xadhoom, entra nella centrale cadendo in una trappola degli alieni, che imprigionano i due in un campo di forza capace di trattenere il plasma solare che alimenta i motori delle navi spaziali.\nNemmeno la potentissima aliena sembra capace di liberare se stessa e Pk, a meno di non usare la sua ultima risorsa: trasformarsi in una nova. Paperinik riesce ad evitare tale soluzione semplicemente chiedendo a Uno di far mancare la corrente elettrica all'interno della centrale, senza peraltro rendersi conto della pericolosit\u00e0 della decisione che la sua alleata stava per portare a termine. Una volta liberi, i due si mettono alla caccia degli evroniani, annientandoli. L'aliena si congeda da Paperinik per andare in perlustrazione del sistema solare alla ricerca dell'avamposto evroniano.\nPrima di liberarsi, Xadhoom aveva raccontato al protagonista la sua triste storia: capo della comunit\u00e0 scientifica del lontano e pacifico pianeta Xerba, l'aliena era in disaccordo con la comunit\u00e0 scientifica e con il suo fidanzato, Xari, sulle intenzioni degli evroniani. Gli alieni, richiamati dalla grande quantit\u00e0 di energia presente sul pianeta, si erano avvicinati al popolo xerbiano senza apparenti attenzioni bellicose.\nMentre il comitato scientifico era scettico, Xadhoom (allora chiamata dottoressa Xado) li riteneva pacifici, pensando piuttosto a completare un suo progetto segreto in grado di regalare un nuovo futuro alla gente di Xerba. Tale progetto consisteva nel convogliare dentro di s\u00e9 l'energia del sole di Xerba, una variabile cefeide azzurra, per avere la padronanza totale della materia/energia.\nAl suo ritorno su Xerba, dopo l'esperimento, il pianeta era ormai stato depredato, e i suoi abitanti schiavizzati alla stregua di coolflame. Divenuta una mutante dai poteri sovrumani, Xadhoom (che nella sua lingua xerbiana significa \"creditore\") aveva giurato vendetta, e il suo unico scopo nella vita era diventato la distruzione della specie evroniana.\n\"Ombre su Venere\".\nNel frattempo, la scomparsa di Angus Fangus desta la preoccupazione della redazione di Canale 00, e Lyla Lay si mette ad indagare accompagnata dallo spavaldo e ambizioso cronista Mike M. Morrighan, convinto che Paperinik abbia rapito Angus. I due intercettano un pacco fattosi recapitare da Fangus, contenente un'antica maschera tribale appartenente al suo clan m\u0101ori che per\u00f2 riconsegnano alle autorit\u00e0, trattandosi di un oggetto di contrabbando.\nGiunti all'interno di un imponente incrociatore evroniano, Pk e Xadhoom si scontrano con gli alieni, finendo imprigionati in una cella occupata da coolflames, dove l'aliena fa l'agghiacciante scoperta di trovare fra di essi uno xerbiano come lei. L'archiatra Zoster intende sfruttare il ricco concentrato di emozioni malvagie che alberga nell'animo di Fangus, ma Pk e Xadhoom, liberatisi, accorrono, e devono cedere riluttanti ad un compromesso con Zoster: l'inversione del processo di coolflamizzazione per Angus in cambio della disponibilit\u00e0 di Xadhoom a prestarsi agli studi dello scienziato, impressionato dai poteri dell'aliena. Riportato il giornalista alla normalit\u00e0, gli evroniani si apprestano a catturare Pk e il nuovamente svenuto Angus ma l'aliena scatena tutta la sua potenza, lasciando appena il tempo ai due di rifugiarsi nell'astronave con Uno e scampare all'esplosione dell'incrociatore.\nIl mattino seguente Angus si risveglia in redazione, privo di qualsiasi ricordo della giornata precedente; accoglie freddamente le notizie riguardo alla sua maschera, e rimane stupito quando viene ritrovata una videocassetta (frutto di una manipolazione video di Uno) che lo ritrae mentre festeggia il proprio compleanno insieme a Paperinik.\n\"Due\".\nIntanto, Everett Ducklair sta facendo ritorno in incognito a Paperopoli dopo aver passato anni rinchiuso nell'eremo himalayano di Dhasam-Bul a causa di un malfunzionamento alla Ducklair Tower. Uno fa il possibile per impedire che Ducklair s'incroci con PK, temendo la reazione del suo creatore qualora avesse scoperto che aveva rivelato i suoi segreti al papero mascherato, un comportamento che per\u00f2 insospettisce entrambi. PK ipotizza addirittura che il misterioso hacker sia proprio Uno e, spaventato, lo disattiva.\nMa il vero hacker \u00e8 Due, il backup di Uno, reso malvagio da anni di inattivit\u00e0. PK tenta di disattivare Due, ma viene catturato e rinchiuso in una cella segreta. A comparire all'improvviso ora \u00e8 proprio Ducklair, che lo disattiva con una sequenza vocale, \u00abCII 2 # RD EHMET/ERASE RUN\u00bb, completata da PK quando Ducklair viene zittito da Due. I tre si chiariscono, e Ducklair inizia il suo percorso di ritorno a Dhasam-Bul, affidando la DT a PK e all'\"amico\" Uno.\n\"Il giorno del Sole Freddo\".\n\u00c8 lo stesso Razziatore a farsi trovare, per spiegare a PK come stanno le cose e chiedere la sua collaborazione. L'esperimento interrotto faceva parte del Progetto \"Sole freddo\", atto a realizzare un motore a fusione fredda, ma destinato ad un disastroso fallimento che disintegrer\u00e0 larga parte di Paperopoli. Per dimostrare la propria buona fede, il Razziatore lascia che Pk ed Uno analizzino la sua altronave, dispositivo che permette di viaggiare fra dimensioni parallele. In seguito alle analisi, PK accetta di collaborare con il mitico Razziatore per salvare la sua citt\u00e0.\nAl momento del nuovo esperimento sono presenti, oltre allo staff tecnico, Lyla Lay (in qualit\u00e0 di giornalista di 00 News) ed un certo professor Praedatorius (ovvero il Razziatore e Paperinik sotto mentite spoglie). Quando quest'ultimo esce allo scoperto ed addormenta tutti i presenti con un raggio sonnifero (tranne ovviamente Lyla), da Time \u00d8 arriva una squadra di tempoliziotti, che hanno rilevato il cambiamento degli eventi: l'esplosione di Paperopoli avrebbe dovuto essere gi\u00e0 avvenuta.\nPK tiene impegnati i tempoliziotti (intenzionati a completare il progetto e salvaguardare il \"continuum\"), per permettere al Razziatore di avviare l'altronave. Questa per\u00f2, essendo ancora un prototipo sprovvisto di un adeguato \"sistema di guida\", blocca il crono-pirata in una \"fase oscillante\" tra tutte le dimensioni possibili (evento che Uno aveva gi\u00e0 previsto). Al risveglio degli scienziati, i macchinari sabotati non riescono a portare a termine il progetto.\n\"Terremoto\".\nDalle ricerche effettuate da Pk (tramite anche l'Interfaccia Immersiva Totale), l'eroe si imbatte in Morgan Fairfax, scienziato che si riveler\u00e0 essere responsabile dei terremoti, ottenuti attivando degli intensificatori magnetici in grado di scatenare un violento terremoto, la base del \"Progetto Pangea\": sommergere la costa ovest (compresa Paperopoli) e far emergere un'immensa distesa di terreno fertile, che aprirebbe nuove possibilit\u00e0. Il piano, costruito su solide basi scientifiche e su calcoli corretti, impedisce ad Uno, logica intelligenza artificiale, di schierarsi con Paperinik o con Faifax, sebbene questo implichi persino la distruzione dello stesso Uno. Questo rappresenta una palese dimostrazione delle difficolt\u00e0 affrontate nel campo dell'intelligenza artificiale nel rappresentare a livello di computer quel senso comune che permette a Pk (come a chiunque altro) di vedere il piano del perfido Morgan Fairfax come una follia nel tradizionale stile \"giocare ad essere un dio\".\nIl papero mascherato parte cos\u00ec da solo nella speranza di fermare lo scienziato, intercettandolo mentre \u00e8 in volo con l'agente Flagstarr su un aereo privato. Durante lo scontro, l'agente si accorge che lo scienziato pazzo le ha mentito e perci\u00f2 aiuta Pk, il quale disattiva gli intensificatori grazie al codice \u00ab#EM+10W*\u00bb elaborato da Uno, che, aiutandolo, dimostra cos\u00ec di aver compreso la differenza fra ci\u00f2 che \u00e8 \"logico\" e ci\u00f2 che \u00e8 \"giusto\".\n\"Ritratto dell'eroe da giovane\".\nPaperinik affronta due pericolosi e strani scontri, tra cui uno inaspettato a Villa Eidolon, dimora del magnate e produttore di droidi Odin Eidolon, tra l'altro fan entusiasta di Pk, al quale consegna un particolare \"sistema difensivo\" da usare una sola volta, \u00abquando la situazione precipiter\u00e0\u00bb. I dubbi di Pk sul vero ruolo di Mansur e Styvesant vengono confermati quando scopre che in realt\u00e0 il primo \u00e8 il noto attore Burton la Valle, mentre il secondo \u00e8 uno dei produttori e registi pi\u00f9 in vista del XXIII secolo. Insieme, i due confessano la sceneggiata: in quell'epoca Pk \u00e8 un eroe famoso (soprattutto da quando ha salvato Paperopoli ed arrestato il Razziatore), e sulla sua popolarit\u00e0 \u00e8 stata creata la serie televisiva \"Ritratto dell'eroe da giovane\", che sarebbe culminata in una puntata speciale, con la presenza del vero Paperinik. Riluttante ad accettare, Pk gira un'ultima \"scena madre\" solo per scoprire il responsabile degli incidenti e sabotaggi che hanno attentato alla sua vita.\nIl giorno delle riprese, Pk rischia di essere travolto da un carro armato guidato da un la Valle semi-coolflame, ma interviene il vero Pk (il primo era solo un droide di Eidolon), ed il nemico si rivela: Gordon, assistente di Styvesant, \u00e8 in realt\u00e0 Grrodon, l'ultimo guerriero imperiale di Evron rimasto in esilio sulla Terra in attesa dell'occasione per pareggiare i conti. L'alieno usa la sua evron-gun prima contro Pk, il quale sfodera prontamente il congegno datogli da Eidolon, e poi sullo stesso magnate, che si dimostra refrattario al raggio. Disperato, il vecchio evroniano fugge senza speranze verso l'atmosfera a bordo di una vettura non pressurizzata.\nTornato al suo tempo, Pk racconta ad Uno la sua storia, e mentre l'eroe si allontana poich\u00e9 distrutto dalla stanchezza, analizzando l'arma di Eidolon l'IA realizza il paradosso in cui ci\u00f2 che salver\u00e0 la vita a Pk nel futuro gli \u00e8 stata appena consegnandola dallo stesso eroe; intanto, tra s\u00e9 e s\u00e9, Uno si domanda la ragione per cui in futuro si chiamer\u00e0 Odin, cio\u00e8 \"Uno\" in lingua russa.\n\"Spore\".\nIntanto, Xadhoom vaga nello spazio nei pressi del suo pianeta natale, in preda ai sensi di colpa, e si imbatte in un'astronave xerbiana alla deriva, ma la speranza di trovare membri del suo popolo ancora in vita si scontra con la silenziosa realt\u00e0 di una nave deserta, che non \u00e8 stata risparmiata dall'attacco degli evroniani.\nL'Esercito prende nel frattempo possesso della zona della campagna paperopolese dove sono localizzate le spore. Mentre Uno cerca di inserirsi nel sistema informatico dell'esercito, Pk viene individuato e fatto arrestare dall'arcigno colonnello Clint E. Westcock, ma il misterioso generale Abraham Lincoln Wisecube gli concede l'accesso alla base militare. Mentre Uno scopre inquietanti connessioni tra i militari ed Evron: gli alieni avrebbero infatti convinto i terrestri a stipulare un accordo commerciale, un approccio simile a quello utilizzato durante la conquista di Xerba, PK socializza con la truppa, ed impara le basi di pilotaggio degli avanzati esoscheletri artificiali da combattimento dell'esercito: preso il controllo di un esoscheletro, si avvia verso la piantagione di spore per distruggerle. Wisecube spegne i firewall dei sistemi informatici militari, permettendo ad Uno di prendere il controllo degli esoscheletri dei soldati di Westcock, e pur rischiando di rimanere gravemente feriti dagli acidi delle spore, i piloti disubbidiscono agli ordini del colonnello ed aiutano Pk, mentre un incendio si sviluppa, e il campo di spore viene neutralizzato.\nPK rischia l'arresto, ma Westcock \u00e8 nuovamente costretto a lasciarlo andare, obbedendo agli ordini del proprio superiore; nelle vicinanze incontra Xadhoom, che ha osservato la scena, e ha provocato l'incendio. Almeno per il momento, il pericolo sembra scongiurato. Anche se Russel, nel suo orticello, \"coltiva\" ancora un'infinit\u00e0 di spore.\n\"Invasione!\".\nIntanto, nel corso delle loro ricerche di tracce che possano indicare l'atterraggio di evroniani in altri luoghi del pianeta, Pk e Uno scoprono che presso un ospedale neozelandese sono ospitati due m\u0101ori originari di Cape Dominion che presentano i sintomi del contagio da spore evroniane. L'eroe parte immediatamente per la Nuova Zelanda, e giunto sul posto trova gli abitanti del villaggio armati e determinati ad impedire l'accesso alla montagna, sotto la guida di Nebula Faraday, un'abile arringatrice che annuncia la venuta dei \"signori cosmici\" (ossia gli evroniani). Come prova, la Faraday mostra loro una spora evroniana.\nPk rintraccia un favo d'invasione evroniano all'opera, sotto la guida del comandante Kergan; scoperto dalle pattuglie aliene, riesce a sfuggire loro, ma perde conoscenza e viene tratto in salvo e curato da Rangi Fangus, ex-capo del clan nonch\u00e9 madre di Angus. Quest'ultimo arriva al villaggio giusto in tempo per vedere il finanziatore della Faraday, Fenimore Cook, fornirle un dirigibile con cui Nebula potr\u00e0 diffondere la notizia della venuta degli extraterrestri. In realt\u00e0, Cook progetta di farlo esplodere sopra uno stadio affollato, simulando un attacco terroristico ed attribuendo l'atto al clan maori, cos\u00ec da screditarlo davanti all'opinione pubblica e potersi appropriare delle loro terre.\nGli evroniani attaccano il villaggio, ma Rangi guida la sua trib\u00f9 e respinge l'attacco, con Kergan che ordina la ritirata; Pk fa evacuare il dirigibile e, guidato da Uno, si schianta contro il favo di invasione in fuga, distruggendolo. Rangi e Angus si riuniscono.\n\"Silicio\".\nNel frattempo, poco fuori Paperopoli, Norman Bates Russel continua ad allevare ignaro le spore evroniane presenti nel suo orto. Due ne viene a conoscenza e decide di tenerle sotto controllo fino a quando non si schiuderanno, usando i neonati guerrieri evroniani come suo esercito personale.\nAngus Fangus, intanto, \u00e8 stato costretto ad andare in vacanza, ma la sua indole da giornalista lo costringe ad indagare ancora su Paperinik. Quando Pk interviene, e sembra soccombere nella lotta contro Due, compare una nave da guerra evroniana che, prelevati i guerrieri, tenta senza successo di eliminare i due contendenti: Pk si lancia nel vuoto mentre Due si salva entrando nel computer della nave evroniana. Angus Fangus, arrivato in ritardo sulla scena, non avr\u00e0 la sua notizia.\n\"Missing\".\nLa trama principale, \"Missing\", viene inframezzata dalle storie secondarie. Le vicende di \"Missing\" diventano perci\u00f2 gli anelli di collegamento fra i vari episodi.\n\"Missing\".\nLa seconda persona \"informata dei fatti\" sarebbe Lyla Lay, ma la giornalista \u00e8 a Bayduck per un servizio. Mentre la Flagstarr si reca l\u00ec, Fangus chiama la collega giornalista e le annuncia gongolante che PK \u00e8 scomparso. Arrivata a destinazione, l'Ispettore trova solo Camera 9 che, a sua volta, denuncia la scomparsa di Lyla.\nLa Flagstarr si rivolge direttamente a Paperon de' Paperoni, in qualit\u00e0 di zio di Paperino (alias di Paperinik, ossia PK). De' Paperoni fornisce l'indirizzo della casa del nipote, ma anche questo sembra essere sparito. I vicini affermano di averlo visto partire tranquillamente, mentre i nipoti sono andati dalla nonna.\nScoraggiata, l'Ispettrice Flagstarr torna a Quacktico per esaminare i file di PK. Inaspettatamente per\u00f2, giunge un nuovo ordine di sospensione delle ricerche. Entrambi gli ordini sono giunti da Uno, che nonostante le sue enormi potenzialit\u00e0 non riusciva pi\u00f9 a trovare il suo alleato.\nPaperinik si trovava infatti a Dhasam-Bul, in compagnia di Everett Ducklair. Scopo della sua visita era approfondire e migliorare le proprie potenzialit\u00e0 attraverso la meditazione.\n\"Punto di rottura\".\nFangus non riesce a capire cosa stia cercando l'automa, cercando rifugio sul tetto. Solo qui, osservando un cartellone pubblicitario, si rende conto che il robot \u00e8 stato inviato da una societ\u00e0 di giocattoli, intenzionata a recuperare un dossier consegnato a Fangus da uno degli \"assedianti\" poche ore prima.\nIl giornalista ricorda che il dossier \u00e8 ancora nel suo impermeabile, che il robot straccia nella sua ricerca. Fangus si infuria ed attacca il robot, ma ha la peggio e viene salvato solo dall'improvviso intervento di PK. Fangus, in lacrime, racconta la storia dell'impermeabile a cui era affezionato e PK si offre di farglielo rammendare.\n\"Time \u00d8\".\nLyla decide di intervenire e risolve l'emergenza con notevole sangue freddo, ottenendo i complimenti del Comandante. Lyla, per tutta risposta, chiede indispettita il motivo dell'arresto di PK. Il Comandante afferma che effettivamente \"il tempo di PK \u00e8 fermo\", ma che la Tempolizia non ha operato il suo arresto.\nIl Comandante conclude che \"chiuder\u00e0 un occhio\" sulla presenza non autorizzata di Lyla, in seguito all'ottimo intervento durante la crisi, ma che la prossima volta non sar\u00e0 cos\u00ec tollerante.\n\"Memo\".\nL'astuto cronopirata per\u00f2 non si fa sorprendere e scopre l'inganno. Il Razziatore si reca dunque sicuro all'appuntamento con il suo compratore, ma arrivato sul posto viene arrestato dalla Tempolizia, allertata in tempo da Odin Eidolon, l'alter ego del futuro di Uno.\n\"Xarghon\".\nXadhoom \u00e8 infinitamente felice di ritrovare i propri simili e chiede uno \"Xarghon\" per festeggiare. Gli xerbiani presenti non sembrano capire cosa voglia e anche Paperinik si mostra stranamente nervoso. Dopo innumerevoli equivoci, Paperinik offre a Xadhoom un \"Elmo di Xondar\" (in realt\u00e0, un costrittore al plasma per contenere le emissioni energetiche).\nLa mutante xerbiana ha per\u00f2 ormai mangiato la foglia e gli evroniani gettano la maschera. Xadhoom non sembra per\u00f2 essere preoccupata dal trovarsi circondata dagli evroniani, anzi...\n\"Blu botte\".\nCon le evrongun inutilizzabili e la missione ormai fallita, i due soldati costruiscono un disco molto raffazzonato grazie ai rottami di uno sfasciacarrozze (un vecchio cowboy che li prende a colpi di rivoltella) per poter tornare alla base. Una volta sul posto, scoprono che la loro nave appoggio \u00e8 stata appena distrutta da Xadhoom.\n\"Le sorgenti della luna\".\nProprio in quella zona gli alieni, sotto la guida dello spietato generale Zargon, si apprestano creare un immenso nido di spore, ordinato dall'imperatore: Pk e Xadhoom si scontrano con gli Evroniani, e Paperinik viene colpito da Zargon. Xadhoom, credendolo diventato un coolflame, si sente in colpa e sfoga la sua furia: mentre un plotone di soldati americani attacca e distrugge la piantagione di spore, lei spazza via l'esercito alieno, tentando anche di neutralizzare l'ormai coolflame Pk, che in realt\u00e0 aveva solo finto di soccombere.\nPk fa ritorno a casa ancora nei panni di Paperino, e anche stavolta incrocia l'uomo che aveva incontrato sul volo di andata: solo allora, vedendo i suoi documenti, capisce chi \u00e8: il generale Abraham Lincoln Wisecube.\n\"Trauma\".\nMentre Pk difende Paperopoli dalle numerose bande giovanili di teppisti, Trauma raggiunge il pianeta e vaga per la citt\u00e0, spargendo terrore e distruzione. Pk lo affronta, ma viene sconfitto dai suoi poteri mentali, che provocano paura nell'avversario, per poi assorbirla e ridurlo a coolflame. Colpito dall'\"onda di paura\", Pk ha una visione in cui tutti i suoi nemici (tra cui anche il Super-Evroniano, Angus Fangus, il Razziatore e Due), insieme alle ombre indistinte del suo incubo ricorrente, lo circondano chiamandolo in continuazione \u00abPiccolo stupido papero!\u00bb. Uno interviene, e con la Pi-Kar trae in salvo il nostro supereroe.\nPaperinik deve affrontare nuovamente il Trauma, stavolta munito di un esoscheletro creato da Everett Ducklair, che aumenta la sua forza e il cui rivestimento blocca i poteri dell'evroniano. Trauma per\u00f2 lo scoperchia, lanciando una nuova \"onda di paura\" contro l'avversario: Pk rivive chiaramente il suo incubo ricorrente, cio\u00e8 il ricordo di uno scontro avuto da bambino con quattro giovani bulli. Ricordando il fatto, Pk sfodera tutto il suo coraggio, che si rivela l'arma definitiva contro il suo avversario: l'essere, tremando di paura regredisce trasformandosi in un evroniano \"comune\", e viene recuperato da una capsula controllata a distanza da Gorthan.\nInfine, avendo esaurito l'energia dell'esoscheletro e non essendo in grado di riportarlo alla Ducklair Tower, Pk lo distrugge lanciandolo dalla cima del palazzo in cui era avvenuto lo scontro.\n\"Urk\".\nInoltre, quando Lyla rivela che i suoi sensori hanno rilevato una scia tachionica, Pk ritiene che il misterioso guerriero provenga da un altro tempo, ma quando gli tendono un'imboscata, scoprono che \"Urk\" \u00e8 innocente: responsabile delle sparizioni \u00e8 la \"Creatura\", un essere informe che sembra fatto di oscurit\u00e0. Urk \u00e8 infatti un indiano irochese proveniente da una dimensione parallela, dove il suo popolo \u00e8 in guerra con gli invasori Vichinghi, i quali avevano inviato contro di essi la \"Creatura\", un mostro sintetico che si ciba di tempo. Durante il loro scontro, un'anomalia dello spaziotempo (causata dalla tentata attivazione dell'altronave del Razziatore) aveva trasportato entrambi nell'universo di Pk.\nUno potenzia l'arma fantascientifica di Urk, una \"lancia ad energia\", unendola alla tecnologia del paralizzatore bradionico di Ducklair (che immobilizza i nemici sospendendo il \"tempo soggettivo\"). Pk, Lyla e Urk scendono nelle fogne di Paperopoli e l\u00ec trovano il nido della \"Creatura\", dove il mostro conserva le sue vittime vive. Tentano di liberarle, ma appare la malvagia Creatura che li attacca, e mentre Urk la distrae, Paperinik riesce a colpirla con la lancia potenziata, e la neutralizza trasformandola in un essere innocuo.\nDopo lo scontro, Lyla scopre che neanche l'avanzata tecnologia dei Tempoliziotti \u00e8 in grado di far tornare Urk nel proprio mondo.\n\"Seconda stesura\".\nSospettoso riguardo all'accaduto, Eidolon si reca a Time \u00d8 per reperire una piastra di memoria, dove aveva previdentemente registrato l'esatto continuum temporale, e subito individua l'avvenimento dopo il quale i fatti sembrano essersi alterati, ossia quando Geena, capo della fazione ribelle dei droidi, ha preso il posto della vera Lyla, e ha fatto in modo che Ducklair incontrasse e assumesse Paperino come suo assistente personale, cosa in realt\u00e0 mai successa.\nOdin rintraccia ed impedisce la biforcazione degli eventi, ma Geena fugge rifugiandosi in un luogo segreto nei pressi del fulcro acronico a cui \u00e8 ancorata la stessa Time \u00d8. Paperinik ricorda ora le due realt\u00e0 differenti, e giunge con Eidolon alla stazione della Tempolizia, dove liberano Lyla, prigioniera dei droidi ribelli. Geena attiva per\u00f2 una cronobomba in grado di cancellare la storia dell'umanit\u00e0 biologica; nel breve tempo a disposizione prima dello scoppio dell'ordigno, Eidolon riesce a convincere Geena che la rivolta dei droidi non \u00e8 la strada giusta per arrivare ai diritti dei droidi, e che in un futuro le sue \"creature\" avranno l'indipendenza, poich\u00e9 destinati ad averla.\nGeena allora si sacrifica, assorbendo la cronodeflagrazione. All'arrivo dei droidotecnici pronti a riattivarla, Paperinik chiede di non farlo, poich\u00e9 \u00absono le macchine quelle che si possono riattivare\u00bb.\nEidolon riporta PK e Lyla nel presente e tutto torna alla normalit\u00e0.\n\"La notte pi\u00f9 buia\".\nIntanto, Westcock \u00e8 subentrato al posto del generale Wisecube, e l'esercito si prepara a contrastare l'invasione aliena. Paperinik, giunto sul posto, affronta alcuni evroniani, ed incontra Marjorie, la giovane che aveva inviato la richiesta d'aiuto. Morrighan e Camera 9 non trovano Russel a casa, ma seguendo il suo cane Buck, irrequieto, arrivano alla cittadina, dove Camera 9 riesce a fare alcune riprese.\nIntanto l'invasione avanza: gli evroniani hanno l'ordine di non ridurre gli abitanti di Bravestone a coolflame, ma di rapirli per non meglio specificati \"esperimenti\". Interviene l'esercito, e Westcock si trova faccia a faccia con Zondag. Dopo qualche istante Zondag dichiara l'invasione semplicemente una \"prova generale\", e ordina il rientro. I militari invece spiegano ai cittadini di Bravestone che si era trattata semplicemente di un'esercitazione, e che tutti i danni saranno ripagati.\nAl momento di mostrare alla redazione le riprese di Camera 9 e Morrighan, la cassetta misteriosamente presenta invece un cartone animato.\n\"Carpe diem\".\nNel XXIII secolo, i tecnici del cartello criminale Organizzazione elaborano un piano per porre rimedio al problema (ritenendo che la Tempolizia non riuscir\u00e0 a farlo, o forse non vorr\u00e0 farlo). Hanno bisogno del loro miglior agente, il Razziatore, e per liberarlo chiedono l'aiuto di un Paperinik riluttante, ma senza altra scelta. Insieme al droide Newton, Pk si introduce in una stazione della Tempolizia per rubare un \"gravitron\", apparecchio fantastico in grado di spostare intere porzioni di materia, che viene usato per \"prelevare\" il Razziatore un attimo prima che venga catturato dalla Tempolizia, nel momento in cui, dopo aver attivato l'altronave, rimane sospeso tra gli universi paralleli.\nPk e il Razziatore viaggiano fino al XXV secolo per impedire l'attivazione del generatore di energia, ma, paradossalmente, il loro tentativo di intrusione nel laboratorio convince gli scienziati della Globalgen ad anticipare l'esperimento. Il Grande Nulla inizia a inghiottire il laboratorio, ma Pk separa l'unit\u00e0 cronale dalla sua sede, salvando cos\u00ec il Tempo.\nIl Razziatore riporta infine Pk nel XX secolo per salvarlo dall'Organizzazione, che molto probabilmente avrebbe voluto eliminarlo, e Pk in cambio gli regala come pattuito l'unit\u00e0 cronale sapendo che, ormai scarica e inservibile, il Razziatore non potr\u00e0 utilizzarla per i suoi scopi.\n\"Motore/azione\".\nIn queste riprese tra i tuttofare c'\u00e8 anche Paperino, fervente ammiratore della soap opera, che grazie all'aiuto di Uno, ammiratore ancora pi\u00f9 accanito di lui, \u00e8 riuscito a scalare le graduatorie di assunzione per avere il posto.\nL'atmosfera, nella Repubblica di Providencia, non \u00e8 per\u00f2 rilassata, e sia i ribelli locali che l'esercito ufficiale si offrono di dare protezione alla troupe.\nIntanto si scopre che Brad van Beck, precedente interprete di Perceval Bentley Royce, scomparso misteriosamente nel Numero Zero e successivamente rimpiazzato da Sean LeDuck, \u00e8 prigioniero degli evroniani. Gli alieni, durante una ripresa in notturna, attaccano la troupe di \"Patemi\" e rapiscono tutti gli attori compreso Sam Plot. Arrivati sull'astronave, gli attori scoprono che i loro sequestratori sono il generale Zondag e il capo-branca Zoster, scomparsi in \"PKNA\" #1 dopo l'esplosione del loro incrociatore dovuta all'ira di Xadhoom.\nIntanto Paperino, nelle vesti di Pk, scopre che l'esercito ufficiale \u00e8 alleato degli evroniani. Fortunatamente \u00e8 provvidenziale l'aiuto dei ribelli, che appoggeranno Paperinik penetrando nell'astronave evroniana e liberando gli attori.\nIl lieto fine viene guastato dal fatto che ora ci sono due interpreti per il ruolo di Perceval Bentley Royce, protagonista di \"Patemi\". La mente geniale di Sam Plot decide cos\u00ec di introdurre Brad van Beck come il gemello omonimo del protagonista, e di inserire nelle vicende una versione a basso costo degli alieni evroniani, per vivacizzare la trama. Quest'ultima trovata viene decisamente apprezzata dal produttore.\n\"Manutenzione straordinaria\".\nNel frattempo, Angus incontra una \"subroutine\" che, priva del controllo di Uno, obbedisce ai suoi ordini e gli organizza un \"tour\" dei sotterranei. Premendo pulsanti a caso, Angus causa un sovraccarico energetico: Pk in quel momento sta passando proprio vicino a una sottostazione e rischia di essere schiacciato da un enorme dissipatore, ma un misterioso individuo in impermeabile lo salva. Il personaggio, dal volto seminascosto sotto il cappello, si presenta come Stephan Vladuck, ma solo pi\u00f9 tardi Pk capir\u00e0 che \u00e8 colui che gi\u00e0 conosce come Camera 9. Il passato di Vladuck come reporter di guerra emerge in alcuni brevissimi flashback in bianco e nero: il cameraman dimostra doti di prontezza e agilit\u00e0 non comuni, e aiuta Pk a superare gli ostacoli che i due incontrano nei sotterranei.\nIntanto, Angus ha scoperto le incredibili macchine da guerra di Ducklair, alcune delle quali assomigliano ai marchingegni usati da Pk: il giornalista si convince che Paperinik sia Everett travestito e che miri alla conquista di Paperopoli. Involontariamente attiva i \"droni di sorveglianza\", piccoli robot fluttuanti che sparano scariche elettriche, i quali si diffondono nei sotterranei attaccando anche Pk e Stephan. Quest'ultimo recupera lo scudo Extransformer e, guidato da Uno, va a riparare il guasto, ormai vicinissimo, mentre Paperinik tiene impegnati i droni. Ma sono troppi, l'eroe sta per soccombere, quando all'improvviso arriva Fangus, impadronitosi di un mecha a forma di centauro, e lo salva distruggendo i droni. Angus \u00e8 pronto a divulgare a tutto il mondo i segreti di Pk ma grazie ad un trucco olografico di Uno l'eroe riesce a ingannare il giornalista per poi cancellargli la memoria grazie alle vecchie caramelle \"car-can\" di Archimede.\n\"Stella cadente\".\nLe sue \"imprese\", oltre a generare il caos in citt\u00e0, destano l'attenzione di Charlie Delta e Francisco de Gamma, due ex-agenti PBI cacciati dall'agenzia perch\u00e9 troppo fanatici di ufologia e fenomeni paranormali: ora si sono messi in proprio, ma ancora si fingono agenti federali e vanno in giro a indagare atteggiandosi a \"uomini in nero\". I due riescono a trovare Xadhoom ed hanno uno scontro diretto con lei, ma vengono sconfitti.\nPerfino Pk, anche lui confuso con un guerriero evroniano, viene duramente colpito dall'alleata impazzita: fortunatamente il \"fascio di sovraccarica\" che Xadhoom usa contro gli Evroniani non \u00e8 letale per i terrestri, ma si limita a stordirli. Quando riprende i sensi, Pk incontra Mary Ann Flagstarr ed \u00e8 costretto a mentirle sulla vera natura del \"mostro\" che gira per la citt\u00e0.\nPk attira Xadhoom in trappola in una fabbrica abbandonata, sul posto per\u00f2 giungono anche Delta e Gamma, ansiosi di catturare l'aliena, nonch\u00e9 Mary Ann Flagstarr, che ha seguito il papero mascherato perch\u00e9 teme che le nasconda qualcosa. Gamma si impadronisce dell'arma di Pk e spara a Xadhoom, ma si trattava in realt\u00e0 di un congegno inventato da Uno per \"guarire\" la xerbiana, la quale, fugge dopo aver stordito l'uomo in nero completamente ristabilita. Mary Ann arresta Delta e Gamma e perdona Pk per averle mentito. Di ritorno alla Ducklair Tower, Pk trova Xadhoom che lo ringrazia con un bacio rovente che gli ustiona il becco.\n\"Antico futuro\".\nI due si ritrovano nella \"Terra di Shemel\", uno strano mondo fantasy con tratti fantascientifici. I \"cyberelfi\" (o \"eldar\"), la razza che domina Shemel, scambiano Pk e Lyla per spie nemiche e li arrestano, ma in loro soccorso arriva un gruppo di \"tecnorchetti\" che li aiuta a fuggire. Questi, guidati dal loro re Olog Hay, sono dei ribelli che si oppongono al dominio dei cyberelfi: Pk e Lyla decidono di allearsi con loro quando apprendono che il misterioso re dei cyberelfi, chiamato \" \"l'Antico\" \", possiede la \"Coppa di Luce\" (chiamata anche \"Coppo del Destino\" o \"Tintura del Mondo\"), un talismano che secondo la leggenda permetterebbe di viaggiare nello spazio, nel tempo e negli universi paralleli.\nArrivati a \"Dol Arador\", capitale di Shemel, i tecnorchetti lanciano il loro attacco contro i cyberelfi, mentre Pk e Lyla penetrano nel palazzo reale alla ricerca della Coppa di Luce. Qui scoprono che l'Antico in realt\u00e0 \u00e8 il Razziatore, ormai invecchiato, che racconta loro di come abbia rubato la Coppa di Luce per conto dell\"Organizzazione\" decidendo in seguito di tenerla per s\u00e9. Grazie al suo potere, il Razziatore ha unificato la Terra di Shemel, un tempo divisa in regni sempre in guerra, rendendola felice e pacifica. Pk si rende conto che, a parte qualche fanatico come Olog (il cui esercito nel frattempo \u00e8 stato facilmente sconfitto dai cyberelfi), il popolo ama l'Antico e lo considera un sovrano buono e non un tiranno.\nA questo punto per\u00f2 si scopre che il droide che ha viaggiato con Pk non \u00e8 Lyla ma \"FH451\", un robot-killer inviato dall'Organizzazione per recuperare la preziosa Coppa e giustiziare il Razziatore, colpevole di tradimento. Pk abbatte il droide, salvando cos\u00ec il suo vecchio amico-nemico. L'Antico usa poi la Coppa per rispedire il papero mascherato nel suo mondo, dopo essersi congedato con la sibillina frase \u00abSono soltanto uno dei tanti Razziatori possibili\u00bb.\nDi ritorno a Paperopoli, Pk nota che i molti giorni trascorsi a Shemel corrispondono a poche ore sulla Terra, e con estrema facilit\u00e0 sconfigge i rapinatori, che nel frattempo l'intelligenza artificiale Uno ha tenuto a bada con i suoi trucchi, e li consegna alla PBI.\n\"Zero assoluto\".\nPaperinik parte cos\u00ec alla volta di Saturno con la nave interstellare di Ducklair, accompagnato da Lyla e Urk. Tuttavia, arrivati sul posto, vengono anch'essi intrappolati dal raggio traente; inoltre perdono il contatto radio con Uno. Lyla si collega al computer della nave e scopre che non \u00e8 evroniana, come i personaggi pensavano, ma xerbiana: trasportava infatti un gruppo di fuggitivi da Xerba, la cui missione era quella di ricercare altri pianeti abitati e avvisarli del pericolo evroniano, ma furono scoperti dai nemici e sconfitti.\nLungo il cammino Pk e i suoi amici incontrano un feroce e pericoloso robot-guardiano che, credendoli intrusi, li attacca, ma riescono a respingerlo temporaneamente. Mentre Pk va a disattivare il raggio traente, Lyla e Urk trovano i due astronauti chiusi dentro delle celle di ibernazione e, tramite il computer, li \"scongelano\" e li fanno sedere nella propria navetta. Alla fine Paperinik riesce a disattivare il raggio traente e ripristinare la connessione con Uno, ma quando si volta trova il robot-guardiano, a pochi metri da lui: sembra la fine, ma Uno interviene e, con il \"puntale da combattimento\" dell'astronave di Ducklair, distrugge l'automa.\n\"Mekkano\".\nI sensori di Uno rilevano l'evroniano, e Paperinik lo raggiunge: inizialmente ostile, sviene a causa della mancanza di nutrimento e viene trasportato alla Ducklair Tower dall'eroe. Nella base segreta di Paperinik, Gorthan si risveglia, rivelando di essere in fuga da Evron poich\u00e9 attraverso il prolungato studio della cultura terrestre, il capobranca ha sviluppato la capacit\u00e0 di produrre emozioni. Scoperto dall'esercito evroniano e costretto a scappare, Gorthan dichiara di odiare i terrestri. Mentre Uno si propone di costruire un generatore energetico che sostenti il fisico dell'alieno, nel suo laboratorio Takeda monta il serbatoio su di un grande droide auto-replicante, Mekkano, progettato per esplorare diversi pianeti in modo completamente autonomo, utilizzando i materiali del luogo per ricostruirsi e alimentarsi. Il robot si attiva, manifesta una volont\u00e0 propria e inizia ad assimilare gli oggetti tecnologici che incontra, armi comprese.\nPk e Gorthan rintracciano Mekkano e Takeda, e l'alieno spiega che se l'energia che il serbatoio risucchia non viene raffinata da un corpo evroniano, il serbatoio esploder\u00e0. Il robot assimila anche l'astronave precipitata, e quando Pk riesce a staccargli il serbatoio, l'energia investe Gorthan. Rialzatosi rigenerato e furioso, viene per\u00f2 inglobato dal robot, che si alza in volo utilizzando il motore dell'astronave, e scompare nel cielo.\n\"Zero barra uno\".\nQuesto speciale \u00e8 collocato temporalmente fra i numeri 0 e 0/2, in modo da aggiungere ulteriori dettagli al \"passaggio\" dal classico Paperinik (equipaggiato con stivaletti a molla e varie invenzioni di Archimede Pitagorico) al nuovo PK (con Scudo Extransformer e gadget ipertecnologici forniti da Uno).\n\"Tyrannic\".\nUno scopre che il \"Titania\" non esiste, \u00e8 solo uno \"specchio per le allodole\" \"creato\" da \"Storm\", satellite militare belgraviano camuffato da dispositivo meteorologico: il suo scopo \u00e8 distogliere l'attenzione dal vero sottomarino, il \"Tyrannic\", che si sta dirigendo verso \"Steel Island\", un'isola-prigione al largo di Paperopoli. Paperinik tenta di intervenire, ma arriva in ritardo: i soldati del \"Tyrannic\" attaccano il carcere e liberano il professor Morgan Fairfax, che vi era rinchiuso. L'inquietante agente di Belgravia Oberon De Spair propone a Fairfax di lavorare per lui, e lo scienziato pazzo accetta in cambio della possibilit\u00e0 di mettere finalmente in pratica il \"Progetto Pangea\".\nPaperinik segue il \"Tyrannic\" fino ad una base belgraviana situata tra i ghiacci, ma viene catturato ed imprigionato insieme agli agenti PBI rapiti. Riesce a liberarsi con l'aiuto dello scudo Extransformer e, con un trucco, induce gli uomini di Belgravia ad evacuare la base. Raggiunto il \"Tyrannic\", combatte contro l'equipaggio finch\u00e9 De Spair non lo cattura. Per accontentare Fairfax, De Spair gli concede di concretizzare il suo desiderio di vendetta nei confronti di Mary Ann Flagstarr distruggendo Quacktico, ma prima che possa attuare il suo piano Uno interviene, distruggendo il satellite \"Storm\", che tra le altre cose controlla il \"Tyrannic\". Il sottomarino, fuori controllo, inizia ad affondare: l'equipaggio riesce a fuggire, mentre Fairflax e De Spair, dopo aver messo Pk in salvo nell'ultima capsula disponibile, rimangono a bordo per tentare di riprendere il controllo del mezzo, e scompaiono con esso negli abissi.\nNel finale, Pk ed Uno vengono premiati con due tesserini da agenti speciali PBI.\n\"Frammenti d'autunno\".\nIn seguito al malfunzionamento, Lyla viene immediatamente portata nel XXIII secolo per essere processata. Il produttore di droidi Odin Eidolon manda cos\u00ec a chiamare Paperinik, attraverso l'avvocato Eugene Photomas, affinch\u00e9 possa presenziare al processo. I due si incontrano nell'ufficio del Governatore di Paperopoli.\nQui Paperinik viene a sapere che il processo \u00e8 stato voluto da Sean Gottfresh, una personalit\u00e0 molto influente e ricca nella Paperopoli del futuro. Gottfresh \u00e8 candidato alla carica di Governatore di Paperopoli e ha basato la sua campagna elettorale sulla lotta ai privilegi degli androidi. Il processo \u00e8 dunque un'occasione ottima per screditare l'attuale Governatore, molto legato ad Eidolon e all'industria degli androidi.\nDopo la deposizione del principale tecnico delle Industrie Eidolon e creatore della serie 5Y (a cui Lyla appartiene), Leonard Vertighel, Photomas riesce ad ottenere una sospensione del processo di 24 ore. Eidolon a questo punto rivela i propri sospetti sulla \"strana tempestivit\u00e0\" del processo. PK si reca quella notte nella villa di Gottfresh, che sorprende in compagnia dei due cronopirati a cui la Tempolizia stava dando la caccia.\nDopo una breve colluttazione, Gottfresh confessa di aver architettato tutto l'incidente per poter screditare il Governatore in carica e le Industrie Eidolon. Il candidato per\u00f2 si definisce estraneo alla vicenda delle strane allucinazioni di Lyla (un uomo senza volto che le chiede di ricordare). Il dialogo viene interrotto dall'arrivo delle forze dell'ordine che traggono in arresto PK per violazione di domicilio, anzich\u00e9 i criminali.\nSul vettore, PK incontra nuovamente Photomas e il Governatore. Quest'ultimo sembra essere per\u00f2 pi\u00f9 interessato alla registrazione della confessione di Gottfresh, non valida a livello giuridico in quanto ottenuta sotto minaccia, ma comunque utile per screditarlo come potenziale candidato. Intenzionato a scagionare s\u00e9 stesso e Lyla, PK costringe con le maniere forti il Governatore a rilasciare un'autorizzazione per una visita approfondita per Lyla.\nDurante la visita si scopre la causa delle allucinazioni: un \"biochip\" impiantatole nell'equivalente umano della \"sfera delle emozioni\". PK va a cercare Vertighel a casa sua per chiedere spiegazioni. Vertighel ammette di aver impiantato quel biochip su vari droidi della serie 5Y, da lui considerata la migliore creata. L'obbiettivo per\u00f2 non era quello di creare un esercito personale, ma qualcosa di pi\u00f9 etereo.\nVertighel afferma di avere gi\u00e0 conquistato il mondo con il design dei suoi modelli, di avere imposto alla Terra \"\"l'immagine del futuro\". Lyla era il suo tentativo meglio riuscito di costruire \"la donna ideale\". Vertighel accusa PK e i suoi amici di aver rovinato tutto e d\u00e0 fuoco per errore al suo laboratorio, ormai vistosamente preda della disperazione e della follia. Le fiamme avvolgono ben presto l'intera villa del malvagio Vertighel, che sembra non sopravvivere al rogo, mentre PK si salva per un soffio.\nChiarito l'incidente e rimosso il biochip, Lyla viene scarcerata ed \u00e8 libera di tornare al XX secolo insieme al suo amico Paperinik.\n\"Vuoto di memoria\".\nDietro tutti questi piccoli incidenti c'\u00e8 il miliardario senza scrupoli Fenimore Cook, questa volta affiancato da un nuovo braccio destro: lo scienziato dottor Ewan Loke. I due stanno realizzando, secondo quanto trapelato attraverso Mood (astro nascente dell'informatica del clan Fangus), un progetto criminale \"che potrebbe sconvolgere gli equilibri mondiali\"\". Mood \u00e8 stato catturato mentre cercava di far arrivare al clan le prove di questo progetto.\nPaperinik e Fangus vengono dunque investiti dall'Assemblea del compito di individuare la fortezza dove Cook e Loke sono rifugiati, salvare il giovane Mood e stroncare il piano criminale. Mentre i due iniziano la loro marcia di avvicinamento alla fortezza (complicata da strani malfunzionamenti di Uno), Loke spiega il suo piano a Mood.\nI piccoli incidenti informatici che stanno avvenendo nel mondo sono tutti causati da \"Omega\", un virus informatico mutageno molto potente ed insidioso, che sta lentamente ed inesorabilmente infettando tutta la rete informatica mondiale, sfruttando la sempre maggiore espansione della rete. L'obbiettivo finale \u00e8 creare il caos informatico, per poi ricattare il mondo intero in cambio dell'antivirus.\nNel frattempo, Pk e Fangus si sostituiscono a due camionisti che lavorano per Cook, scoprendo in un bar che i suoi dipendenti non sono ben visti dal resto della categoria. I due riescono a scappare dal bar per il rotto della cuffia, anche in seguito ad un intervento molto inopportuno di Uno (ormai infettato dal Virus Omega). Il papero mascherato e il giornalista neozelandese raggiungono dunque la fortezza e, seppure in maniera rocambolesca, liberano Mood e fuggono dalla base. Durante la fuga, Mood rivela a Pk e Fangus i piani di Cook.\nLa liberazione \u00e8 stata facilitata dal disinserimento degli allarmi deciso da Loke, intenzionato a dimostrare quanto Cook abbia bisogno della sua presenza. I tre vengono facilmente individuati ed intercettati dai mercenari armati di Cook, che li ingaggiano in uno scontro armato. Quando Pk e i suoi alleati stanno per avere la peggio, gli \"Hot Trucks\" (la banda di camionisti con cui Pk e Fangus si erano \"incontrati\" prima) intervengono nello scontro, ribaltando la situazione.\nUna volta operati i necessari chiarimenti, Paperinik torna alla Ducklair Tower con una copia dell'antivirus e resetta il suo amico Uno. L'antivirus viene diffuso nella rete, Loke e larga parte dell'organizzazione vengono arrestati, ma ancora una volta Fenimore Cook riesce a farla franca.\n\"Crepuscolo\".\nArrivato al suo villaggio, Urk scopre che la sua dolce sorella Zeryn \u00e8 stata rapita dai vichinghi, in quanto impegnata nello sviluppo di un'arma segreta chiamata Ragnar\u01ebk (dal termine che identifica il \"crepuscolo degli dei\" della mitologia norrena). L'indiano Kiltor, sedicente fidanzato di Zeryn, vuole salvare la ragazza e chiede a Urk e Pk di aiutarlo. Superato l'oceano, il loro aereo precipita: Urk e Pk si salvano, ma Kiltor \u00e8 disperso, e, come se non bastasse, Pk ha perso lo scudo e si trova quindi bloccato nella dimensione di Urk.\nDopo varie disavventure, i due penetrano nella base vichinga (un antico castello) travestiti da soldati; trovano Zeryn, ma anche delle brutte sorprese. Riappare infatti Kiltor, che non \u00e8 il fidanzato di Zeryn, ma un furbo doppiogiochista al soldo dei nemici: unico scopo della falsa \"spedizione di salvataggio\" era rubare lo scudo Extransformer di Pk e offrire all'Impero Vichingo la possibilit\u00e0 di conquistare infiniti universi. Interviene per\u00f2 Zeryn, che spiega al fratello la vera natura di Ragnarok: un'energia potentissima ottenuta unendo la scienza con la stregoneria indiana, e che lei ha accettato, nonostante il pericolo che ci\u00f2 comporta, di custodire \"dentro il suo stesso corpo\".\nLa ragazza libera l'energia di Ragnarok, uccidendo tutte le Creature (i mostri creati dai vichinghi, vedi \"PKNA\" #11) e provocando una reazione a catena che distrugge tutta la base. Per Zeryn, ormai priva di energia, sarebbe la fine se non fosse per l'intervento di Urk e Pk che la salvano un attimo prima del crollo del castello (recuperando anche lo scudo di Pk). Il comandante della base, il malvagio barone vichingo Harald Hasting, non scappa perch\u00e9 vuole recuperare un disco con i dati prelevati dallo scudo, ma un'esplosione lo travolge, senza che sia chiaro il suo destino.\nPrima che Pk torni nel suo mondo, Urk, impavido guerriero improvvisamente diventato rosso come un peperone, gli consegna una lettera di addio per la dolce Lyla, in cui le confessa i suoi sentimenti.\n\"Fuoco incrociato\".\nPaperopoli. Un grosso robot sta seminando il panico in citt\u00e0. Paperinik, a bordo della Pi-Kar, interviene, ma una misteriosa navicella, tramite un raggio traente, preleva sia Paperinik che il robot. Quest'ultimo era un espediente per attirare l'eroe, in quanto \"la Scure\", organizzazione segreta del piccolo stato europeo di Stahlburg, guidata da Viktor Darko, ha bisogno di lui: una nave Evroniana si \u00e8 schiantata al suolo, e da allora ha ingaggiato lo scontro tra gli alieni, e la Scure.\nNel frattempo, il glorioso (e ormai malridotto) incrociatore Centurian si sta dirigendo verso la Terra. L'ammiraglio Argon \u00e8 il vero responsabile di tutto: ha provocato lui stesso l'evasione, in modo da poter fare bella figura al suo incrociatore in un pianeta che Evron fatica a conquistare. A bordo della nave vi sono quattro ribelli: Tarkoz (un ergoniano, di aspetto simile a un evroniano a forma di uno pterodattilo), T99 (forma di vita basata su microcircuiti, proveniente dal pianeta Soma-Sintex), e Yak e Kurg (del pianeta Vanium, dove le due razze, i piccoli e astuti nimoidi e i forzuti e ingenui mastonti, vivono in simbiosi). Ma tra di essi vi \u00e8 una talpa di Argon.\nUn segnale criptato infatti era stato inviato dall'astronave all'incrociatore, il quale riesce appunto a scovarla. Un guasto per\u00f2 costringe il Centurian a fermare il suo attacco, ed Argon lo maschera come un ultimatum dato a Stahlburg per la consegna dei ribelli.\nPaperinik decide di andare dai ribelli, disarmato. I quattro sono atterrati in quella zona poich\u00e9 solo l\u00ec vi sono miniere di \"tetranium\", minerale in grado di riparare lo stabilizzatore di rotta, distrutto durante la loro fuga. Paperinik rivela loro della presenza di un traditore, e del segnale, poich\u00e9 Uno era riuscito a captarlo. Kurg ricorda di aver visto l'ergoniano trafficare con le comunicazioni, ma in quel momento PK riconosce la sua voce: \u00e8 Kurg la spia di Argon. Il mastonte inizia a combattere contro i compagni.\nL'incrociatore sta attendendo la capsula di salvataggio, contenente Kurg e i compagni messi fuori combattimento. La capsula entra all'interno della nave, e subito esplode, costringendo l'incrociatore alla fuga. In realt\u00e0, durante lo scontro, Yak, e la sua grande amicizia con Kurg, lo avevano risvegliato dal condizionamento mentale fattogli dagli evroniani, e T99 aveva preparato l'esplosivo. Stahlburg fornisce ai ribelli il tetranium per ripartire, cos\u00ec che possano unirsi alla resistenza contro gli evroniani. Paperinik e Uno sono felici di sapere di non essere i soli a combatterli.\n\"Il tempo fugge\".\nMalva e Vlad fuggono usando una cronovela particolare che consente solo di viaggiare indietro nel tempo, e i due eroi li seguono gettandosi nella loro scia tachionica. Catturarli non sar\u00e0 facile, visto che, in qualunque epoca si trovi, Malva riesce sempre a costruire macchine da combattimento con quello che trova sul posto.\nDopo una breve visita alla Paperopoli del XIX secolo, i personaggi si spostano nel Medioevo dove danno vita ad un'epica battaglia, ma giunti nell'antica Grecia, dovranno temporaneamente allearsi per fronteggiare una strega. Da qui raggiungono la preistoria, dove devono vedersela con gli Evroniani (impegnati nell'arduo compito di coolflamizzare i dinosauri). Infine, arrivati al brodo primordiale, la caccia termina, e i nostri eroi possono finalmente tornare a casa.\nTramite un colpo di scena si apprende che tutto quello che si \u00e8 appena svolto non era reale, ma solo la puntata pilota della nuova stagione di \"Ritratto dell'eroe da giovane\", la serie televisiva ispirata a PK, girata interamente in computer-grafica nel XXIII secolo, senza attori e senza troupe.\nLe misteriose voci fuori campo erano quelle del regista Ducklas Styvesant e del tecnico che ha creato l'episodio, il quale auspica che in futuro non serva nemmeno la sceneggiatura: sar\u00e0 il software a generare le storie elaborando le emozioni degli spettatori, lette direttamente dalle loro menti. Sty, che pure ha apprezzato molto l'avventura, \u00e8 spaventato dalle possibili implicazioni di questa nuova tecnologia: per lui quello che fa non \u00e8 solo intrattenimento, \u00e8 arte. E che senso ha l'arte senza gli artisti?\n\"I mastini dell'universo\".\nMentre Pk, guidato via radio da Uno, effettua un sopralluogo all'interno di un'enorme scavatrice sepolta nel deserto di Paperopoli, l'eroe perde il contatto con l'intelligenza artificiale. Uscito, non si trova all'aperto, ma all'interno di un'astronave, comandata dal Colonnello Neopard, mercenario intergalattico che stava recuperando carcasse di mezzi di combattimento sulla Terra, e non si era accorto che nel veicolo fosse presente un essere umano. Non potendolo riaccompagnare subito sul suo pianeta, Neopard propone a Pk di aiutare lui, il sergente Q'Wynkennon, di tipo \"Mark 8\", e la sua truppa di servocobattenti \"Mark 9\" (ossia tutti robot, poich\u00e9 le guerre non si combattono con esseri umani) in una missione pagata dalla Metarepubblica Poliplanetaria di H'HB, sulla base nemica del Graestoso Granducato Gralattico di Grilk.\nGiunti sul posto, Pk riconosce degli Evroniani che sostengono il ruolo di \"consiglieri militari\" ai Grilkiani. Gli evron-eyes di guardia si accorgono di Neopard, Pk e i robot, e subito scaturisce uno scontro a fuoco in cui Pk riesce a salvare il tenente Q'Wynn, ma si fa catturare. Nonostante Neopard fosse contrario a far prevalere i sentimenti (ossia salvare un compagno) sulla razionalit\u00e0 (limitare le perdite), decide comunque di trarre in salvo Pk, sfruttando addirittura i suoi due nuovi \"Mark 12\".\nRaggiunto Pk, Neopard si accorge della loro situazione estrema, e decide cos\u00ec di arrendersi. Contemporaneamente si arrendono anche i Grilkiani, in quanto la loro riserva di energia \u00e8 stata prosciugata. Ma i responsabili non sono n\u00e9 Pk n\u00e9 Neopard: in realt\u00e0 l'Impero Evroniano aveva finto di aiutare Grilk, col solo scopo di studiarne la tecnologia e rubarne poi le riserve energetiche. In quel momento appare per\u00f2 la scavatrice di Duklair, guidata da Uno, che mette in fuga gli Evroniani. Questo perch\u00e9 la missione si stava svolgendo sulla Terra, e Neopard aveva lasciato credere a Pk di essere in uno sperduto universo, cos\u00ec da avere un motivato combattente in pi\u00f9. Grilk si dichiara sconfitto, e Neopard riparte per lo spazio, non prima di aver lasciato a PK, per eventuali casi di bisogno, un suo d\u00e9pliant promozionale.\n\"Metamorfosi\".\nXadhoom tenta di fermare un attacco da parte di un gruppo di Evroniani mutanti, ma la vista di un coolflame molto simile a Xari blocca la sua grinta. PK interviene, portandola in salvo, anche grazie ad altri Evroniani che richiamano all'ordine quelli mutanti facendoli ritirare.\nIntanto Xadhoom subisce un'altra caduta emotiva e capisce di non poter riuscire a controllare i suoi poteri in queste condizioni. Cos\u00ec incomincia per lei la fase di \"Metamorfosi\", grazie alla quale riesce ad acquistare per un po' di tempo il suo aspetto da Xerbiana e una parte del suo vecchio carattere. Travolta da questi cambiamenti, accetta persino di uscire con Angus Fangus per assistere alla cerimonia che incoroner\u00e0 il giornalista dell'anno.\nMa la cerimonia non andr\u00e0 bene. Gli Evroniani mutanti, dopo aver risolto le loro diatribe con quelli normali, attaccano la Ducklair Tower dove si tiene la cerimonia e PK interviene. Purtroppo non riuscir\u00e0 a impedire che Xadhoom venga colpita dal coolflame che somiglia a Xari. Fortunatamente l'arrivo di altri Evroniani, che riescono, con un induttore di comportamento, a far ritirare le loro versioni mutanti, d\u00e0 tutto il tempo a PK per ritirarsi con Xadhoom, inseguito dall'ultimo Evroniano mutante rimasto, il generale Raghor.\nXadhoom riesce a riprendersi e, nel regolare i conti con Evroniano mutante, distrugge quattro piani della Ducklair Tower.\nInfine viene fatto il punto della situazione: il coolflame non era Xari ma apparteneva a una razza aliena molto simile a quella degli Xerbiani. Per quanto riguarda Xadhoom, adesso lei sa che pu\u00f2 provare altri sentimenti (oltre all'odio e alla rabbia) e che, se riuscir\u00e0 a controllare meglio i suoi poteri, un giorno imparer\u00e0 a riassumere la vecchia forma di Xerbiana a suo piacimento. Decide quindi di ripartire per il suo viaggio, stavolta alla scoperta di s\u00e9 stessa.\nDurante la storia, vengono descritte scene del passato di Xadhoom quando viveva su Xerba e del suo rapporto con Xari.\n\"Virus\".\nChiede dunque al papero mascherato di aiutarlo a rubare la preziosa arma biologica: con l'aiuto di Uno, confeziona un falso messaggio telematico che sembra provenire dallo stato maggiore, con il quale ordina l'arresto di Pk. Il neo-generale Westcock esegue prontamente, cos\u00ec Pk pu\u00f2 entrare nella base. Il fattorino Ziggy, per\u00f2, ha casualmente assistito all'arresto, cos\u00ec chiede alla sorella Mary Ann Flagstarr di aiutarlo ad intrufolarsi nel Dept. 51 per salvare Pk.\nL'intrusione dei due, unita alla fuga di Pk dalla sua cella, genera una gran confusione, e gli Evroniani ne approfittano per attaccare la base: a questo punto Pk lascia perdere la missione e aiuta i soldati a respingere l'attacco alieno. Anche Wisecube approfitta della confusione andando a rubare il \"virus\", che si rivela per\u00f2 una bufala: il vero scopo del generale \u00e8 impadronirsi di una cartuccia contenente tutte le prove della minaccia evroniana, nonch\u00e9 delle trattative in corso tra i militari e gli alieni.\nL'esercito le tiene nascoste per non allarmare la popolazione, ma Wisecube, convinto che il mondo debba sapere, le divulgher\u00e0 a tutti. Per raggiungere il suo scopo non esita a usare la violenza sulle guardie, coinvolgendo nei suoi piani anche il soldato Janson (vedi PKNA #6). Sulla sua strada incontra per\u00f2 Mary Ann e Ziggy: il giovane fattorino (che a suo tempo aveva lasciato la PBI perch\u00e9 odiava il clima di segretezza) vorrebbe appoggiare il piano del generale, ma la sorella cerca di convincerlo che tutto questo provocherebbe il caos. Ziggy d\u00e0 retta a Mary Ann, prende in mano la situazione e ferma Wisecube, recuperando la cartuccia. Westcock arresta Wisecube, ma lascia libero Pk perch\u00e9 ha salvato la base dagli Evroniani.\n\"Fase due\".\nOrmai padrone dei mainframe dell'impero, Due decide di simulare l'esistenza di un'armata terrestre guidata da Paperinik per spingere gli evroniani ad organizzare un massiccio attacco con un enorme spiegamento di forze, ovviamente verso Paperopoli: l'elaboratore mette a punto un'arma ad impulsi elettromagnetici per liberarsi definitivamente di Uno.\nPer essere sicuro che Uno non possa \"ritrasmettersi\" a sua volta come lui aveva fatto in passato, sfrutta i guastatori imperiali per creare il blocco informatico della citt\u00e0.\nPer riuscire nel suo piano malvagio \u00e8 costretto a sfruttare le immagini dei vari generali per convincere le loro truppe ad eseguire i suoi ordini, ma ben presto il suo complotto viene scoperto (grazie all'intervento di Uno, infiltratosi a sua volta nei sistemi informatici evroniani dopo aver eluso il blocco) e il sommo Zotnam decide di eliminarlo a causa della distruzione della flotta, causata dall'impulso elettromagnetico della sua arma (ancora una volta modificato da Uno).\n\u00c8 vano il tentativo di salvarsi con una navetta piena di banchi di memoria, che viene distrutta appena partita grazie ai cannoni degli alieni evroniani. La vignetta finale mostra che Due \u00e8 riuscito a rifugiarsi sulla navetta dall'insegna ED, precedentemente utilizzata da Uno.\n\"Beato Angelico\".\nDavanti alle insinuazioni presentate dal reporter di Channel 00, il capo dell'P.B.I. risponde sospendendo dal servizio i due agenti menzionati da Fangus. Pikappa riesce per\u00f2 a chiarire la storia, scoprendo che Beato Angelico \u00e8 proprio il capo dell'P.B.I.: Eric Jefferson Mitchell.\n\"Underground\".\nOtto mesi dopo, il supereroe Paperinik indaga su una rapina avvenuta alla banca \"Countybank\": mentre si dirige verso la banca, nota che ogni semaforo della zona \u00e8 stato manomesso, creando cos\u00ec il caos nella citt\u00e0. Giunto sul luogo della rapina, il papero mascherato si rende subito conto della gravit\u00e0 del problema: l'intero \"caveau\" \u00e8 infatti sprofondato nelle profondit\u00e0 della Terra. Il giornalista di Canale 00 Angus Fangus tenta come al solito di incolpare Pk, e nella sua assurda ricerca di scoop si ritrova di fronte ad un altro spettacolo incredibile: l'intero palazzo che ospita una gioielleria \u00e8 sprofondato nel sottosuolo.\nSecondo l'intelligenza artificiale Uno, dietro questi fatti c'\u00e8 la stessa mano: gli sprofondamenti sono stati infatti causati da fughe di gas \"pilotate\", mentre il caos ai semafori \u00e8 stato provocato dalla manomissione di cavi telematici sotterranei. L'autore dei misfatti \u00e8 dunque qualcuno che ha grande familiarit\u00e0 con il sottosuolo, e proprio l\u00ec Uno e Pk organizzano una spedizione, che per\u00f2 si rivela un insuccesso completo: la mappa digitale fornita da Uno esaurisce rapidamente la batteria, inoltre il papero mascherato viene quasi investito dalla metropolitana.\nIn realt\u00e0, la deviazione del treno \u00e8 stata provocata ad arte dalla banda di rapinatori, che altro non sono se non Rosto e i suoi compagni, fortunosamente ritrovatisi dopo i fatti di Sawshank. Rosto \u00e8 rimasto profondamente turbato dagli otto mesi trascorsi \"\"al buio tra i topi\", e vuole vendicarsi di Angus Fangus, che con una sua inchiesta lo aveva fatto finire in prigione. I tre banditi penetrano nella Ducklair Tower passando attraverso la rete idrica (ed eludendo in questo modo i sistemi di sorveglianza di Uno) e rapiscono il kiwi giornalista. Paperinik insegue i criminali nel sottosuolo ma, costretto ad arretrare minacciato dalla pistola di Rosto, viene investito dalla inondazione del sabato mattina.\nI tre evasi legano Angus ad un tubo, condannandolo alla morte, quindi fuggono. Il giornalista non si rassegna e picchia sul tubo per segnalare la propria posizione, ma invano, perch\u00e9 l'altissimo volume della discoteca sotterranea \"Undergrrround\" (che, ironia della sorte, \u00e8 proprio quella i cui messaggi pubblicitari interrompono spesso i servizi di Angus) copre il rumore. Nel frattempo, il papero mascherato \u00e8 stato tratto in salvo dagli abitanti dell\"Undersito\", un bizzarro gruppo di persone che hanno scelto di vivere nelle fogne guidati da uno strano personaggio di nome \"Esteban\". Mentre gli abitanti del sottosuolo catturano Rosto (oramai completamente impazzito) ed i suoi due compagni, Pk va a disattivare l'impianto audio della discoteca: in questo modo riesce a trovare e salvare Angus, per poi ritornare in superficie a casa.\n\"La fine del mondo\".\n\u00c8 il giorno della firma dell'accordo di pace tra Xerba ed Evron. Il Consiglio Xerbiano ha approvato la mozione con un singolo voto di vantaggio (il consigliere Xermin); fortemente contrari si sono mostrati i membri Xari, Xado (che il giorno della firma si trova nello spazio, per il suo esperimento), e Xarion. Lo sbarco della delegazione evroniana \u00e8 immediatamente seguito da un assalto armato: all'insaputa degli evroniani, non tutte le difese sono state abbassate. Un piccolo gruppo di scienziati fugge; tra loro vi sono Xari e Xarion. Xermin, catturato dagli evroniani, si rivela essere un temibile cacciatore mutaforma evroniano di nome Kravenn.\nPaperopoli, pianeta Terra, oggi\nUno \u00e8 finalmente riuscito a decodificare i codici xerbiani dell'astronave Antra. Scopre che da essa si \u00e8 staccato un piccolo modulo di salvataggio, molto danneggiato, che dovrebbe arrivare sulla Terra a momenti. Nel frattempo, accanto alla discarica comunale si ode un'esplosione. L'operaio Earl, accorso sul posto, si allontana con l'aria stralunata e un misterioso medaglione al collo.\nXaletra, pianeta Xerba, passato\nKravenn, mutatosi in un diverso xerbiano, viene raccolto da un gruppo di sopravvissuti. Qui scopre che i consiglieri rimasti si stanno dirigendo verso le montagne di Xialadon: dopo aver coolflamizzato per errore il consigliere Xarmin, viene inviato verso i monti. Gorthan ha bisogno di Xarion, ultimo sul pianeta a poter aprire i bacini energetici di Xerba.\nPaperopoli, pianeta Terra, oggi\nDopo un comico assalto evroniano in uno zoo, Pk viene spedito a controllare un misterioso avvistamento alieno.\nMontagne di Xialadon, pianeta Xerba, passato\nKravenn ha assunto l'aspetto di Xarmin e raggiunto gli ultimi superstiti. Xari apre l'accesso a una vecchia miniera, che nasconde tre gigantesche astronavi-arca. Gli evroniani giungono alle miniere, ma Xari rimane a terra per rallentarli.\nPaperopoli, pianeta Terra, oggi\nDopo un rocambolesco fallimento, Pk si accorge di essere seguito da \"qualcosa\" che indossa un esoscheletro mimetico.\nAtmosfera di Xerba, passato\nUn solo colpo evroniano basta a distruggere l'astronave Xabra. La Xenia e l'Antra si dividono. Kravenn \u00e8 riuscito a salire a bordo dell'Antra: mentre l'equipaggio fa rotta per la Terra, il cacciatore inizia a sterminare l'intera astronave.\nPaperopoli, pianeta Terra, oggi\nPk si dirige verso un grosso trasformatore, sperando che il suo campo elettromagnetico metta fuori uso l'esoscheletro del suo inseguitore.\nAnelli di Saturno, passato\nXarion raggiunge una scialuppa, grazie al sacrificio del capitano e degli ultimi passeggeri.\nPaperopoli, pianeta Terra, oggi\nIl piano funziona a perfezione. Pk si prepara a vedere chi si nasconde nell'esoscheletro.\nAnelli di Saturno, passato\nLa scialuppa di Xarion \u00e8 gravemente danneggiata. Kravenn si \u00e8 infiltrato a bordo, ma Xarion riesce a gettarlo nello spazio, non prima di avergli strappato il medaglione tracciante.\nPaperopoli, pianeta Terra, oggi\nUn ammaccato Xarion emerge dall'esoscheletro. Sperava di farsi riconoscere, ma il piano di Pk glielo ha impedito. Pk gli accenna ai suoi incontri con Xadhoom, mentre Xarion gli presenta un datadisk con i punti deboli degli evroniani (che ha studiato durante il lunghissimo viaggio di arrivo). Purtroppo le emissioni elettromagnetiche lo hanno reso illeggibile: il consigliere decide di ritornare sull'Antra, dove esiste una copia del database. Con questa nuova ragione di vita, Xarion decide di ripartire.\nNella cintura di asteroidi, Kravenn galleggia in attesa, ancora vivo...\n\"Il giorno che verr\u00e0\".\nDurante la permanenza in cella di Pk, il Razziatore arriva alla Time \u00d8, inserisce una bomba collegata ai suoi circuiti vitali nel \"fulcro d'ingaggio\" (il punto a cui Time \u00d8 \u00e8 ancorata) e ricatta il Cronocomandante chiedendo la liberazione dei membri dell'Organizzazione prigionieri. Il Cronocomandante non ha scelta e libera cinque dei pi\u00f9 pericolosi criminali dell'Organizzazione: Nash, Sledge, McCabe, Rage e Wells. Nonostante il parere contrario del Razziatore, la tempolizia libera anche Kronin, l'ex-Razziatore che era stato tradito dall'attuale Razziatore e che da dieci anni \u00e8 richiuso in una capsula cronostatica. Subito dopo essere stato risvegliato, Kronin spara al Razziatore; le sue funzioni vitali si fermano per una frazione di secondo, quanto basta per fare esplodere la bomba e mandare Time \u00d8 alla deriva.\nPer creare un diversivo che distragga la Tempolizia, Kronin ordina a Nash (uno dei criminali liberati, che svolgeva le mansioni di ingegnere per l'Organizzazione) di aprire le celle, nelle quali \u00e8, per\u00f2, detenuto il solo Pk. Il Razziatore descrive Pk come \"un criminale pericoloso che \u00e8 meglio non portarsi dietro\"\" per convincere Kronin a farlo venire con loro e Pk sta al gioco. Raggiunta la sala di comando, Nash mette a punto un piano per creare un buco nero di modeste dimensioni (usando il reattore materia/antimateria della base) oltre il fulcro, in modo da far tornare indietro la stazione. Il Cronocomandante \u00e8 indeciso se accettare o no ma Fulton, il suo secondo, prende il comando e guida Kronin, Nash e Sledge alla sala del reattore. Per avere un timer per la bomba, Kronin strappa la corazza del Razziatore e gli prende l\"acceleratore tachionico\" che, per\u00f2, regola tutte le funzioni interne del Razziatore. Dopo che Kronin \u00e8 partito, Pk prende il controllo della situazione e cerca di anticipare Kronin all'alimentatore seguito dal Razziatore e dal Cronocomandante. Tuttavia, quando arrivano alla sala, la sonda \u00e8 gi\u00e0 stata lanciata. Kronin, che ritiene infattibile il piano di Nash, lo stordisce e fugge su una navicella.\nQuando Time \u00d8 arriva in prossimit\u00e0 del nucleo di polarit\u00e0, Nash, che si rivela essere il progettista di Time \u00d8, coordina le operazioni per lanciare un cavo che possa fermare la stazione. Il cavo si impiglia a una sporgenza della stazione; allora il Razziatore, che senza acceleratore tachionico avrebbe avuto vita breve, decide di sacrificarsi per la salvezza di tutti gli altri. La storia si conclude con il rilascio di Paperinik e le dimissioni del Cronocomandante.\n\"Niente di personale\".\nQuindici anni dopo, Angus Fangus \u00e8 diventato governatore dello stato del Calisota e mira alla presidenza degli Stati Uniti. Odin Eidolon e un misterioso bambino si introducono nei sotterranei ormai in rovina della Ducklair Tower, e qui trovano Paperino: \u00e8 sopravvissuto al crollo dell'edificio, ma \u00e8 diventato cinico e deluso da tutto e tutti, e non indossa pi\u00f9 la maschera di Paperinik. Odin spiega che il bambino \u00e8 il caro Trip, il figlio del Razziatore, prelevato da un momento appena successivo alla partenza del cronauta per Time \u00d8 e per la missione che gli \u00e8 costata la vita. Pk ha il dovere di custodirlo al sicuro: senza il \"rapimento\" da parte di Odin, Trip sar\u00e0 cresciuto dall'Organizzazione e assumer\u00e0 il nome di Grifone; e sar\u00e0 proprio il Grifone a scatenare gli eventi che portarono alla caduta di Paperinik.\nSulla via del ritorno, Odin Eidolon viene catturato dallo stesso Grifone e da Newton. Si scopre che in realt\u00e0 Odin e suo fratello \"Deugemo\" (ossia Due) sono i nuovi capi dell'Organizzazione, e che Odin ha fatto tutto questo solo perch\u00e9 mosso dai suoi sensi di colpa. Deugemo riprogramma il gemello, rendendolo inoffensivo.\nIl giorno dopo Newton e il Grifone entrano nel rifugio di Pk, ma vengono scoperti e costretti a combattere. Pk e Trip fuggono con la Pi-kar, ma il Grifone distrugge la macchina dopo pochi chilometri. I due decidono di nascondersi nel \"Powerdome\", il luogo dove Angus Fangus sta tenendo il suo discorso elettorale. Dopo essere stati inquadrati dalle telecamere e inseguiti dalla polizia, Pk e Trip tentano di rientrare nel rifugio, solo per essere scoperti dal Razziatore. Trip per\u00f2 non si fa ingannare e smaschera il Grifone. Quest'ultimo rivela a Trip che suo padre \u00e8 scomparso, prima di iniziare un duro combattimento con Pk. Il Grifone sembra vincere, quando ad un tratto appare il vero Razziatore.\nInfatti il rapimento di Trip ha fatto s\u00ec che il padre non partisse per Time \u00d8: la linea temporale alternativa inizia a svanire, mentre padre e figlio si ritrovano. Nel futuro, il Razziatore si infuria quando Trip afferma di voler diventare un supereroe come Pk, e decide di punirlo facendogli scrivere cento volte \"Non far\u00f2 mai il supereroe\". Trip, prima di iniziare a scrivere, si getta il lenzuolo sulle spalle come un mantello da supereroe.\n\"Clandestino a bordo\".\nL'ammiraglio evroniano comunica con la stazione Acheron, dove si trova il misterioso \"capoprogetto\", il progettista della trappola, un dottore di razza non-evroniana che lo stesso Monodon mal sopporta. Ormai manca poco al completamento della trappola. Intanto, a tre quadranti di distanza, il ricognitore Carcharodon viene intercettato da Xadhoom ed \u00e8 puntualmente spazzato via; Monodon invia molti caccia dall'incrociatore, con l'unico scopo di essere distrutti e rallentare il pi\u00f9 possibile Xadhoom, dando il tempo agli archiatri della casta scientifica dell'incrociatore di ultimare la trappola. Pk, nel frattempo, ascolta la conversazione di due archiatri e comprende quale sia la trappola: Xadhoom sar\u00e0 intrappolata in una camera di ergoemissione; quando tenter\u00e0 di fuggire trasformandosi in energia, la camera trasmetter\u00e0 quell'energia a una serie di boe, che la riverseranno nei serbatoi di Evron, il pianeta centro dell'Impero Evroniano. Pk viene scoperto dai soldati alieni e riesce a fuggire. Monodon, quando viene avvertito, rivela di essere stato al corrente del clandestino fin dalla partenza. Lo aveva ignorato per usarlo come ignaro ostaggio.\nPk si mimetizza in una squadriglia coolflames che viene condotta d'urgenza nella camera di ergoemissione ancora non funzionante. Tramortito l'archiatra di guardia e assunte le sue sembianze, l'eroe ordina ai coolflames di invertire la polarit\u00e0 di un cavo. Intanto Xadhoom pone sotto attacco la Zermatt, quando viene assorbita dalla camera di ergoemissione. Quando sembra che tutto avvenga secondo il piano degli Evroniani, i macchinari sabotati riassemblano Xadhoom pochi istanti dopo. Pk prova a chiamare l'aliena, ma, dimenticandosi di essere ancora travestito da evroniano, viene colpito dalla xerbiana. Paperinik decide cos\u00ec di abbandonare l'incrociatore, ormai spacciato. Anche Monodon ha raggiunto le stesse conclusioni. Incontrato l'ammiraglio, il supereroe sale insieme al nemico su una scialuppa, mentre la furia di Xadhoom distrugge totalmente la Zermatt.\nSulla stazione Acheron il capoprogetto si rammarica del fallimento, affermando di aver peccato d'improvvisazione. I suoi assistenti cercano di risollevarlo, affermando che l'imperatore manterr\u00e0 la sua promessa e rivelando il suo vero nome: si tratta dello xerbiano Xari, l'amore rimpianto di Xadhoom. Dopo aver espulso dalla scialuppa l'ammiraglio e il suo secondo Keeran, lasciando loro delle tute per respirare e dei mezzi per chiamare i soccorsi, Paperinik attiva l'intelligenza artificiale addetta al pilotaggio, che rivela bizzarri comportamenti materni.\n\"Lontano lontano\".\nAccortosi che gli Evroniani stanno puntando su un pianeta specifico, Xari chiede di cambiare la rotta, sostenendo di aver notato un campo di particelle v-hil, o annichiloni. Gli Evroniani, infidi di natura, consultato l'Imperatore, che ordina di mantenere la rotta, chiedendo anche di aumentare l'andatura del pianeta, portandola a ben settanta varsec. Ci\u00f2 genera un'onda gravitazionale di accelerazione che travolge Xadhoom, spegnendo il suo segnale (che gli Evroniani seguivano su un monitor), e anche Pk e la sua astronave.\nIl pianeta specifico, a cui Xari si riferiva, \u00e8 notato anche dall'astronave di Pk, che su esso fa rotta, ed altro non \u00e8 che l'ultima colonia di rifugiati Xerbiana, diretta dal saggio Xerbal e organizzata come un vero, seppur piccolo, pianeta.\nL'astronave di Pk precipita sul suolo del pianeta e l'eroe, scambiato come un nemico dagli Xerbiani, viene condotto a bordo dell'astronave xerbiana, proprio nel momento in cui arriva il pianeta Evron. Camuffato da asteroide, grazie a una proiezione invisibile, un planetoide, chiamata il Cuore dell'Impero Evroniano, giunge per piegare l'ultima popolazione xerbiana, col fine di rendere tutti gli xerbiani prigionieri. Scoppia quindi il conflitto sull'astronave xerbiana, dove gli ultimi rifugiati vengono sopraffatti dalla superiorit\u00e0 numerica delle forze evroniane, nonostante Pk, appena ripresosi, si batta al loro fianco.\nTutti gli Xerbiani vengono fatti prigionieri e condotti sul planetoide evroniano, e anche Pk si imbarca su di esso di nascosto, mentre l'Imperatore Evron XI5 ordina di distruggere l'astronave xerbiana. La distruzione avviene di fronte agli occhi pieni di lacrime dei superstiti, che decidono di reagire intonando un canto. Xadhoom vede la luce dell'esplosione da lontano e aumenta la sua andatura per raggiungerla, mentre Pk viene infine sorpreso da Xari chiudendo in maniera incredibilmente amara questa storia.\n\"Sotto un nuovo Sole\".\nIntanto, all'interno del planetoide, Xari, PK e gli xerbiani hanno assistito a quanto appena avvenuto e Xari spiega loro che dopo la conquista di Xerba, alcune delle menti pi\u00f9 brillanti erano state risparmiate dalla coolflamizzaziione perch\u00e9 avrebbero potuto essere utili ai fini di Evron XI5. Xari spiega che ora Xadhoom verr\u00e0 rinchiusa nell'Enthropiotron, una macchina da lui stesso costruita che servir\u00e0 a trasformare Xadhoom in una sorgente inesauribile di energia per il grande Imperatore Evroniano. Purtroppo Xari ignora il fatto che Xadhoom sia in realt\u00e0 la dottoressa Xado, la xerbiana dispersa di cui era innamorato.\nMentre gli scienziati evroniani cercano di regolare l'Enthropiotron, Xari si reca dall'imperatore Evron XI5 con la richiesta di potergli concedere alcuni coolflames come premio per il suo operato e con la scusa di mostrare al popolo xerbiano \"le delizie dello stile di vita evroniano\", in realt\u00e0 uno stratagemma per permettere agli xerbiani di decoolflamizarli usando le capsule di conciliazione e tentare cos\u00ec una rivolta contro gli evroniani. Poco dopo che i coolflames sono stati portati dagli xerbiani, Xari viene chiamato per regolare l'Enthropiotron, dato che gli scienziati evroniani non riescono a farlo funzionare. Xalya, graziosa e dolce xerbiana segretamente attratta da Xari, lo segue ed entra nell'Enthropiotron con l'intento di convincere Xadhoom ad emanare un po' di energia, da usare di nascosto per attivare il processo di decoolflamizzazione senza farsi scoprire. L'energia viene quindi immagazzinata e convogliata verso i macchinari che gli xerbiani useranno per la decoolflamizzazione, ma l'imperatore Evron XI5 decide di imprigionare Xari, ormai considerato inaffidabile. Fortunatamente PK riesce a liberarlo.\nTutto \u00e8 pronto: i popoli prigionieri degli altri pianeti, ora decoolflamizzati, iniziano la rivolta. Per quanto lo stesso imperatore si batta ferocemente contro gli insorti, gli evroniani soccombono poich\u00e9 gli alieni decoolflamizzati non subiscono pi\u00f9 l'effetto delle evrongun. Nel frattempo Xadhoom \u00e8 riuscita a distruggere l'Enthropiotron e, sotto lo sguardo incredulo di PK, decide di abbandonare la nave senza causare ulteriore devastazione per mettere definitivamente al sicuro il suo popolo. Gli xerbiani riescono cos\u00ec a conquistare un'astronave evroniana pronta a decollare e fuggono dal planetoide che sta collassando per la mancanza di energia. Alla fine la xerbiana si allontana con la sua gente ammirando insieme a PK il planetoide che, avvolto dalle fiamme, si inabissa nello spazio profondo sancendo apparentemente la fine dell'imperatore e della stessa Evron.\nTutto sembrerebbe essersi concluso per il meglio ma Xari e gli altri xerbiani vogliono far tornare Xadhoom al suo aspetto originale. Lei non \u00e8 d'accordo e capisce che il suo popolo non vuole assolutamente diventare simile a lei ma desidera solo un nuovo posto da chiamare casa. Il pianeta in cui abitavano prima di essere catturati andrebbe bene ma gli manca un sole. A quel punto Xadhoom sa cosa fare per riscattare il debito che ha con tutto il suo popolo: deve loro una nuova vita e una nuova dimora.\nDopo aver immagazzinato la sua memoria in un congegno di fattura evroniana e averlo consegnato a PK, Xadhoom decide di andarsene dicendo addio al suo amato Xari, capendo che oramai sono troppo diversi l'uno dall'altra. Mentre gli xerbiani tentano di capire il motivo del suo gesto, un sole appare dal nulla e viene battezzato appunto Xadhoom sotto consiglio di PK, l'unico ad aver capito che l'eroina si \u00e8 sacrificata per diventare il nuovo astro e dare nuova luce al popolo xerbiano anche se il povero supereroe \u00e8 molto dispiaciuto dalla perdita della sua alleata.\n\"Nella nebbia\".\nQuella sera, durante la ronda, Uno avvisa Paperinik che c'\u00e8 un allarme proprio alla Ducklair Tower. \u00c8 proprio Moe, che sta cercando di distruggere un gargoyle: Pk lo ferma e lo porta da un suo collega, Syd, che gli spiega che ultimamente Moe sembrava intontito e stralunato. Due tecnici che dovevano restaurare il gargoyle, si mettono invece a danneggiare anche l'altro. Nello stesso momento, Paperino trova una gran folla attorno ad un negozio di televisori, e dopo essersi fatto strada scopre la ragione della calca: Angus Fangus sta intervistando il mago Ahrimadz, il quale sostiene che i gargoyle che si trovano in cima alla \"DT\" devono essere rimossi. La gente \u00e8 d'accordo e va a chiamare il sindaco, il quale riesce a convincere Paperone ad accettare.\nPaperino torna alla Ducklair Tower e qui incontra il mago in persona, che tenta di ipnotizzarlo: ma Paperino resiste, poich\u00e9 \"qualcuno\" (si riferisce a Everett Ducklair, incontrato in \"\"PKNA\" Speciale 97\") gli ha insegnato a difendersi da questo tipo di insidia. Intanto il sindaco \u00e8 giunto alla torre, e i suoi uomini stanno asportando i gargoyle: la rimozione della prima statua attiva per\u00f2 un sensore che avverte Uno della minaccia. Allora Paperino, nei panni di Pk, cerca di fermare gli operai, ma ad un certo punto qualcosa lo trattiene. Allora Uno manda in suo soccorso i suoi automi di manutenzione - opportunamente \"riverniciati\" - che riescono a fermare gli operai.\nA questo punto Uno spiega a Paperinik la minaccia rappresentata dalla rimozione dei gargoyle: la Ducklair Tower \u00e8 alimentata da \"flussi ergogeo-dinamici\", correnti di energia tali da deformare il tessuto della realt\u00e0: l'attrito fra i \"piani di stabilit\u00e0\" crea una faglia confinante con una diversa configurazione dello spaziotempo. Il pericolo \u00e8 che le misteriose entit\u00e0 che vivono in questo mondo alternativo (una dimensione parallela che Uno definisce \"di \"pseudo-esistenza\"\") potrebbero attraversare la faglia per penetrare nel mondo reale: i gargoyle sarebbero stati creati da Everett Ducklair come sentinelle per scongiurare questo rischio.\nDa una registrazione dell'intervista, Uno e Pk scoprono che non era in diretta: tuttavia, in essa, Ahrimadz fa gi\u00e0 riferimento all'attacco di Moe alla statua. Dal momento che in teoria non avrebbe potuto saperlo, Uno e Pk si rendono conto che l'unica spiegazione \u00e8 che sia stato il mago stesso a inviare Moe in cima alla torre. Interviene la polizia, e i sensori di Uno avvertono energie sconosciute all'esterno della DT. Allora Pk decide di contattare Everett via telepatica.\nAhrimadz inizia a distruggere personalmente i gargoyle, ma Paperinik interviene per fermarlo. Ahrimadz gli racconta la sua storia: una volta, nel suo mondo, tra le montagne dell'Asia, la magia era rispettata, ma ora non pi\u00f9, perch\u00e9 la cultura occidentale lo ha \"invaso\". Per questo il mago vuole realizzare uno \"scambio equo\", lasciando che gli esseri sovrannaturali provenienti dalla dimensione parallela invadano Paperopoli.\nUno, che si \u00e8 costruito un \"globo\" semovente dotato di braccia meccaniche, blocca Ahrimadz, prendendolo alle spalle, ma lo stregone riesce a liberarsi. Paperinik tenta allora di colpirlo con il crasher, ma Ahrimadz lo distrugge. Uno allora attacca il mago con un'arma fantascientifica di sua creazione, il \"rifrattore pandimensionale\", ma il mago diventa semitrasparente e il raggio lo trapassa, colpendo il secondo gargoyle, che viene distrutto. Dal nulla appare un \"portale dimensionale\", da quale esce una mano mostruosa che distrugge il globo semovente di Uno (tuttavia l'intelligenza artificiale riesce a disconnettersi dal globo appena in tempo per evitare che venga danneggiato anche il mainframe).\nA questo punto interviene Everett Ducklair, che ha ricevuto il messaggio di Pikappa, e colpisce Ahrimadz con un \"\"arcano aggressivo del terzo livello\" (una delle \"tecniche mistico-marziali\"\" da lui apprese), ma il mago scompare e riappare alle spalle di Ducklair, colpendolo. Tutto sembra perduto, ma improvvisamente appare il \"priore\" di Dhasam-Bul, che, grazie anche alla forza spirituale di tutti i suoi monaci, riesce a chiudere il portale: ma prima che il varco si chiuda, una delle creature mostruose afferra Ahrimadz e lo trascina via (pi\u00f9 tardi, nel monastero, il priore spiegher\u00e0 a Everett che Ahrimadz ora si trova intrappolato in una realt\u00e0 intermedia tra la sua e la loro).\nNel finale, Paperone annuncia a Paperino che sono stati appena installati due nuovi gargoyle, a spese del Comune di Paperopoli.\n\"Cronaufragio\".\nDuecento anni prima, Charlie Delta e Francisco de Gamma stanno per venire condannati per \"millantato credito, danneggiamento e resistenza\", quando arriva una lettera che scagiona subito i due imputati. La lettera \u00e8 stata mandata dal fratello maggiore di Charlie Delta, \"Bravo Delta\", il quale li viene a prendere subito fuori del tribunale e li accompagna a casa dei \"Delta\", dove incontrano il sergente \"Duke Delta\" e la sergente maggiore \"Thelma Herczig\", genitori di Charlie e Bravo.\nPrima di pranzo entra la sorella maggiore \"Alfa Delta\", del servizio segreto della marina militare. Tutta la famiglia Delta, lavora per la F.A.T.A. (Federal Advanced Technology Agency), immaginaria agenzia di controllo delle tecnologie avanzate.\nIntanto alla Ducklair Tower, Angus Fangus trova il professor \"P.Kaap\", cio\u00e8 Paperinik travestito con un ologramma. Si spaccia per un professore di \"Avunculogratulazione meccanica\" ed ha un microscopico studio al 150\u00ba piano ricavato da Uno che contiene solo un ascensore per raggiungere il 151\u00ba piano, il piano segreto.\nDopo pochi minuti suona alla porta Lyla Lay, con l'agente speciale della Tempolizia Ray Pantha. Il tempoliziotto spiega a Pikappa il motivo della visita: gli strumenti di Time \u00d8 hanno localizzato un \"cronaufrago\" in quell'epoca, con un \"grado di tolleranza\"\" di un anno. Lyla supplica Pk di ospitare Pantha per facilitargli il compito e il papero mascherato, dopo un attimo di esitazione, accetta. Per uscire Pantha utilizza un gadget della sua tuta, trasformandosi in un normale cittadino, anche lui con un ologramma.\nA casa Delta, dopo pranzo, Bravo rivela a Charlie e Francisco di non averli liberati per amore fraterno, ma perch\u00e9 lo aiutino ad impadronirsi delle armi fantascientifiche facenti parte dell'arsenale di Paperinik. Il colloquio tra i tre si svolge dentro l'armadio a muro della camera di Bravo: il motivo \u00e8 che tutti i membri della famiglia Delta amano spiarsi a vicenda, e Bravo non vuole assolutamente che madre, padre e sorella origlino la conversazione (anche se le sue precauzioni si riveleranno inutili, in quanto i parenti riescono ugualmente a spiarlo).\nPaperino spegne l'ologramma per salire sulla sua 313 e parte, insieme a Lyla e Pantha, parte per una meta imprecisata. Durante il tragitto, i tre ipotizzano che il \"cronaufrago\" voglia costruire un \"tempofaro\" per farsi rintracciare dalla Tempolizia. L'unico posto dove potrebbe aver trovato i pezzi per fabbricarsene uno \u00e8 un negozio chiamato \"Il paradiso della valvola muonica\". Giunti sul posto, vedono un personaggio che d\u00e0 loro le spalle: Ray nota che assomiglia molto al professore e, pensando che si tratti proprio della persona che sta cercando, rivela di essere un agente della Tempolizia. Solo allora la persona si volta: non \u00e8 il \"cronaufrago\", ma un pazzo criminale che vuole distruggere Paperopoli.\nPaperino vorrebbe affrontare l'avversario, per\u00f2 non ha n\u00e9 costume n\u00e9 armi: allora Uno riprogramma il suo \"oloproiettore\", sperando che la sola vista di Paperinik riesca a spaventare il criminale. Ma il piano non ha successo: allora Pk prende uno dei macchinari che ci sono l\u00ec attorno, facendolo passare per un'arma. Anche questa mossa si rivela inutile, in quanto il criminale riconosce subito in quell'oggetto un innocuo macchinario per l'avunculogratulazione meccanica. Uno decide allora di spedire a Pk lo scudo Extransformer con il comando a distanza, ma prima che l'arma giunga a destinazione, Pantha spegne il proprio oloproiettore - rivelando il suo vero aspetto di agente della Tempolizia - e arresta il delinquente.\nA quel punto entrano Delta e Gamma, ma proprio in quel momento arriva volando lo scudo Extransformer: l'arma di Pk colpisce uno scaffale, che cade travolgendo i due aspiranti uomini in nero. Allora Lyla trasporta i suoi due compagni indietro nel tempo di tre minuti e fuori del negozio. Qui Lyla fa notare al maggiore di aver mostrato la tecnologia del XXIII secolo a persone del XX secolo, ma Ray non l'ascolta.\nDelta e Gamma riescono a seguire gli spostamenti di Paperinik usando un \"tracciatore\": non sanno per\u00f2 di essere a loro volta pedinati da Alfa (che ha intercettato il segnale del loro tracciatore) la quale a sua volta \u00e8 \"intercettata\" e seguita dal padre, che a sua volta \u00e8 pedinato dalla moglie.\nIntanto Pk, Lyla e Ray proseguono la loro ricerca a bordo della \"Pi-Kar\". Paperinik capta un segnale radio che avverte di qualcosa che entra nell'atmosfera, ma arrivati sul luogo scoprono, ancora una volta, che non \u00e8 il \"cronaufrago\" che stanno cercando, e si trovano di fronte ad un nuovo pericolo: Ray ordina a Lyla una translazione, che li libera dal guaio.\nGamma e Delta, dopo aver perso il segnale, lo ritrovano dalla parte opposta della citt\u00e0, ma dopo un po' di inseguimento il loro \"tracciatore\" si fonde.\nIntanto Pk, Lyla e Ray devono ricorrere alla \"\"procedura di emergenza\", che consiste nel cercare su qualsiasi mezzo di informazione un indizio che possa indicare la presenza del professore Symorian: scoprono cos\u00ec la presenza, in citt\u00e0, di invenzioni anacronistiche. Secondo Ray, si tratta di apparecchiature che dovrebbero essere lanciati sul mercato decenni dopo: i tre capiscono che solo Symorian pu\u00f2 averle introdotte, e sospettano che il professore non voglia affatto essere ritrovato, ma desideri rimanere nel XX secolo ad arricchirsi vendendo tecnologia del futuro. Si dirigono dunque alla sede della \"Futurware\", la ditta che produce queste invenzioni, e notano che c'\u00e8 troppa sorveglianza per un'azienda cos\u00ec piccola. Scoprono che dentro la fabbrica c'\u00e8 veramente il cronaufrago, anche se i proprietari della ditta pensano che sia un alieno (hanno infatti trovato le apparecchiature fantascientifiche dentro la sua macchina del tempo, da loro scambiata per un'astronave).\nPikappa e Pantha intervengono (ma senza Lyla); anche Delta e Gamma per\u00f2 hanno raggiunto la \"Futurware\", e pensano che la fabbrica nasconda l'arsenale che stanno cercando, dunque decidono di intervenire anche loro (ma la loro comunicazione viene intercettata da Alfa, che viene intercettata da Duke, che viene intercettato da Thelma).\nRay sta per fare un buco sul soffitto dell'azienda, quando interviene la marina di Alfa, che per\u00f2 viene a sua volta fermata dall\"Intelligence interforze\" di propriet\u00e0 dei genitori. Tutti cominciano a sparare, allora Lyla entra nell'azienda e trova la navetta del professore. Mette a posto delle parti che non funzionavano e blocca il tempo, tranne che per lei, il professore e Pk, grazie ad un \"generatore di tempo soggettivo\"\".\nDopo le presentazioni, Lyla e Symorian riportano tutti i macchinari del professore dentro la navetta e partono \"risbloccando\" il tempo. Sul posto restano Pk e Pantha, accerchiati da una squadriglia di uomini armati: Paperinik si giustifica sostenendo di essere in missione segreta (e accusa i militari di averla interrotta) insieme a Pantha, anche lui un agente segreto. Gli agenti della F.A.T.A. non si fidano e gli chiedono il suo tesserino: Pk li convince mostrando il cartellino falso creato dalla Tempolizia per il maggiore. Allora tutti vanno via delusi, compreso il proprietario della \"Futurware\".\nDi ritorno alla DT, Ray Pantha trova Lyla con il suo diretto superiore \"Heich Gewells\", che lo degrada per il comportamento sconsiderato tenuto durante la missione.\n\"Un solo respiro\".\nPresentatasi a Ziggy con il nome di Jana, la misteriosa ragazza non fa in tempo a notare le strane abitudini del giovane (che \u00e8 solito appendere la biancheria ai ripiani del frigorifero) che gli inseguitori sono di nuovo alle loro costole. Si tratta della \"Factory\", una non meglio precisata organizzazione paragovernativa guidata da Max Froud, un uomo dal pizzetto biondo e dai capelli legati a coda di cavallo. I due riescono a fuggire, rifugiandosi in casa della sorella di Ziggy, Mary Ann Flagstarr.\nNonostante l'aiuto di Paperinik (messo al corrente della vicenda da Uno), alcuni agenti della \"Factory\" irrompono in casa di Mary Ann, guidati da un misterioso individuo: un uomo imponente dalle incredibili capacit\u00e0 telecinetiche. Jana riesce a fuggire grazie a Pk, ma Froud sembra accontentarsi di prendere come ostaggi Ziggy e Mary Ann Flagstarr.\nPaperinik e Jana si rifugiano al 151\u00ba piano della Ducklair Tower, dove la ragazza racconta ad Uno la sua storia. Diventata hostess per la passione per il volo, Jana era venuta a conoscenza della \"Factory\" tramite Froud stesso nel bar di un aeroporto. Ammaliata da Ethan, aveva deciso di firmare il contratto e di diventare parte di questo progetto segreto, inteso a sviluppare le facolt\u00e0 paranormali delle persone mentalmente dotate, apparentemente per \"promuovere la pace nel mondo\".\nSu una sperduta isola greca, Jana aveva cominciato cos\u00ec gli allenamenti e i test per migliorare le proprie capacit\u00e0 fisiche e mentali. Una sera, a passeggio con il suo compagno Ethan, era stata portata a visitare le antiche rovine dell'isola, con i suoi bassorilievi mitologici raffiguranti uomini e donne dalle capacit\u00e0 eccezionali.\nIn quella occasione, Ethan si era rivelato a Jana per quello che era: un pazzo ossessionato dall'idea di poter essere, grazie ai suoi poteri, una divinit\u00e0 adorata dalla gente, cos\u00ec come gli antichi greci adoravano i loro d\u00e8i. Jana avrebbe voluto parlare a Froud dei deliri di onnipotenza di Ethan, ma, compreso che i due erano in accordo, aveva deciso di fuggire e lasciare l'Europa, approdando per caso a Paperopoli.\nUno decide cos\u00ec di utilizzare un macchinario ideato dal suo padrone, Everett Ducklair, per trasferire le capacit\u00e0 mentali di Jana su Pk, in modo tale che l'eroe riesca ad affrontare Ethan (Jana non pu\u00f2 farlo a causa di un condizionamento mentale che le impedisce di attaccare altri membri della Factory).\nLo scontro fra il papero mascherato ed Ethan avviene sulla sommit\u00e0 di una grande diga, dove gli uomini della \"Factory\" tengono in ostaggio i due Flagstarr. Pk riesce a mettere in difficolt\u00e0 Ethan grazie ai poteri di Jana, ma Froud prende in ostaggio la ragazza dopo che Mary Ann e Ziggy si sono liberati.\nEthan per\u00f2 non sopporta che il capo della \"Factory\" usi violenza su Jana e la prende con s\u00e9, provocando grazie ai suoi poteri mentali la rottura della diga. Travolto dalla corrente, rimane in bilico sul baratro aggrappato con le mani. Froud gli intima di afferrare la sua mano, ma Ethan disubbidisce, lasciandosi cadere nel vuoto.\nL'imponente massa d'acqua che si sta dirigendo verso Paperopoli viene fermata da Jana, che d\u00e0 fondo a tutti i suoi poteri, estinguendoli.\nSvenuta dopo lo sforzo, si risveglia in ospedale, dove viene a conoscenza del fatto di essersi liberata, finalmente, dalle sue capacit\u00e0, e dove pu\u00f2 ritrovare le forze insieme e con l'aiuto di chi non aveva mai smesso di pensare a lei: il romantico e simpatico fattorino Ziggy.\n\"La sindrome di Ulisse\".\nProprio Davy Jones \u00e8 il nome che \u00e8 sulla bocca di tutti gli abitanti del villaggio: infatti qualche tempo prima \u00e8 giunto a Port Whale il signor \"Kaplan\", uno straniero alla ricerca del relitto di un mercantile inglese. In seguito al suo arrivo, pare ci siano stati danni alla pesca (principale attivit\u00e0 di sostentamento del paesino), e la gente pensa che sia una vendetta di Davy Jones, che non vuole che il suo \"scrigno\" sia violato.\nPer questo motivo i marinai tentano di sabotare le attivit\u00e0 di Kaplan, ma il capitano Mackerel li scopre e, riunitili nella sala detta \"delle balene\", li \"punisce\" impedendo loro di uscire in mare per 15 giorni.\nI marinai, furiosi per il divieto, vogliono dare una lezione a Kaplan per costringerlo a lasciare la citt\u00e0, e provocano una rissa alla taverna. Un dipendente di Kaplan viene preso a colpi di piatti in testa, ma interviene Paperino e lo difende. Quando un marinaio attacca Paperino con un bastone, questi si difende usando un vassoio come scudo: non se ne rende conto, ma lo regge proprio come se fosse il suo Scudo Extransformer.\nPer aver salvato il suo dipendente dai marinai, Kaplan invita Paperino nella nave che utilizza per i recuperi: qui gli mostra quel che rimane di una sonda subacquea, che sembra mezza \"morsicata\", e spiega di aver visto navi affondate recanti i medesimi segni, come se fossero state attaccate da una creatura con denti smisurati. Improvvisamente il sonar rileva una \"massa insolitamente compatta\" e a quelle parole Paperino sviene. Solo allora ricorda un momento del suo passato: indossava il costume di Paperinik e, alla guida della Pi-kar (trasformata in un mezzo sottomarino), si era imbattuto in una misteriosa \"massa compatta\" che lo aveva colpito.\nAl risveglio, Paperino rivela che la \"massa\" rilevata dal sonar \u00e8 proprio Davy Jones, ma nessuno gli crede, visto che Davy Jones per tutti \u00e8 un mostro leggendario. Quando, il giorno dopo, Kaplan organizza una nuova spedizione di ricerca insieme a Mackerel, Paperino insiste per partire insieme a loro (nonostante il parere contrario del medico): Kaplan non \u00e8 d'accordo, Mackerel invece s\u00ec: secondo lui, Paperino sente il richiamo del mare come Ulisse. Prima della partenza, il capitano racconta inoltre al papero una leggenda locale a proposito delle balene.\nKaplan, Mackerel e Paperino si avventurano nelle profondit\u00e0 dell'oceano con un sottomarino: ad un tratto Paperino vede sul fondo la sua Pi-kar, e improvvisamente recupera la memoria: ricorda di essere Paperinik, e soprattutto ricorda che Davy Jones \u00e8 un \"vero\" mostro. Conscio del pericolo incombente, consiglia agli altri membri della spedizione di risalire immediatamente in superficie (prima di congedarsi, Mackerel dona a Paperino uno strano portafortuna a forma di fischietto), mentre lui esce con una muta subacquea e raggiunge il proprio veicolo.\nGrazie ad un diversivo creato da Paperino, Kaplan e gli altri riescono a fuggire dall'assalto della creatura. Paperino sale a bordo della Pi-kar dove ritrova Uno, che, con un benvenuto ironico, gli rinfresca la memoria: circa tre giorni prima, avevano intercettato una richiesta d'aiuto via radio proveniente da una base scientifica segreta sottomarina di Belgravia. Appena si erano avvicinati, erano stati attaccati da Davy Jones, creatura misteriosamente \"schermata\" ai sistemi di rilevamento di Uno. In seguito all'assalto del mostro, e all'impatto contro una roccia, la Pi-kar si era danneggiata: vista la limitatissima scorta d'ossigeno, Uno aveva mandato Pk in ipotermia, e successivamente, quando erano aumentate le infiltrazioni d'acqua, lo aveva mandato in superficie tramite una capsula di emergenza, dopo avergli messo il suo vestito da \"Paperino\".\nMentre Uno racconta, Davy Jones attacca nuovamente la Pi-kar, ma Paperinik riesce a sfuggirgli e a raggiungere la base segreta di Belgravia. Entrato nella struttura sottomarina, viene accolto a fucilate, ma il \"capo\", il dottor Stavro Barnum, ordina il cessate il fuoco, intuendo che Pk sia la loro unica speranza di salvezza. Qui si scopre che sono stati proprio Barnum e i suoi uomini a creare \"Davy Jones\", un essere artificiale da usare come macchina da guerra: tutto \u00e8 partito da alcuni resti di Evroniani (adattatisi alla vita sottomarina in seguito alla distruzione di una loro astronave al largo della Nuova Zelanda, avvenuta in PKNA #7). L'aspetto del mostro \u00e8 simile a quello di uno squalo, ma gigantesco, inoltre assomma in s\u00e9 le caratteristiche di diverse specie \"reali\" di squali, unite all'intelligenza del delfino. Ma l'essere si \u00e8 ribellato, ed \u00e8 fuggito insieme a due suoi simili pi\u00f9 piccoli (anch'essi creati dagli scienziati di Belgravia).\nDavy Jones e i due piccoli stanno attaccando la stazione: per permettere a Pk e agli scienziati di fuggire, Uno lancia in acqua tre proiettori olografici che proiettano una finta Pi-kar. Lo \"specchietto per le allodole\" sembra funzionare, dato che i mostri seguono l'ologramma, ma uno degli oloproiettori sbatte contro una roccia e si rompe, svelando il trucco.\nAllora Davy Jones insegue la \"vera\" Pi-kar fino ad addentarla: nonostante il veicolo sia resistente, riesce a fare un buco con un dente, che Pk chiude con il portafortuna che gli ha dato Mackerel. Ma l'oggetto \u00e8 cavo, e l'aria, passandovi attraverso, produce un fortissimo fischio. La situazione sembra disperata, ma improvvisamente, richiamato dal suono, arriva un branco di balene simile a quello di cui raccontava Mackerel. Le balene, \"parlando\" a Davy Jones, riescono a placarne la furia, finch\u00e9 la creatura si arrende.\n\"Tempo al tempo\".\nPaperinik vuole rischiare nuovamente, ma Odin lo ferma e lo porta in un laboratorio dove \u00e8 custodito un congegno di forma ovoidale denominato \"cronostabilizzatore quantico\", che, agendo sui tachioni, dovrebbe rendere nuovamente possibile il viaggio nel tempo. Quando appare Vostok (uno dei tecnici dell'Organizzazione gi\u00e0 apparso in \"PKNA\" #14), Paperinik crede che voglia rubare il congegno, tuttavia Odin lo informa che Vostok non lavora pi\u00f9 per i pirati temporali, ma partecipa con lui al progetto.\nVengono organizzate due spedizioni per trasportare l'apparecchiatura nel luogo dove dovr\u00e0 essere attivata: la prima, difesa da un esercito di tempoliziotti, \u00e8 solo uno \"specchietto per le allodole\" per trarre in inganno l'Organizzazione, mentre il \"vero\" cronostabilizzatore quantico viaggia a bordo di un anonimo TIR. Il camionista, con un gergo speciale, fa amicizia con un altro camionista che protegge il fianco sinistro. Ma l'Organizzazione, che sembra non aver abboccato all'esca, attacca il camion dal lato destro, costringendolo ad atterrare (si tratta infatti di un fantascientifico camion volante).\nPk, Lyla e Vostok - che erano l'unica scorta a difesa del congegno - riescono a salvarsi e prendono un taxi, ma quando finisce il carburante sono costretti a proseguire a piedi per la vecchia autostrada. Dopo un lungo cammino, trovano un piccolo edificio a forma di piramide: si tratta di una capsula del tempo risalente al XXI secolo. Con un colpo di fortuna la porta, che \u00e8 a tempo, si apre proprio in quell'istante. Dentro i personaggi trovano delle motociclette, con le quali proseguono il viaggio, ma Vostok, che non sa usare le marce, distanzia notevolmente Pk e Lyla.\nI due arrivano a una centrale nucleare in rovina (nei pressi si trovano migliaia di strani animaletti mutati geneticamente da un incidente al reattore). Qui trovano Vostok, ma anche il droide Newton, che minaccia di uccidere lo scienziato se non avr\u00e0 subito il cronostabilizzatore. Paperinik mette fuori combattimento Newton con un trucco (con il suo scudo Extransformer crea un ologramma di s\u00e9 stesso che distrae il robot, quindi lo colpisce con il \"crasher\"), ma a quel punto Vostok rivela di essere ancora dalla parte dell'Organizzazione (\u00e8 stato lui stesso ad avvertire Newton con un vecchio telefono cellulare trovato nella capsula-piramide) e sottrae il congegno, Lyla per\u00f2 lo inganna e gli consegna un involucro vuoto.\nQuando Vostok si accorge del trucco, sguinzaglia un plotone di uomini dell'Organizzazione per recuperare il vero apparecchio, ma non \u00e8 facile perch\u00e9 Pk e Lyla se lo lanciano continuamente a vicenda come se fosse una palla da rugby (di cui ha proprio la forma). Improvvisamente per\u00f2 appare il Razziatore, che li stava pedinando da molto tempo, si impadronisce del marchingegno e lo consegna all'Organizzazione.\nTornato alla sede dell'Organizzazione, Vostok analizza il cronostabilizzatore, ma scopre che \u00e8 finto e che contiene un \"tracciatore\" radio: seguendo il suo segnale, la Tempolizia fa irruzione nella sede dell'organizzazione criminale, arrestando tutti i presenti. Si scopre cos\u00ec che tutto il progetto era un tranello orchestrato solo per sgominare l'Organizzazione - anche il Razziatore era d'accordo con la Tempolizia (e infatti non viene arrestato). Odin Eidolon spiega a Paperinik e Lyla che in realt\u00e0 non c'\u00e8 alcun un rimedio alla microcontrazione e che non possono dunque viaggiare indietro nel tempo.\nImprovvisamente Paperinik diventa semitrasparente e impalpabile, come se stesse svanendo nel nulla; il Razziatore capisce quello che Odin aveva teorizzato quando Pk era giunto nel futuro: che egli \u00e8 anacronistico, cio\u00e8 non appartiene a quell'epoca e sta tornando nel suo tempo per una sorta di autoregolazione temporale delle sue molecole. Il papero mascherato dunque deve dire addio a Odin, al Razziatore e anche a Lyla, che appartiene al futuro e non pu\u00f2 pi\u00f9 tornare indietro con lui. Questa scena \u00e8 particolarmente intensa in quanto PK nota che i suoi sentimenti verso Lyla, gi\u00e0 manifestati pi\u00f9 volte in questo numero, sono ricambiati da lei, seppure con una speranza quasi nulla di re-incontrarsi.\nLa storia si conclude con l'immagine di un uomo molto anziano, con una lunga barba e una veste blu, che si trova in un luogo misterioso, circondato da nuvole e orologi. Il vecchio dichiara - rivolto apparentemente al lettore - di non volere che nessuno viaggi pi\u00f9 nel tempo (lasciando intendere, pur non dichiarandolo apertamente, di essere il Tempo in persona). Appare per\u00f2 Trip, che lo prende a calci dicendo di non infastidire il suo sogno; lasciando quindi il dubbio al lettore: ci\u00f2 che ha visto \u00e8 accaduto davvero?\n\"Sul lato oscuro\".\nSi scopre che un virus informatico \u00e8 penetrato nei computer della base lunare: se non si riesce a debellarlo il virus entro circa dodici \"nanocicli\" (corrispondenti a circa dieci ore terrestri), la base smetter\u00e0 di funzionare. La situazione \u00e8 disperata: in caso di perdita di contatto con Westcock, i militari rimasti sulla Terra hanno l'ordine di lanciare tutto il \"deterrente atomico\" che possiedono contro la Luna.\nTerrestri ed Evroniani iniziano a sospettarsi a vicenda. Gli alieni mostrano un filmato che sembra dimostrare che i colpevoli del sabotaggio sono Westcock, Angela e McCoy. Ma anche tra gli Evroniani stessi sorgono contrasti: il capobranca Zeleron mostra un altro filmato che inchioderebbe il generale Zentium.\nLo scontro violento sembra inevitabile, ma Paperinik rivela di essere stato lui a inserire il virus nei computer della base, con la collaborazione di un evroniano: lo scopo era smascherare le cospirazioni che sia Evroniani che militari avevano ordito gli uni contro gli altri.\nNel frattempo dalla Terra sono gi\u00e0 stati lanciati missili nucleari contro la faccia nascosta della Luna: Paperinik si connette con Uno, il quale riesce all'ultimo secondo a deviare i missili. Saliti sulla navetta spaziale per tornare sulla Terra, Paperinik e gli altri vedono la base evroniana staccarsi dalla Luna, in cerca di un altro pianeta dove ricreare una nuova civilt\u00e0.\nLa storia si conclude con un colpo di scena: il tenente McCoy \u00e8 in realt\u00e0 Grrodon sotto mentite spoglie.\n\"Super\".\nIn questo numero speciale, viene raccontata la storia di Bertoni, uno degli ideatori di \"PKNA\" mentre cerca di diventare un supereroe, seguendo gli insegnamenti di PK. Negli inframezzi vengono raccontate le storie qui sotto:\n\"Nell'ombra\".\nMentre Zoster sta facendo rotta verso la Terra con l'intenzione di scoprire il segreto dei poteri di Xadhoom, un virus di protezione proveniente dalla cartuccia mette in difficolt\u00e0 Uno, che non pu\u00f2 accederne alla memoria principale. Alleatosi con degli alieni mercenari, Zoster invia nella Ducklair Tower una specie di ragno gigantesco chiamato \"l'ultima Haga\" e \"Madre\" che, infiltratosi nella DT, comincia a riprodursi fino a che Pk non lo scopre e comincia a fronteggiarlo.\nIl mostro riesce a impadronirsi della cartuccia di Xadhoom riportandola all'astronave di Zoster: qui l'Evroniano comincia a discorrere con Xadhoom che sembra dargli la sua fiducia, spiegandogli i segreti del suo potere. Atterrato sull'astronave, Pk recupera l'impronta di Xadhoom e vede Zoster impadronirsi del potere dell'aliena: l'evroniano diventa gigantesco ed emana luce ma Xadhoom sembra non preoccuparsene, anzi rassicura PK: la Xerbiana sa che Zoster non ha il controllo necessario a padroneggiare quel potere, infatti dopo pochi secondi l'evroniano implode dalla morte. Nel frattempo Xaedus aveva continuato a raccontare la storia di Xadhoom, rivelandosi essere alla fine suo padre.\n\"Le parti e il tutto\".\nVentesimo secolo. L'astronave su cui si era rifugiato Due precipita sulla terra (vedi \"PKNA\" #30). Il malvagio computer riesce prima a riversarsi sulla rete telefonica, e poi a prendere possesso di Dy-8, un androide inviato dalla Tempolizia a controllare Pk e Lyla. Due aggiunge cos\u00ec ai suoi poteri la capacit\u00e0 del droide di viaggiare nel tempo; si sposta nel 2188, assiste agli esperimenti di Everett per dare un corpo ad Uno e scopre cos\u00ec il nascondiglio del suo gemello. Due, sconfitto una prima volta Pk e Lyla, si reca nel piano segreto della Ducklair Tower, ed ha di nuovo la meglio sull'accanita difesa di Pk, Uno e Lyla. Poi, per\u00f2, decide che, piuttosto che semplicemente cancellare Uno, \u00e8 preferibile portargli via il corpo artificiale che gli sar\u00e0 preparato da Ducklair, e torna nel ventiduesimo secolo, senza che i suoi avversari capiscano le ragioni del suo comportamento.\n2188. Un minaccioso Due si prepara ad eliminare Ducklair e Uno e ad impadronirsi del corpo sintetico, ma proprio in quel momento il raggio resettatore con cui Lyla era riuscito a colpirlo comincia a fare effetto e a fargli perdere rapidamente le sue capacit\u00e0 intellettive. I pochi resti dei suoi dati sono assorbiti da Uno, che adesso \u00e8 in grado di trasferirsi nel corpo sintetico, avendo ora in s\u00e9 la parte mancante che gli impediva di essere un tutto: quel lato oscuro, senza il quale nessuna personalit\u00e0 \u00e8 completa. Everett, compiuta la sua missione, svanisce nell'aria mentre Uno inizia la sua nuova vita pubblica come androide e uomo d'affari, col nome di Odin Eidolon.\n\"Se...\".\nLo scienziato modifica i fatti relativi alla notte in cui Angus viene semi-coolflamizzato dagli evroniani (vedi \"PKNA\" #1). Qui Angus Fangus non viene salvato da Pk e Xadhoom ma rimane prigioniero degli alieni viola.\nNel tentativo di distruggere un campo di spore evroniane (vedi PKNA #6), Paperinik ingaggia una battaglia con lui nel campo di un'area militare, dove il l'eroe mascherato era entrato per far conoscere al mondo i patteggiamenti tra gli Evroniani e l'esercito americano. Nella battaglia intervengono anche dei cloni mostruosi di Angus, creati dagli alieni dopo il rapimento del giornalista.\nIn soccorso di Pk arrivano i soldati, che passati dalla parte del paladino mascherato iniziano a lottare contro gli orrendi ibridi. Pi\u00f9 combattono, per\u00f2, pi\u00f9 i cloni e Angus diventano forti. Pk allora ordina di cessare il fuoco e dice ai soldati di pensare a qualcosa che li renda felici. Cos\u00ec i cloni cascano a terra come mosche, visto che i sentimenti negativi li rendevano ancora pi\u00f9 potenti. Allora i patti fra gli Evroniani e l'esercito vengono rotti e gli alieni ricacciati nello spazio.\nEverett per\u00f2 vede che ci\u00f2 non pu\u00f2 che peggiorare la situazione. Decide quindi di modificare il passato un'altra volta. Quando Paperinik entra nella realt\u00e0 virtuale (vedi \"PKNA\" #2) per cercare l'hacker che sconvolge i computer di Paperopoli (che si riveler\u00e0 essere Due), Pk non riesce pi\u00f9 a uscire dalla realt\u00e0 virtuale dove aveva provato a cercare l'hacker ma quello non \u00e8 il vero Paperink, il supereroe caduto nel tranello di Due ha scambiato il corpo con lui, infatti ora \u00e8 solo il file di un programma. Il calcolatore Uno, scoperto il trucco, cerca quindi in tutti i modi di liberarlo.\nDue, per\u00f2, pu\u00f2 impadronirsi del corpo reale di Pk. Quest'ultimo, con grande spirito di sacrificio, ordina a Uno di staccare l'alimentazione energetica del sistema di computer, spegnendo Due, e annullando anche se stesso. Due, vinto dalla paura, restituisce a Paperinik la libert\u00e0, tornando in stand-by. Uno per\u00f2 aveva cercato di copiare il file protetto che conteneva l'identit\u00e0 dell'eroe mascherato per poterlo salvare. Cos\u00ec nella realt\u00e0 virtuale nasce un alter-ego di Pk, \"Cyber-Pk\", il paladino della rete.\nEverett per\u00f2 non \u00e8 ancora soddisfatto e cos\u00ec decide di modificare ancora il passato, cambiando gli avvenimenti relativi all'esperimento \"Sole Freddo\" (vedi \"PKNA\" #3 e \"PKNA\" #33) e cos\u00ec Lyla ubbidisce alla sua programmazione, ruba l'altronave a Pk e al Razziatore mentre i tempoliziotti riaccendono il reattore a fusione fredda e cos\u00ec Paperopoli viene distrutta. Lyla Lay e gli altri Tempoliziotti tornano a Time \u00d8, dove il Razziatore, Kronin e altri cronopirati tra cui il misterioso \"Vendicatore\", noto cronopirata, fanno un'incursione. I banditi piazzano una bomba al plasma sul fulcro di ancoraggio di Time \u00d8 per ottenere sotto minaccia la liberazione di alcuni pericolosi \"colleghi\". Il \"Vendicatore\" rivela a Lyla di essere Paperinik, diventato cronopirata per vendicarsi della Tempolizia, che non aveva impedito la distruzione di Paperopoli.\nLa tempoliziotta per\u00f2 spiega a Paperinik di essersi alleata con il Razziatore che, avendole dato l\"altronave\", le ha permesso di utilizzare l'energia dell'esplosione del reattore per trasferire i paperopolesi in un'altra dimensione, salvandoli. Kronin colpisce gravemente Lyla, e minaccia di fare lo stesso con Paperinik. Grazie ad uno stratagemma, per\u00f2, la Tempolizia e Paperinik riescono a congelare i cronopirati all'ultimo momento. Dei tecnici si offrono di riparare Lyla, ma Pikappa glielo impedisce, perch\u00e9 \"Le macchine possono essere riattivate. Non lei!\". Infatti Paperinik ha sempre considerato Lyla e gli altri droidi pi\u00f9 di semplici macchine, ma delle vere e proprie \"persone artificiali\", con la loro dignit\u00e0 e i loro diritti (vedi \"PKNA\" #12). A sorpresa Pk e il Razziatore vengono scarcerati perch\u00e9 apparentemente avevano stretto un accordo per stanare e catturare Kronin in cambio della loro libert\u00e0,ma non \u00e8 chiaro se questa sia la verit\u00e0 ed abbiano usato il cronopirata come una sorta d'assicurazione in caso le cose si fossero messe male o se si tratti solo d'un losco stratagemma per permettere all'eroe d'essere rilasciato.Alla fine si scopre che Pk in realt\u00e0 non vuole che riparino Lyla perch\u00e9 lei gli ha consegnato una capsula contenente la sua \"memoria\". Cos\u00ec, tornato alla Ducklair Tower,mette al sicuro la capsula e dopo aver bruciato le sue vesti da Vendicatore ed aver reindossato il suo costume da Paperinik si allontana con espressione amara ammirando i resti d'una Paperopoli ormai distrutta.\nEverett per\u00f2 si rende conto che nemmeno questa conclusione pu\u00f2 impedire la minaccia che sta per arrivare e cos\u00ec,bruciato il Libro per distruggere le conseguenze del suo tentativo di cambiare gli eventi, si appresta a tornare a Paperopoli per affrontare l'inevitabile futuro...ma non tutte le pagine vengono ridotte in cenere, una viene salvata dallo scienziato, una in cui il PK Vendicatore ha portato la capsula con la memoria di Lyla nella dimensione in cui Paperopoli si \u00e8 salvata, in modo tale che la tempoliziotta, ora bloccata nel XXIII secolo a causa della microcontrazione vista in Tempo al Tempo, possa comunque ancora essere di supporto al PK di quella linea temporale, supporto che, a giudicare dai folli sforzi di Everett, sembra proprio che sar\u00e0 fondamentale per il papero mascherato, il quale avr\u00e0 bisogno di tutto l'aiuto possibile per fronteggiare il pericolo imminente..."}
{"id": "1960650", "revid": "486946", "url": "https://it.wikipedia.org/wiki?curid=1960650", "title": "Albi di PKNA", "text": ""}
{"id": "1960656", "revid": "298574", "url": "https://it.wikipedia.org/wiki?curid=1960656", "title": "Constand Viljoen", "text": ""}
{"id": "1960660", "revid": "124012237", "url": "https://it.wikipedia.org/wiki?curid=1960660", "title": "Jean-Beno\u00eet Dunckel", "text": "Professore di matematica, studia musica classica e successivamente d\u00e0 vita, nel 1995, al gruppo musicale AIR insieme a Nicolas Godin.\nNel 2006 ha avviato un progetto solitario chiamato Darkel, con cui ha pubblicato un album omonimo."}
{"id": "1960663", "revid": "670021", "url": "https://it.wikipedia.org/wiki?curid=1960663", "title": "Comunit\u00e0 montana Alta e Media Valle del Reno", "text": "La Comunit\u00e0 montana Alta e Media Valle del Reno si trovava in provincia di Bologna e comprendeva i comuni il cui territorio si estende all'interno del bacino imbrifero del medio e alto corso del fiume Reno. \u00c8 stata sciolta nel 2013.\nComuni e confini.\nEra costituita dai comuni di:\nI comuni di Monzuno, San Benedetto Val di Sambro e Castiglione dei Pepoli si sono aggregati alla Comunit\u00e0 nel 2009, quando la Regione Emilia-Romagna ha sciolto la Comunit\u00e0 montana Cinque Valli Bolognesi cui essi appartenevano.\nLa Comunit\u00e0 confina a sud con le province di Prato e Pistoia; a ovest con la Comunit\u00e0 montana del Frignano, la Comunit\u00e0 montana dell'Appennino Modena Est e con la Comunit\u00e0 montana Valle del Samoggia; ad est con l'Unione Montana Valli Savena-Idice.\nAl suo interno il territorio \u00e8 suddiviso fra Alto Reno e Basso Reno.\nRidelimitazione territoriale.\nNel 2008 \u00e8 stata emessa una delibera dalla Regione Emilia-Romagna che propone lo scioglimento della Comunit\u00e0 montana Cinque Valli Bolognesi; a seguito di questo i comuni di Monzuno, San Benedetto Val di Sambro e Castiglione dei Pepoli potrebbero essere inclusi nella Comunit\u00e0 Montana Alta e Media Valle del Reno:"}
{"id": "1960667", "revid": "400694", "url": "https://it.wikipedia.org/wiki?curid=1960667", "title": "TV.com", "text": "TV.com \u00e8 stato un sito web gestito da ViacomCBS Streaming, divisione di ViacomCBS. Il servizio \u00e8 stato inaugurato il 1\u00ba giugno 2005, per rimpiazzare il popolare sito \"TV Tome\".\nDescrizione.\nIl sito si occupava di televisione, pubblicando guide agli episodi di varie serie televisive, foto, recensioni, trame e novit\u00e0 e concentrandosi principalmente sulle trasmissioni in onda negli Stati Uniti, nel Regno Unito, in Canada, in Australia, in Giappone e in Irlanda.\nTV.com forniva dettagliati riassunti dei vari episodi di popolari serie televisive, con informazioni sul cast artistico e tecnico, curiosit\u00e0 e note. I contenuti del sito si basavano in massima parte sui contributi volontari dei propri membri. Pertanto show particolarmente recenti o popolari riportavano informazioni estremamente dettagliate, al contrario di altri, magari del passato, che riportavano informazioni minime.\nL'episodio di una serie televisiva con il voto pi\u00f9 alto mai registrato appartiene a \"Scrubs - Medici ai primi ferri\" e si intitola \"Il mio disastro\", con una media di voto del 9.84 su un massimo di 10."}
{"id": "1960671", "revid": "1627721", "url": "https://it.wikipedia.org/wiki?curid=1960671", "title": "Vincenzo Bellisario", "text": "Biografia.\nAntifascista, discepolo di monsignor Tesauri, tra i primi attivisti della Democrazia Cristiana e fu uno dei principali rappresentanti della corrente della Sinistra democristiana in Abruzzo. Fu tra i fondatori della Banca popolare di Lanciano, costituita in data 2 dicembre 1962 e di cui fu presidente fino al 1964, quando si dimise, a causa degli impegni parlamentari.\nFu inoltre autore della riforma della scuola media unificata nel 1963. La scuola media inferiore entr\u00f2 effettivamente in vigore nel 1965 con l'unificazione delle scuole medie/ginnasi che davano accesso ai licei e delle scuole di avviamento professionale che davano accesso alle scuole tecnico/professionali."}
{"id": "1960681", "revid": "2213428", "url": "https://it.wikipedia.org/wiki?curid=1960681", "title": "Sette poveracci di Sydney", "text": "Sette poveracci di Sydney (\"Seven Poor Men of Sydney\") \u00e8 il romanzo d'esordio della scrittrice australiana Christina Stead. Pubblicato nel 1934, \u00e8 stato tradotto in italiano da Aldo Busi nel 1988.\nRacconta le vicende di un gruppo di personaggi della classe lavoratrice di Sydney a cavallo tra gli anni Venti e Trenta del secolo scorso. Centrali le figure dei due fratelli Baguenault, Michael e Catherine. Sullo sfondo l'ascesa del socialismo e dei movimenti sindacali."}
{"id": "1960685", "revid": "250254", "url": "https://it.wikipedia.org/wiki?curid=1960685", "title": "Credito valtellinese", "text": ""}
{"id": "1960688", "revid": "16758", "url": "https://it.wikipedia.org/wiki?curid=1960688", "title": "Giuseppe di Vittorio", "text": ""}
{"id": "1960690", "revid": "202144", "url": "https://it.wikipedia.org/wiki?curid=1960690", "title": "Stamenti", "text": ""}
{"id": "1960692", "revid": "2213428", "url": "https://it.wikipedia.org/wiki?curid=1960692", "title": "Seminario sulla giovent\u00f9", "text": "Seminario sulla giovent\u00f9 \u00e8 il romanzo d'esordio dello scrittore Aldo Busi. Dopo una gestazione ventennale (Busi racconta di aver iniziato \"Il Monoclino\" - titolo originale del futuro \"Seminario\" - pi\u00f9 o meno all'et\u00e0 di 14 anni), il romanzo \u00e8 pubblicato dall'editore Adelphi nel 1984 e vince il Premio Mondello Opera Prima. Per farsi un'idea sulle lunghe fasi di stesura dell'opera, basta leggere la \"Nota\" che Piero Bertolucci di Adelphi ha scritto per la prima edizione del romanzo e la postfazione che lo stesso Busi ha inserito nella versione Adelphi del ventennale, quella che, tra l'altro, contiene uno stralcio del romanzo interrotto \"Seminario sulla vecchiaia\".\nTema.\nRomanzo di formazione (\"Bildungsroman\") e di viaggio, il \"Seminario\" segue gli spostamenti del protagonista, Barbino, tra l'Italia, la Francia e l'Inghilterra: da un lato il paese natale, dal quale Barbino si allontana insofferente all'ambiente domestico, per ritornarvi saltuariamente e poi fuggire nuovamente, dall'altro Lille e Parigi (con la sua frenesia post-Sessantotto) dove \u00e8 accolto e coccolato da un trio di donne molto particolari (Arlette, Suzanne e Genevi\u00e8ve) e che, gi\u00e0 dal primo incontro, sembra nascondere un segreto.\nLa vicinanza tra le vicende di Barbino nel romanzo e l'esperienza brada che lo stesso Busi ha condotto in giovent\u00f9 (e sulla quale \u00e8 ritornato in diversi libri della sua produzione) ha fatto s\u00ec che molti lettori abbiano interpretato il romanzo come una sorta di autobiografia romanzata. Per chiarire definitivamente la pura ascendenza letteraria del romanzo e allontanare il sospetto di aver scritto la sua autobiografia, Busi ha deciso di scrivere per l'edizione Adelphi del 2003 una postfazione \"ad hoc\" in cui spiega il perch\u00e9 della completa riscrittura del testo a vent'anni dalla sua apparizione: \u00abMi sono deciso a riscrivere \"Seminario sulla giovent\u00f9\" [\u2026] (anche) per stanchezza verso le migliaia di lettori non lettori che ne hanno decretato il trionfo [\u2026] continuando accanitamente a cercarvi un'autobiografia che non c'\u00e8 mai stata.\u00bb E, a seguire: \u00abCon le infanzie e le vecchiaie [\u2026] non si fa Letteratura [\u2026] La Letteratura si fa con le parole scritte una dopo l'altra in un certo modo dalla prima all'ultima\u2026\u00bb.\nA proposito di rapporti tra letteratura e autobiografismo, opera e autore, il romanzo chiarisce bene il punto di vista di Busi, attraverso quello di Barbino, allorch\u00e9 costui ha l'occasione di incontrare lo scrittore francese Henry de Montherlant, ma rifiuta di farlo: \u00ab[\u2026] temo che come uomo non m'interessi affatto. Sarebbe la prima volta che un artista interessante sia anche un uomo interessante.\u00bb Questo perch\u00e9, a sentir Busi nella postfazione al testo: \u00abL'uomo che \u00e8 scrittore non \u00e8 stampella n\u00e9 della sua opera n\u00e9 dei suoi lettori, quindi non \u00e8 stampella nemmeno di se stesso scrittore; non \u00e8 allungando i brodi con l'inchiostro che si esce dalla culinaria per entrare nella Letteratura\u00bb.\nA distanza di 25 anni ormai dalla sua apparizione, \"Seminario sulla giovent\u00f9\" resta, nella produzione busiana, il titolo pi\u00f9 conosciuto. \"Seminario\" ha fatto s\u00ec che molti abbiano poi letto l'opera successiva di Busi senza riuscire a prescindere dalla sua ingombrante opera prima.\nUn brano tratto da \"Seminario sulla giovent\u00f9\" \u00e8 stato letto da Busi davanti ai giudici del Tribunale di Trento nel corso del processo intentatogli nel 1989 per \"oscenit\u00e0 e sessualismo fine a se stesso\" dalla Procura della Repubblica per il romanzo \"Sodomie in corpo 11\".\nDal romanzo di Busi il coreografo Enzo Cosimi ha tratto un balletto, presentato per la prima volta al Teatro alla Scala di Milano nel 1994. Cosimi ha anche realizzato un balletto per sei danzatori sull'opera complessiva dello scrittore di Montichiari dal titolo \"La stanza di Aldo\", presentato per la prima volta al Romaeuropa Festival del 1995."}
{"id": "1960696", "revid": "28592", "url": "https://it.wikipedia.org/wiki?curid=1960696", "title": "Grammatici", "text": ""}
{"id": "1960697", "revid": "33689", "url": "https://it.wikipedia.org/wiki?curid=1960697", "title": "Manio Acilio Glabrione (console 191 a.C.)", "text": "Biografia.\nTribuno della plebe nel 201 a.C. si oppose alla richiesta del console Gneo Cornelio Lentulo, il quale chiedeva per s\u00e9 la provincia d'Africa, assegnata invece a Publio Cornelio Scipione per unanime voto delle trib\u00f9 . L'anno successivo fu nominato \"decemvir sacrorum\", per il controllo dei riti sacri, al posto del defunto Marco Aurelio Cotta . Quindi edile, poi pretore nel 196 a.C., in cui presiedette ai \"Giochi Plebei\" nel Circo Flaminio. In tale carica utilizz\u00f2 le multe per l'occupazione impropria dei terreni demaniali per la costruzione di statue in bronzo della dea Cerere e di Liber e Libera.\nInfine console nel 191 a.C., anno in cui ottenne di condurre la guerra romano-siriaca contro Antioco III, vincendolo alle Termopili, conquistando poco dopo Scarfea.\nNel 190 a.C. oltre a celebrare il trionfo pose la candidatura alla censura, ma due tribuni lo accusarono di peculato, e contro di lui testimoni\u00f2 Marco Porcio Catone. Acilio Glabrione, protestando contro la falsa testimonianza, ritir\u00f2 la sua candidatura, ma fece fallire anche quella di Catone."}
{"id": "1960699", "revid": "112616873", "url": "https://it.wikipedia.org/wiki?curid=1960699", "title": "Stadio Ant\u014dn\u012bs Papadopoulos", "text": "Lo stadio Ant\u014dn\u012bs Papadopoulos \u00e8 un impianto per il calcio situato a Larnaca (Cipro). Assieme allo stadio GSE ospita le gare interne dell'."}
{"id": "1960706", "revid": "22475", "url": "https://it.wikipedia.org/wiki?curid=1960706", "title": "Manuale del perfetto Gentilomo", "text": "Il Manuale del perfetto Gentilomo \u00e8 un libro dello scrittore italiano Aldo Busi pubblicato nel 1992.\nScritto in toni parodistici e canzonatori, prende di mira tic e nevrosi umane. Pur contenendo continui riferimenti all'omosessualit\u00e0 il libro si pone come manuale di comportamento per gentiluomini, prescindendo quindi dall'orientamento sessuale.\nTale orientamento, del resto, \u00e8 frequentemente discusso dall'autore, insofferente a questa rigida categorizzazione, che scrive:\nNel libro lo scrittore bresciano veste i panni di Monsignor Diabolus (anagramma di Aldo Busi), redattore di pamphlet di ascendenze rinascimentali e quasi novello Baldassare Castiglione, fustigatore implacabile e moralista giocoso.\nIl \"Manuale del perfetto Gentilomo\" \u00e8 il primo dei suoi manuali \u00abper una perfetta umanit\u00e0\u00bb."}
{"id": "1960708", "revid": "767487", "url": "https://it.wikipedia.org/wiki?curid=1960708", "title": "Orehovica", "text": "Orehovica \u00e8 un comune della Croazia di 2.769 abitanti della Regione del Me\u0111imurje."}
{"id": "1960710", "revid": "767487", "url": "https://it.wikipedia.org/wiki?curid=1960710", "title": "Podturen", "text": "Podturen \u00e8 un comune della Croazia di 4.392 abitanti della Regione del Me\u0111imurje."}
{"id": "1960712", "revid": "767487", "url": "https://it.wikipedia.org/wiki?curid=1960712", "title": "Selnica", "text": "Selnica \u00e8 un comune della Croazia di 3.442 abitanti della Regione del Me\u0111imurje."}
{"id": "1960716", "revid": "7336", "url": "https://it.wikipedia.org/wiki?curid=1960716", "title": "Sky-hook", "text": ""}
{"id": "1960724", "revid": "599013", "url": "https://it.wikipedia.org/wiki?curid=1960724", "title": "Jacques L\u00fcthy", "text": "Biografia.\nSciatore specialista delle prove tecniche, L\u00fcthy ottenne il suo primo piazzamento di rilievo in Coppa del Mondo il 9 dicembre 1978 sulle nevi di Schladming, giungendo 10\u00ba in slalom gigante. Il 16 gennaio 1979 sul difficile tracciato Chuenisb\u00e4rgli di Adelboden colse il primo podio in carriera, il 3\u00ba posto nello slalom gigante vinto dal fuoriclasse svedese Ingemar Stenmark davanti al liechtensteinese Andreas Wenzel. Nella stessa stagione partecip\u00f2 ai XIII Giochi olimpici invernali di , sua unica presenza olimpica, riuscendo a conquistare la medaglia di bronzo nello slalom speciale valida anche ai fini dei Mondiali 1980; si classific\u00f2 inoltre 5\u00ba nello slalom gigante.\nL'11 gennaio 1983 sal\u00ec per l'ultima volta sul podio in Coppa del Mondo, ad Adelboden in slalom gigante, dietro ai connazionali Pirmin Zurbriggen e Max Julen; l'ultimo piazzamento della sua attivit\u00e0 agonistica fu l'11\u00ba posto ottenuto nel supergigante di Coppa del Mondo disputato a Garmisch-Partenkirchen il 27 gennaio 1985."}
{"id": "1960725", "revid": "287204", "url": "https://it.wikipedia.org/wiki?curid=1960725", "title": "Jacques Luthy", "text": ""}
{"id": "1960726", "revid": "1965727", "url": "https://it.wikipedia.org/wiki?curid=1960726", "title": "Malennio", "text": "Malennio \u00e8 un personaggio mitologico, che secondo la tradizione fu il fondatore della citt\u00e0 di Lecce forse nel XIII secolo a.C. \nEra re dei Salentini e discendente di Minosse.\nEbbe un figlio che chiam\u00f2 Daunio ed una figlia Euippa, poi data in moglie ad Idomeneo re di Creta.\nA lui si ascrive la fondazione anche di altre citt\u00e0 messapiche, ad esempio Rudiae."}
{"id": "1960727", "revid": "114594310", "url": "https://it.wikipedia.org/wiki?curid=1960727", "title": "Sindacato italiano alta moda", "text": "Il Sindacato italiano alta moda (SIAM) viene fondato nel 1953 da Emilio Schuberth, le sorelle Fontana, Vincenzo Ferdinandi, Jole Veneziani, Alberto Fabiani, Giovannelli-Sciarra, Mingolini-Gugenheim, Eleonora Garnett, Simonetta in disaccordo con il nobile fiorentino Giovanni Battista Giorgini considerato il fondatore dell'alta moda in Italia . Successivamente aderiscono Fernanda Gattinoni e Clarette Gallotti della Tessitrice dell'Isola.\nStoria.\nDieci anni prima, nel 1935 era nato a Torino, su iniziativa del governo fascista, l'Ente Nazionale Moda per aiutare lo sviluppo dell'industria tessile e della moda italiana. Nell'ottobre del 1946 una nuova associazione \"Ente moda\" organizz\u00f2 al Palazzo Reale di Torino una mostra nazionale dell'arte della moda, cercando cos\u00ec di recuperare il ruolo centrale del vecchio ente di epoca fascista.. Il nuovo Ente moda, il cui presidente era il conte Dino Lora Totino, era sicuro di poter ottenere un riconoscimento ufficiale del governo. Tuttavia nel 1949 fu creato a Milano il \"Centro italiano della moda\" che naturalmente entr\u00f2 in rivalit\u00e0 per ottenere un ruolo di riferimento rispetto al rivale torinese.\nNel 1949, grazie al matrimonio fra Tyrone Power e Linda Christian anche le sartorie romane conquistarono fama e popolarit\u00e0 e il 5 novembre di quello stesso anno nacque, su iniziativa della \"Camera di commercio di Roma\" il \"Comitato della moda\". In quegli anni vi erano dunque tre enti rivali che si osteggiavano l'un l'altro e fu cos\u00ec che il conte Giovanni Battista Giorgini riusc\u00ec a organizzare la sua famosa sfilata del 12 febbraio 1951 in cui present\u00f2 ai compratori americani le creazioni di numerose sartorie romane e milanesi, ma non torinesi, eccezione fatta per Mirsa creata dalla marchesa piemontese Olga Cisa Asinari di Gr\u00e9sy.\nNel 1951 l'Ente moda di Torino era riuscito a ottenere dal governo il titolo ufficiale di Ente Italiano Moda (EIM) e forte di questo nuovo riconoscimento il suo direttore, Vladimiro Rossini, spinse Giorgini a organizzare le sfilate sotto il patrocino dell'ente torinese.\nLe rivalit\u00e0 non si placarono e fu cos\u00ec che nel 1953 nacque a Roma, con sede al n.121 di Piazza Montecitorio il Sindacato italiano alta moda (SIAM), con lo scopo di tutelare l'alta moda \"... realizzata prevalentemente da una dozzina di case romane, da un paio di case milanesi e da qualche altra di Torino e Firenze.\" Il cocktail di inaugurazione si svolse all'Open Gate di Rudy e Consuelo Crespi, annoverando tra i partecipanti all'evento anche Beppe Modenese che diverr\u00e0 successivamente presidente della Camera Nazionale della Moda Italiana.\nI \"secessionisti\" come venivano chiamati, furono gli stilisti romani e polemicamente fecero sfilare le loro creazioni nei propri \"atelier\" a Roma, due giorni prima delle sfilate di Palazzo Pitti a Firenze. Si cerc\u00f2 anche una sede di prestigio dove organizzare sfilate da contrapporre a Palazzo Pitti e le pi\u00f9 importanti furono Castel Sant'Angelo e le Terme di Diocleziano.\nEra ancora un momento pionieristico per l'alta moda italiana impegnata in quegli anni a fronteggiare lo strapotere dei francesi.\nLo statuto del sindacato vietava la partecipazione ai defil\u00e9 della Sala Bianca di Palazzo Pitti. Roma reclamava a s\u00e9 il diritto a fare per proprio conto. Nella realt\u00e0, a provocare lo scisma era stato il fastidio per l'obbligo di presentare solo 18 vestiti nella tre giorni di Palazzo Pitti.\nL'11 giugno 1958 fu fondata a Roma la \"Camera Sindacale della Moda Italiana\" in cui convergevano sia i bisogni dell'alta moda romana che quelli della moda-boutique fiorentina. Il 29 settembre 1962, tale istituzione si trasform\u00f2 nella Camera Nazionale della Moda Italiana (CNMI) grazie all'adesione delle case di moda milanesi."}
{"id": "1960728", "revid": "110157", "url": "https://it.wikipedia.org/wiki?curid=1960728", "title": "Chiesa di San Rufino", "text": "La chiesa di San Rufino \u00e8 un luogo di culto cattolico situato nel comune di Leivi, in via San Rufino, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Chiavari-Lavagna della diocesi di Chiavari.\nStoria.\nEdificata lungo l'antico sentiero collegante l'abitato di Ri Alto (Chiavari) con il Bocco di Leivi, fu uno dei tempi religiosi pi\u00f9 importanti della comunit\u00e0 leivese e appartenente amministrativamente alla pieve di Santo Stefano di Lavagna.\nDi origine incerta, non si conosce infatti la reale data di costruzione del primario edificio, fu restaurata tra il XVII e il XVIII secolo conservandone fino ad oggi l'attuale struttura architettonica. Secondo alcune fonti la chiesa fu invece ricostruita tra il 1675 e il 1687.\nVenne eretta dai monaci colombaniani di Bobbio e dipendeva dalla chiesa-prioria di San Bartolomeo di Leivi.\nAlcune note storiche ne testimoniano la presenza gi\u00e0 dal XII secolo come chiesa plebana e importante punto di aggregazione della comunit\u00e0, ma fu nel Seicento che acquist\u00f2 maggiore importanza grazie all'intitolazione a chiesa arcipresbiteriale controllando cos\u00ec diverse chiese del circondario.\nDescrizione.\nAl suo interno sono conservate alcune pregiate opere pittoriche del Cinquecento, del Seicento e del Settecento di artisti genovesi quale ad esempio il dipinto raffigurante l\"'Immacolata concezione\" del pittore Giuseppe Galeotti nella canonica; tra gli oggetti conservati anche diversi ostensori in argento, dei reliquiari e calici."}
{"id": "1960731", "revid": "172231", "url": "https://it.wikipedia.org/wiki?curid=1960731", "title": "Crimisa", "text": ""}
{"id": "1960732", "revid": "172231", "url": "https://it.wikipedia.org/wiki?curid=1960732", "title": "Crimissa", "text": ""}
{"id": "1960736", "revid": "123495319", "url": "https://it.wikipedia.org/wiki?curid=1960736", "title": "Torneo di scacchi di Milano 1975", "text": "Il Torneo internazionale di scacchi di Milano 1975 \u00e8 stato uno dei pi\u00f9 grandi eventi scacchistici organizzati in Italia.\nErano presenti il campione del mondo in carica Anatolij Karpov, i gi\u00e0 campioni del mondo Tigran Petrosyan e Michail Tal', i candidati al titolo mondiale Lajos Portisch, Bent Larsen, Svetozar Gligori\u0107 e Jan Smejkal, il campione degli Stati Uniti in carica Walter Browne.\nSi gioc\u00f2 nel \"Centro dei Congressi Leonardo da Vinci\", in via Senigallia 6 a Milano, dal 20 agosto al 2 settembre. Era organizzato con la formula del girone eliminatorio, seguito dalla semifinale e dalla finale su sei partite. Alla conferenza stampa di presentazione hanno partecipato anche il presidente della FIDE (il gi\u00e0 campione del mondo Max Euwe) e il presidente della FSI, conte Gian Carlo Dal Verme.\nLa direzione di gara era affidata all'arbitro internazionale Giovanni Ferrantes, coadiuvato dall'arbitro internazionale Enrico Paoli.\nLa vittoria di Karpov, conseguita battendo nella finale Portisch per 3 \u00bd a 2 \u00bd, fu la prima nella sua veste di campione del mondo.\nRisultati.\nIl girone eliminatorio fu vinto da Portisch con 7 punti su 11, seguito da Karpov, Petrosyan e Ljubojevi\u0107 6 \u00bd, Smejkal 6, Tal e Browne 5 \u00bd - Unzicker, Andersson, Gligori\u0107 e Larsen 5, Mariotti 2 \u00bd. I primi quattro furono ammessi alle semifinali.\nLe semifinali furono vinte da Portisch con 2 \u00bd su 4, seguito da Karpov e Petrosyan 2, Ljubojevi\u0107 1 \u00bd. Karpov fu ammesso alla finale per il miglior coefficiente Bucholz rispetto a Petrosyan.\nNella finale Karpov\u2013Portisch il campione del mondo prevalse (+ 1 \u2013 0 = 5), aggiudicandosi cos\u00ec il torneo. \nLa finale per il terzo posto tra Petrosian e Ljubojevi\u0107 termin\u00f2 in parit\u00e0, ed entrambi si aggiudicarono il 3\u00ba posto \"ex aequo\"."}
{"id": "1960739", "revid": "154893", "url": "https://it.wikipedia.org/wiki?curid=1960739", "title": "False friend", "text": ""}
{"id": "1960741", "revid": "547034", "url": "https://it.wikipedia.org/wiki?curid=1960741", "title": "Vittoriano Esposito", "text": "Biografia.\nSi laure\u00f2 all'Universit\u00e0 degli Studi di Roma \"La Sapienza\", con Natalino Sapegno ed Alfredo Schiaffini, discutendo una tesi su Cesare Pavese, per poi iniziare l'attivit\u00e0 di insegnante di materie umanistiche nelle scuole superiori.\nDocente per lunghi anni presso il liceo classico \"Alessandro Torlonia\" di Avezzano, citt\u00e0 dove risiedeva, si occup\u00f2 per la maggior parte della sua vita di critica letteraria e saggistica, avendo anche modo di collaborare alla cattedra di Letteratura Italiana dell'Universit\u00e0 degli Studi dell'Aquila, tenuta da Emerico Giachery. Fu direttore della rivista \"Abruzzo letterario\", da lui fondata, e fino alla sua morte fu direttore, con Luce d'Eramo e Giuseppe Tamburrano, dei \"Quaderni Siloniani\", organo ufficiale del Centro Studi Ignazio Silone di Pescina.\nPubblic\u00f2 saggi, articoli e recensioni su numerose riviste letterarie (tra cui \"Letteratura Italiana Contemporanea\", \"Nuova Antologia\", \"Tempo Presente\", \"La Fiera Letteraria\").\nLa sua attivit\u00e0 critica produsse numerosi saggi monografici su Dante Alighieri, Luigi Pirandello, Giovanni Pascoli, Giacomo Leopardi, Gabriele D'Annunzio, Cesare Pavese, Mario Pomilio, Ignazio Silone, Ennio Flaiano e molti altri.\nEredit\u00e0 culturale.\nNel 2013 il comune di Celano ha istituito il premio letterario intitolato a Vittoriano Esposito la cui premiazione si svolge presso l'auditorium \"Enrico Fermi\" nella cittadina abruzzese. \nNel 2016 il comune di Avezzano ha intitolato un largo di piazza Torlonia al letterato.\nIl 27 agosto 2018 presso il centro studi Ignazio Silone di Pescina, in occasione delle celebrazioni siloniane nel quarantennale dalla morte, si \u00e8 tenuto un convegno sulla figura di Vittoriano Esposito e l'intitolazione al critico letterario di una scalinata che da piazzale Rancilio conduce ai piedi del campanile della chiesa di San Berardo dove \u00e8 collocata la tomba dello scrittore.\nPremi.\nTra i numerosi premi e riconoscimenti ricevuto per la critica letteraria, vanno ricordati:"}
{"id": "1960743", "revid": "647919", "url": "https://it.wikipedia.org/wiki?curid=1960743", "title": "Tennis tavolo alla XXIV Olimpiade", "text": ""}
{"id": "1960745", "revid": "647919", "url": "https://it.wikipedia.org/wiki?curid=1960745", "title": "Tennis tavolo alla XXVII Olimpiade", "text": ""}
{"id": "1960746", "revid": "647919", "url": "https://it.wikipedia.org/wiki?curid=1960746", "title": "Tennis tavolo alla XXVI Olimpiade", "text": ""}
{"id": "1960748", "revid": "647919", "url": "https://it.wikipedia.org/wiki?curid=1960748", "title": "Tennis tavolo alla XXV Olimpiade", "text": ""}
{"id": "1960752", "revid": "6923", "url": "https://it.wikipedia.org/wiki?curid=1960752", "title": "Manio Acilio Glabrione (console 91)", "text": "Console ordinario con Marco Ulpio Traiano, che poi divenne imperatore, per il 91 e durato in carica fino al novembre, fu sospettato dall'imperatore Domiziano e obbligato a combattere con le fiere nel circo , poi venne esiliato e messo a morte nel 95 circa, o perch\u00e9 accusato di aspirare all'impero (secondo Giovenale e Svetonio) o perch\u00e9, secondo Cassio Dione, cristiano."}
{"id": "1960753", "revid": "30610", "url": "https://it.wikipedia.org/wiki?curid=1960753", "title": "Canzone classica napoletana", "text": "La canzone classica napoletana \u00e8 un repertorio musicale sviluppatosi a Napoli dagli inizi dell'Ottocento all'immediato secondo dopoguerra. Definita \"epoca d'oro\" della canzone napoletana, la stessa vede tra gli autori e compositori importanti poeti e parolieri, per lo pi\u00f9 napoletani, nonch\u00e9 illustri personalit\u00e0 della lirica che hanno tramandato nel tempo i brani del repertorio.\nDue le grandi colonne portanti di questo immenso e prezioso repertorio: Roberto Murolo e Sergio Bruni \"la voce di Napoli\". Memorabili sono le loro antologie della canzone napoletana riproposte pi\u00f9 volte nell'arco della loro lunghissima e prestigiosa carriera.\nTra i grandi interpreti non napoletani che hanno eseguito almeno una volta una brano della canzone classica vi sono: Beniamino Gigli, Giuseppe Di Stefano, Pl\u00e1cido Domingo, Jos\u00e9 Carreras, Elvis Presley, Dean Martin, Andrea Bocelli, Claudio Villa, Al Bano, Lucio Dalla, Renato Zero, Domenico Modugno, Elton John, Paul McCartney, Mina, Luciano Pavarotti, C\u00e9line Dion e tanti altri.\nStoria.\nOttocento: gli inizi.\nEscludendo \"Villanelle\" e canti popolari precedenti al 1800, i quali ancora non avevano la struttura melodica e lirica tipica della canzone napoletana propriamente detta, molte fonti collocano la nascita della \"classica\" universalmente conosciuta al 1839 e al brano \"Te voglio bene assaje\". Il testo fu scritto da Raffaele Sacco e musicato da Filippo Campanella, anche se si \u00e8 in seguito diffusa una leggenda popolare che vorrebbe Gaetano Donizetti come autore. La canzone fu presentata il 7 settembre 1839 alla Festa di Piedigrotta.\nProprio le celebrazioni della Festa di Piedigrotta si dimostrarono negli anni l'occasione ideale per l'esibizione dei nuovi pezzi, i quali videro tra gli autori personalit\u00e0 come Salvatore di Giacomo, Libero Bovio, E.A. Mario, Ferdinando Russo, Ernesto Murolo. Con costoro si attribuisce al periodo che cade a cavallo tra Ottocento e Novecento, quello di \"epoca d'oro\" della canzone classica napoletana. Persino Gabriele d'Annunzio si \u00e8 cimentato nella stesura di un brano della canzone classica. Infatti si narra che egli scrisse i versi di \"A Vucchella\" (1904) dopo un'accesa discussione con Ferdinando Russo che scommetteva sull'incapacit\u00e0 del poeta pescarese di scrivere in lingua napoletana.\nTra le composizioni pi\u00f9 rilevanti della canzone classica napoletana, appartenenti all'Ottocento, si ricordano:\nA dimostrazione del successo e dell'importanza della canzone napoletana ottocentesca, il brano \"Palummella zompa e vola\" (1873) fu addirittura proibita per i suoi evidenti contenuti sovversivi, poich\u00e9 alludeva alla libert\u00e0. Per questo motivo, gli autori ne cambiarono il testo anche se il popolo napoletano continu\u00f2 a cantarne l'originale versione.\nLa prima met\u00e0 del Novecento.\nSulla scia del successo raggiunto nel XIX secolo, agli inizi del Novecento si annoverano altre importanti canzoni divenute anch'esse famose in tutto il mondo.\nIn questo arco temporale, infine, la canzone napoletana raggiunse il suo massimo spessore, giungendo in ogni parte del mondo e diffondendosi nelle culture musicali internazionali grazie anche alle interpretazioni eseguite dai maggiori tenori del tempo.\nLa seconda met\u00e0 del Novecento.\nIl Secondo dopoguerra: il Festival di Napoli.\nLa Seconda guerra mondiale segn\u00f2 profondamente la citt\u00e0 di Napoli ed anche la canzone non pot\u00e9 sfuggire alla tragicit\u00e0 degli eventi, \"Munasterio 'e Santa Chiara\" \u00e8 la testimonianza pi\u00f9 struggente di quel momento ma, come sempre, Napoli riesce anche a sorridere nei momenti pi\u00f9 bui; \"Tammurriata nera\" fu l'esempio di come l'umorismo partenopeo fosse sempre pronto ad emergere, anche di fronte a fatti tragici.\nIl pessimismo esistenziale di \"Luna rossa\" di Vincenzo De Crescenzo e Vian (\"cc\u00e0 nun ce sta nisciuno\", 1950) apre, per\u00f2, una nuova stagione d'oro della canzone napoletana alla ricerca di una rigenerazione non solo musicale e sempre nel 1950 nello stesso contesto, non si pu\u00f2 non segnalare forse l'ultima opera oggetto di trattazione lirico-sinfonica in pagina dichiara notoriet\u00e0 quando venne pubblicata e cantata \"Anema e core\" in due paradigmatiche eccellenti versioni da Tito Schipa e da Mario Abbate . Se Roberto Murolo diviene l'interprete per eccellenza della canzone tradizionale, Renato Carosone mette a disposizione le sue esperienze di pianista classico e di jazzista, fondendole con ritmi africani e americani e creando una forma di macchietta, ballabile e adeguata ai tempi. Tra i suoi maggiori successi si ricordano: \"Caravan Petrol\", \"Tu vu\u00f2 fa' l'americano\", \"Io mammeta e tu\", \"Maruzzella\", \"'O sarracino\" e tante altre.\nInoltre va annoverata un'altra importante canzone nata da uno dei pi\u00f9 importanti parolieri, poeti ed attori cinematografici e teatrali del XX secolo: \"Malafemmena\" (1951), scritta e musicata da Tot\u00f2.\nGli anni sessanta: la parabola ascendente della Canzone Classica.\nIn pieno novecento la canzone sopravvive grazie al ruolo primario del Festival di Napoli, che tra querelle e scandali riesce a imporre la sua canzone in tutta Italia prima ancora che si affermasse il Festival di Sanremo.\nTra i protagonisti del Festival di Napoli ricordiamo i cantanti napoletani Sergio Bruni, Mario Abbate, Angela Luce, Giacomo Rondinella, Aurelio Fierro, Nunzio Gallo, Mario Trevi, Tony Astarita, Maria Paris, Mirna Doris e Mario Merola. A questi si affiancheranno cantanti provenienti dal Festival di Sanremo, come Domenico Modugno, Claudio Villa, Carla Boni, Wilma De Angelis e Ornella Vanoni, ed attori come Franco Franchi, Nino Taranto, Oreste Lionello e Renato Rascel.\nLa parabola storica della canzone napoletana termina nella seconda met\u00e0 degli anni sessanta, quando il Festival entra in crisi (si conclude nel 1970) e la canzone perde ogni legame col suo retaggio classico divenendo espressione del sottoproletariato urbano. La fama di questo genere rimane immutata nonostante il passare del tempo, e tutti i cantanti affermati inseriscono regolarmente alcuni tra i pezzi pi\u00f9 famosi nel loro repertorio seguendo le orme di Enrico Caruso e Beniamino Gigli. E proprio sull'esempio dei due grandi tenori, Bruno Venturini rilegger\u00e0 in chiave lirica i pi\u00f9 famosi brani napoletani dal 1800 al 1960, dando vita e continuit\u00e0 ad una significativa opera antologica sulla canzone classica napoletana.\nGli anni sessanta rappresentano il periodo d'oro del Festival della canzone napoletana, dal quale vengono lanciate canzoni come A pizza\", \"Scapricciatiello\", \"Guaglione\" e \"Lazzarella\" di Aurelio Fierro, \"Indifferentemente\" di Mario Trevi e Mario Abbate, \"Sciummo\" e O ritratto 'e Nanninella\" di Sergio Bruni, \"'A bbonanema 'e ll'ammore\" di Nino Taranto, \"Cerasella\" di Gloria Christian, \"Tuppe tuppe marisci\u00e0\" di Maria Paris. Ma questa \u00e8 anche l'epoca di fenomeni innovativi: Peppino di Capri opera una \"fusion\" fra melodia partenopea e ritmi di altre culture musicali, imponendosi all'attenzione di critici e pubblico; Peppino Gagliardi rompe gli schemi interpretativi della canzone napoletana; Roberto De Simone e la sua Nuova Compagnia di Canto Popolare non si limita a recuperare e valorizzare la musica folk tradizionale, ma l'arricchisce di elementi di musica colta.\nIn questo periodo le interpretazioni che pi\u00f9 ebbero successo furono indubbiamente quelle di Modugno, di cui si ricordano numerose canzoni scritte e cantate in napoletano. Spiccano su tutte: \"Resta cu' mme\" (1958) e \"Tu s\u00ec na cosa grande\" (1964), per la quale lo stesso autore pugliese scrisse la musica, mentre il testo appartiene a Gigli.\nGli anni settanta: il declino e la nascita della canzone neomelodica.\nDopo la chiusura del Festival di Napoli nel 1971 , vari sono i tentativi di riportare in auge la Canzone classica napoletana, attraverso manifestazioni e qualche raro accenno da parte della Rai. Gli anni settanta saranno gli anni del cambiamento, con la fusione di varie correnti musicali. Abbiamo il ritorno della sceneggiata, con chiave diversa rispetto a quella nata agli inizi del novecento e con l'introduzione di arrangiamenti che ricordano lo stile del Western all'italiana. Questo filone \u00e8 portato avanti da Mario Merola, Pino Mauro e Mario Trevi. Contemporaneamente, prima gli Showman e Napoli Centrale, poi Pino Daniele, porteranno nella canzone napoletana il Beat, Rhythm 'n' blues ed il Jazz. A met\u00e0 anni settanta nascer\u00e0 quello che, dopo qualche decennio, verr\u00e0 definito \"Neomelodico\", con Patrizio (che fu il primo cantante a inventare questo genere), Gigi Finizio, Nino D'Angelo, Mauro Nardi, Carmelo Zappulla e Franco Moreno pionieri del filone."}
{"id": "1960758", "revid": "767487", "url": "https://it.wikipedia.org/wiki?curid=1960758", "title": "Tamara Bla\u017eina", "text": "Nata in una famiglia appartenente alla comunit\u00e0 nazionale slovena in Italia, frequent\u00f2 il liceo classico in lingua slovena a Trieste e si iscrisse alla locale Facolt\u00e0 di Giurisprudenza, di cui per\u00f2 non termin\u00f2 gli studi. Si iscrisse al PCI appena diciottenne, e successivamente ha militato nel PDS, nei DS, di cui \u00e8 stata anche membro dell'Assemblea Costituente, e - attualmente - nel PD. Divenne attiva in diverse associazioni della minoranza slovena. Nel 1981 divenne direttore dell'Istituto regionale sloveno per l'istruzione professionale.\nTrasferitasi a Sgonico, fu per molti anni consigliere comunale, in seguito assessore e dal 1994 al 1999 sindaco di questo comune nel Carso triestino. Nel 2003 entra nel consiglio regionale della regione autonoma Friuli-Venezia Giulia attraverso il Listino del Presidente Riccardo Illy. Nel 2008 venne eletta senatrice nella lista del Partito Democratico. Nel 2013, viene eletta deputato per lo stesso partito.\n\u00c8 sposata e ha due figli."}
{"id": "1960760", "revid": "62004", "url": "https://it.wikipedia.org/wiki?curid=1960760", "title": "Saulo Squarsone Rodrigues Dos Santos", "text": ""}
{"id": "1960766", "revid": "121836", "url": "https://it.wikipedia.org/wiki?curid=1960766", "title": "Enrico VIII Tudor", "text": ""}
{"id": "1960768", "revid": "121836", "url": "https://it.wikipedia.org/wiki?curid=1960768", "title": "Casa d'Angi\u00f2", "text": ""}
{"id": "1960769", "revid": "125019", "url": "https://it.wikipedia.org/wiki?curid=1960769", "title": "Lazar Fundo", "text": "Ha partecipato alla Resistenza albanese contro il nazifascismo.\nLa vita.\nNato da una famiglia di commercianti originari di Voskopoja, si laure\u00f2 in giurisprudenza a Parigi, dove entr\u00f2 in contatto col clima culturale e politico europeo.\nFu, insieme ad Avni Rustemi, uno dei fondatori dell'associazione comunista Bashkimi (\"l'unit\u00e0\"), di cui fu anche il leader. Contribu\u00ec anche a fondare il Partito Comunista Albanese.\nPartecip\u00f2 alla Rivoluzione Democratica Borghese, guidata dal vescovo greco-ortodosso Fan Noli, ma quando questa fall\u00ec fu costretto a fuggire in Unione Sovietica dove, come molti altri dirigenti comunisti dell'epoca, guid\u00f2 il settore del proprio paese del Comintern.\nTra il 1924 e il 1939 collabor\u00f2 con numerosi giornali, come \"La F\u00e9d\u00e9ration Balcanique\", e partecip\u00f2 con un ruolo molto importante alla creazione di truppe volontarie albanesi per il sostegno al fronte repubblicano nella guerra civile spagnola.\nBen presto, per\u00f2, si accorse dei brutali metodi di governo di Stalin e cominci\u00f2 a denunciarli pubblicamente, finendo per rischiare di pagare in prima persona: fu processato dagli emissari di Stalin, ma riusc\u00ec a scampare alla condanna grazie all'aiuto del suo amico Georgi Dimitrov. Decise, per\u00f2, di rompere con il proprio partito e con il Comintern, dal momento che era ormai in netto contrasto con le posizioni assunte.\nScoppiata la seconda guerra mondiale, Lazar Fundo decise di ritornare in patria, attaccata e invasa dall'Italia, per combattere gli invasori. Fu arrestato dai fascisti, che lo consideravano un pericoloso sovversivo, e portato al confino di Ventotene. Qui incontr\u00f2 molti dei pi\u00f9 importanti oppositori del fascismo, come Sandro Pertini e Altiero Spinelli. Spinelli racconta nella sua autobiografia che era diventato un grande amico di Fundo ma che la loro amicizia si ruppe a causa del rifiuto da parte dell'albanese di aderire al progetto federalista.\nAnche Pertini era diventato un grande amico di Fundo e tent\u00f2 invano, dopo la fine del confino a Ventotene, di convincerlo a restare in Italia a combattere con gli altri uomini della Resistenza italiana.\nFundo, per\u00f2, decise di tornare in patria per combattere al fianco dei partigiani albanesi, compresi gli ex-compagni comunisti.\nFu proprio un gruppo di partigiani comunisti, guidati dal loro leader Enver Hoxha, a catturarlo. Hoxha, su ordine del Comintern e di Tito, lo fece fucilare nel settembre 1944 con l'accusa di trockijsmo.\nCollegamenti esterni.\nGiovanni Falcetta, \"Llazar Fundo. Un albanese precursore dell\u2019Unione Europea\" (http://www.istitutoeuroarabo.it/DM/llazar-fundo-un-albanese-precursore-dellunione-europea/)"}
{"id": "1960770", "revid": "1039155", "url": "https://it.wikipedia.org/wiki?curid=1960770", "title": "Episodi di Flipper (prima stagione)", "text": ""}
{"id": "1960771", "revid": "287204", "url": "https://it.wikipedia.org/wiki?curid=1960771", "title": "Paguristes eremita", "text": "Paguristes eremita \u00e8 una specie di crostaceo decapode appartenente alla famiglia Diogenidae.\nHabitat e distribuzione.\nComune su fondali detritici, da pochi metri fino a circa 40 di profondit\u00e0."}
{"id": "1960773", "revid": "1039155", "url": "https://it.wikipedia.org/wiki?curid=1960773", "title": "Episodi di Flipper (seconda stagione)", "text": ""}
{"id": "1960775", "revid": "1039155", "url": "https://it.wikipedia.org/wiki?curid=1960775", "title": "Episodi di Flipper (terza stagione)", "text": ""}
{"id": "1960776", "revid": "125779719", "url": "https://it.wikipedia.org/wiki?curid=1960776", "title": "Daniele Bosone", "text": "Biografia.\nLaureato in Medicina e Chirurgia, specializzato in Neurologia, inizia da giovanissimo la sua carriera politica, prima come consigliere di quartiere, poi consigliere comunale a Pavia.\nRicopre la carica di Assessore alla Cultura, Sport, Tempo Libero e Giovani, poi Assessore ai Lavori Pubblici, Viabilit\u00e0 e Traffico con il sindaco Andrea Albergati.\nIscritto al Partito Democratico, \u00e8 eletto nel 2006 Senatore della Repubblica, rieletto nel 2008, fino al 2011 \u00e8 vicepresidente della Commissione Sanit\u00e0.\nSi \u00e8 candidato per la carica di presidente della Provincia di Pavia, sostenuto da PD, IDV, SEL e una lista civica a suo nome. Il 30 maggio 2011, \u00e8 stato eletto al ballottaggio Presidente della provincia di Pavia battendo col 51,2% dei voti il candidato del PdL e della Lega Nord, il medico ed assessore uscente della giunta Poma, Ruggero Invernizzi.\nTermina il suo mandato il 3 agosto 2016."}
{"id": "1960777", "revid": "767487", "url": "https://it.wikipedia.org/wiki?curid=1960777", "title": "Strahoninec", "text": "Strahoninec \u00e8 un comune della Croazia di 2.728 abitanti della Regione del Me\u0111imurje. Il comune di Strahoninec si estende su una superficie di 8.350\u00a0km quadrati. Strahoninec \u00e8 stato dichiarato comune autonomo il 17 maggio 1997, dopo essere stato separato dalla composizione di \u010cakovec."}
{"id": "1960783", "revid": "767487", "url": "https://it.wikipedia.org/wiki?curid=1960783", "title": "Sveta Marija", "text": "Sveta Marija \u00e8 un comune della Croazia di 2.433 abitanti della Regione del Me\u0111imurje."}
{"id": "1960786", "revid": "834", "url": "https://it.wikipedia.org/wiki?curid=1960786", "title": "Tiro alla VIII Olimpiade", "text": ""}
{"id": "1960788", "revid": "124123", "url": "https://it.wikipedia.org/wiki?curid=1960788", "title": "Les Clark", "text": "Nato nello Utah, studi\u00f2 alle scuole elementari di \"Twin Falls\" nell'Idaho, fin quando la sua famiglia non si trasfer\u00ec a Los Angeles dove si diplom\u00f2 alla \"Veniche High School\". Nel 1927 entr\u00f2 a far parte della societ\u00e0 di grafica \"Ink and Paint Department\" e dal 1929 ebbe il suo primo incarico come disegnatore da parte della Disney per il cartone \"The Skeleton Dance\"."}
{"id": "1960793", "revid": "1573940", "url": "https://it.wikipedia.org/wiki?curid=1960793", "title": "Paguristes", "text": "Paguristes \u00e8 un genere di crostacei decapodi della famiglia Diogenidae."}
{"id": "1960800", "revid": "834", "url": "https://it.wikipedia.org/wiki?curid=1960800", "title": "Tiro alla VII Olimpiade", "text": ""}
{"id": "1960801", "revid": "156107", "url": "https://it.wikipedia.org/wiki?curid=1960801", "title": "Pantomimo", "text": "Nell'antichit\u00e0 greca e romana, il pantomimo era uno spettacolo affidato all'azione mimica di un attore, accompagnato da musica, e a volte da una voce narrante le azioni sulla scena. I Greci lo chiamavano \"danza italica\". A Roma fu introdotto in et\u00e0 imperiale sotto Augusto (nel 22 d.C. circa) da Pilade di Cilicia e Batillo d'Alessandria; consisteva in una danza con orchestra (flauti e zampogne) e coro, su soggetti sia comici sia tragici o simili al dramma satiresco. Il termine pantomimo indica anche colui che pratica il pantomimo o la pantomima. A causa della forte associazione con la cultura francese, la pratica del mimo \u00e8 stata inclusa nell'inventario del patrimonio culturale immateriale in Francia dal 2017.\nPantomimo e pantomima.\nQuesto spettacolo mantiene stretti legami con il mondo greco. I pantomimi infatti si ispirano ad una cultura greca, e greca \u00e8 la lingua dei canti che accompagnano le danze, greci sono i temi mitologici che ne costituiscono l'argomento.\nIl pantomimo non va perci\u00f2 confuso con il mimo latino, di origine pi\u00f9 antiche ma che, riferito all'arte mimica del tempo, non era indirizzato alla narrazione di una storia con una trama ma piuttosto a quella di un singolo evento ripreso dalla mitologia o pi\u00f9 spesso dal quotidiano.\nA sua volta differisce anche dalla pantomima che, sebbene riferita all'antichit\u00e0 indica lo stesso identico spettacolo, nell'uso moderno del termine ha assunto una connotazione pi\u00f9 vicina all'odierno mimo inteso come \"arte mimica\", soprattutto in seguito all'intervento della scuola mimica novecentesca francese e dei suoi esponenti come \u00c9tienne Decroux (creatore del \"mimo corporeo\" o \"mimo astratto\"), Marcel Marceau, Jean-Louis Barrault e Jacques Lecoq e della pantomima circense.\nCaratteristiche.\nLa drammaturgia pantomimica traeva spunto da vicende di carattere mitologico e l'allestimento avveniva su un palcoscenico chiamato \"pulpitum\". Il tono della rappresentazione era spesso pacato ma pi\u00f9 raffinato di quello mimico. Talvolta accanto al protagonista (\"pantomimo\"), che agiva il pi\u00f9 delle volte col volto coperto da una maschera, stava un attore con una parte parlata.\nPer ogni pantomimo si scriveva un apposito libretto che conteneva le parti cantate dal coro. Scrissero libretti, attivit\u00e0 considerata all'epoca poco onorevole ma redditizia, Marco Anneo Lucano e Publio Papinio Stazio.\nTra i pantomimi pi\u00f9 famosi dell'et\u00e0 imperiale, oltre a Batillo di Alessandria e Pilade di Cilicia, si ricordano Ila, loro contemporaneo, poi Mnestere favorito da Messalina e Paride, il quale fu ucciso da Nerone nonostante fosse stato suo maestro per lungo tempo. Un altro Paride pantomimo visse forse sotto Domiziano ed ebbe una relazione con la di lui moglie, Domizia Longina. L'arte della pantomima apparteneva gi\u00e0 ai Greci, \u00e8 stata poi importata dai Romani che rappresentavano situazioni di tipo storico-mitologico o di azioni di vita quotidiana. A Roma quest'arte ha assunto la denominazione di \"fabula saltica\" perch\u00e9 i pantomimi nella loro espressione oltre che dei gesti facevano uso anche della danza, in latino chiamata \"saltatio.\"\nDurante il Medioevo la figura del \"pantomimo\" sopravvisse in parte negli spettacoli dei giullari, mista a quella del mimo e degli attori degli spettacoli definiti \"minori\".\nOpera pantomimica nel diritto d'autore italiano.\nL'opera pantomimica \u00e8 tutelata dal diritto d'autore italiano. L'art. 2, comma n. 3 della legge sul diritto d'autore (L. 663/1941) prevede che siano tutelate \"\"[...]le opere coreografiche e pantomimiche, delle quali sia fissata la traccia per iscritto o altrimenti;[...]\".\"\nLa tutela ha come requisito la fissazione dell'opera e della sua forma espressiva, la quale pu\u00f2 essere sia per iscritto, sia altrimenti.\nLa S.I.A.E. ha aperto sul suo sito internet, una sezione specializzata per l'intermediazione anche dei diritti sulle opere pantomimiche, \"Lirica e Balletto\", che permette di richiedere licenze d'uso, incassare i compensi dovuti dagli utilizzatori per lo sfruttamento delle opere e la ripartizione e liquidazione agli aventi diritto dei proventi incassati."}
{"id": "1960805", "revid": "834", "url": "https://it.wikipedia.org/wiki?curid=1960805", "title": "Tiro alla V Olimpiade", "text": ""}
{"id": "1960806", "revid": "1718925", "url": "https://it.wikipedia.org/wiki?curid=1960806", "title": "Roy Lewis", "text": "\u00c8 divenuto famoso specialmente grazie alla sua opera \"Il pi\u00f9 grande uomo scimmia del pleistocene\".\nBiografia.\nSebbene fosse nato a \"Felixstowe\", Lewis \u00e8 cresciuto nel \"Birmingham\". Ha studiato presso la \"King Edward's School\", poi ad Oxford, dove si \u00e8 laureato nel 1934; infine ha frequentato anche la \"London School of Economics\".\nInizi\u00f2 la sua carriera come economista, ma il lavoro di editore che gli venne offerto dal giornale locale \"Statist\" gli fece capire quale fosse in realt\u00e0 la sua vera passione: il giornalismo.\nNel 1938 si prese un anno sabbatico, durante il quale viaggi\u00f2 in Australia ed in India. Nel 1939, dopo il suo ritorno in Inghilterra, si spos\u00f2 con \"Christine Tew\", con cui ebbe due figlie.\nNel 1939 inizia la sua collaborazione con Randal Heymanson al giornale \"Vital News\", distribuito solo ad alcuni banchieri e politici, sia inglesi sia americani. \nDal 1943 al 1946 ha lavorato presso il \"Peking Syndicate\", una ditta specializzata in investimenti in Cina; in seguito lascia questo lavoro per diventare giornalista del settimanale \"Scope\".\nHa lavorato per l'\"Economist\" dal 1952 al 1961, come inviato a Washington, DC. Arriva a stabilirsi definitivamente in Inghilterra nel 1961, quando viene assunto come giornalista per il Times, giornale con cui lavorer\u00e0 fino al pensionamento, nel 1971.\nNel 1957 fonda il \"Keepsake Press\", inizialmente per stampare libriccini per famiglie. Nel giro di poco tempo la produzione diviene prolifica, seppure a bassa tiratura: infatti entro il 1990, quando \u00e8 stato costretto dalla malattia a smettere, ha pubblicato pi\u00f9 di cento titoli. Oltre al libro che lo ha reso famoso, ha scritto anche altri tre racconti nella vecchiaia (tra il 1990 ed il 1995), delle provocatorie reinterpretazioni dell'epoca Vittoriana."}
{"id": "1960808", "revid": "834", "url": "https://it.wikipedia.org/wiki?curid=1960808", "title": "Tiro alla XIV Olimpiade", "text": ""}
{"id": "1960809", "revid": "583609", "url": "https://it.wikipedia.org/wiki?curid=1960809", "title": "I lunatici", "text": ""}
{"id": "1960810", "revid": "834", "url": "https://it.wikipedia.org/wiki?curid=1960810", "title": "Tiro alla XIX Olimpiade", "text": ""}
{"id": "1960812", "revid": "834", "url": "https://it.wikipedia.org/wiki?curid=1960812", "title": "Tiro alla XI Olimpiade", "text": ""}
{"id": "1960813", "revid": "1573940", "url": "https://it.wikipedia.org/wiki?curid=1960813", "title": "Conf\u00e9rence fran\u00e7aise de scoutisme", "text": "La Conf\u00e9rence fran\u00e7aise de scoutisme \u00e8 una federazione scout francese creata nel 2000 con lo scopo di raggruppare tre associazioni scout, per un totale di circa 35\u00a0000 membri:\nLa CFS non \u00e8 membro n\u00e9 dell'Organizzazione mondiale del movimento scout n\u00e9 dell'Associazione mondiale guide ed esploratrici, le organizzazioni fondate da Robert Baden-Powell per organizzare i due movimenti paralleli dello scautismo e del guidismo.\nGli obiettivi della federazione sono la ricerca della libert\u00e0 necessaria per garantire il corretto svolgimento delle attivit\u00e0 di scautismo e la difesa del metodo scout tradizionale sviluppato da Robert Baden-Powell."}
{"id": "1960814", "revid": "834", "url": "https://it.wikipedia.org/wiki?curid=1960814", "title": "Tiro alla XVIII Olimpiade", "text": ""}
{"id": "1960816", "revid": "834", "url": "https://it.wikipedia.org/wiki?curid=1960816", "title": "Tiro alla XVII Olimpiade", "text": ""}
{"id": "1960818", "revid": "834", "url": "https://it.wikipedia.org/wiki?curid=1960818", "title": "Tiro alla XVI Olimpiade", "text": ""}
{"id": "1960819", "revid": "2189465", "url": "https://it.wikipedia.org/wiki?curid=1960819", "title": "Antonello Cabras", "text": "Biografia.\nDal 1974 al 1977 docente di Fisica presso Istituto Tecnico Nautico di Cagliari. Dal 1977 al 2008 docente di FISICA presso ISTITUTO TECNICO INDUSTRIALE MINERARIO di IGLESIAS \nDal 1984 al 1987 \u00e8 stato Sindaco del Comune di Sant'Antioco.\nDal 1987 al 1994 Consigliere regionale della Sardegna per il Partito Socialista Italiano, ricoprendo dal settembre 1989 al novembre 1991 il ruolo di Assessore Regionale Bilancio e Programmazione e fino ad agosto 1994 di Presidente della Regione Sardegna.\nSenatore della Repubblica nelle legislature XIII, XV, XVI e deputato nella XIV Legislatura.\nIl 14 ottobre 2007 si \u00e8 candidato alle primarie del PD per decidere il segretario regionale del partito in Sardegna sconfiggendo il presidente della regione Renato Soru. Successivamente i contrasti tra l'area Soru e quella Cabras e l'idea del Governatore di ricandidarsi alle regionali 2009 senza affrontare le primarie hanno portato il PD a una grave spaccatura e alle dimissioni di Cabras.\nIl 30 dicembre 2010 presenta la propria candidatura alle primarie per la scelta del candidato sindaco della coalizione di centrosinistra per le elezioni amministrative del 2011 del Comune di Cagliari venendo sconfitto il 30 gennaio 2011 da Massimo Zedda per 674 voti e un distacco del 12%. Dal 2013 \u00e8 Presidente della Fondazione del Banco di Sardegna, ora Fondazione di Sardegna. Dal 2016 consigliere di amministrazione di F2i sgr , fondo italiano per le infrastrutture Milano. \nIncarichi e uffici ricoperti al Senato.\nNella XIII Legislatura \u00e8 stato Sottosegretario per il Commercio con l'estero nei governi Prodi I e D'Alema I. Vicepresidente del gruppo Democratici di Sinistra - l'Ulivo; Membro della 1\u00aa Commissione permanente \"Affari Costituzionali\" e della 5\u00aa Commissione permanente \"Bilancio\".\nNella XV Legislatura \u00e8 stato Membro della 10\u00aa Commissione permanente \"Industria, Commercio e Turismo\"; Membro della Commissione per l'esame di disegni di legge di conversione di decreti legge e Presidente Delegazione parlamentare italiana presso l'Assemblea parlamentare della NATO.\nNella XVI Legislatura \u00e8 stato Vicepresidente della 3\u00aa Commissione permanente \"Affari esteri, emigrazione\"; Membro e poi Vicepresidente della Delegazione parlamentare italiana presso l'Assemblea parlamentare della NATO.\nIncarichi e uffici ricoperti alla Camera.\nNella XIV Legislatura \u00e8 stato Membro della 3\u00aa Commissione permanente \"Affari Esteri e Comunitari\" e della Commissione parlamentare per le Questioni Regionali.\nCariche di partito.\nDal 1984 al 1989 \u00e8 stato Segretario regionale del PSI della Sardegna.\nDal 1994 al 2000 Presidente della Federazione Democratica.\nPer i DS \u00e8 stato componente della direzione nazionale dal 1998; Segretario Regionale della Sardegna dal 2000 al 2002; componente della Segreteria Nazionale: dal 2002 al 2005 come responsabile nazionale Dipartimento Regioni e dal 2006 al 2007 come responsabile nazionale Economia.\nSegretario Regionale del Partito Democratico della Sardegna dal 2007 al 2008."}
{"id": "1960820", "revid": "834", "url": "https://it.wikipedia.org/wiki?curid=1960820", "title": "Tiro alla XV Olimpiade", "text": ""}
{"id": "1960821", "revid": "834", "url": "https://it.wikipedia.org/wiki?curid=1960821", "title": "Tiro alla XXIII Olimpiade", "text": ""}
{"id": "1960823", "revid": "834", "url": "https://it.wikipedia.org/wiki?curid=1960823", "title": "Tiro alla XXII Olimpiade", "text": ""}
{"id": "1960825", "revid": "729019", "url": "https://it.wikipedia.org/wiki?curid=1960825", "title": "Chen Xilian", "text": "Fu un alto ufficiale dell'Esercito Popolare di Liberazione della Repubblica Popolare Cinese, nonch\u00e9 dirigente del Partito Comunista Cinese.\nBiografia.\nL'avvicinamento al comunismo e la guerra civile.\nChen nacque a Huanggang, nella provincia dello Hubei, nel 1915. Nel 1929, a soli 14 anni, si un\u00ec al distaccamento locale dell'Armata Rossa Cinese, quindi entr\u00f2 nella Lega della Giovent\u00f9 Comunista Cinese l'anno successivo.\nNegli anni trenta, Chen serv\u00ec nella 4\u00aa Armata del Fronte dell'EPL come istruttore politico e responsabile delle comunicazioni, ma gi\u00e0 nel 1934 venne promosso a commissario politico di reggimento. Serv\u00ec a lungo sotto Zhang Guotao, poi sotto Xu Xiangqian e Li Xiannian (futuri ministro della Difesa e presidente della Repubblica). Prese parte alla Lunga Marcia sul lato occidentale, combattendo contro i signori della guerra del Sichuan. Poco prima del termine della Marcia, Chen sub\u00ec un'amara sconfitta da parte della cavalleria musulmana di uno dei signori della guerra, ma riusc\u00ec a ritirarsi.\nUna volta raggiunta Yan'an alla fine del 1935 e ottenuto il rango di comandante di divisione, Chen si trov\u00f2 coinvolto nella lotta fra Mao Zedong e Zhang Guotao e si schier\u00f2 dalla parte del primo, dopo un iniziale supporto al suo precedente superiore. Venne quindi assegnato alla 129\u00aa Divisione dell'Armata dell'Ottava Linea.\nIl 9 ottobre 1937, al comando della prima colonna del 769\u00ba Reggimento, Chen attacc\u00f2 l'aeroporto di Yangmingbao, controllato dai giapponesi, dove le sue truppe distrussero 24 aeroplani e uccisero pi\u00f9 di 100 soldati nemici. Questa vittoria allevi\u00f2 la minaccia di attacco aereo su un punto fondamentale del fronte di guerra dell'EPL.\nVerso la vittoria.\nNell'estate del 1940, l'unit\u00e0 di Chen partecip\u00f2 all'Offensiva dei cento reggimenti (al fianco dell'Esercito Rivoluzionario Nazionale del Kuomintang) vicino Taiyuan, che si concluse con una totale disfatta giapponese. Il suo commissario politico era Xie Fuzhi, futuro ministro della Pubblica Sicurezza.\nDopo un breve periodo di studi presso la Scuola Centrale del Partito Comunista Cinese (nel 1943), Chen divenne comandante del Secondo Sottodistretto Militare del Hebei meridionale, nel settembre 1945. La sua 385\u00aa Brigata si un\u00ec alle brigate locali per formare la 7\u00aa Brigata, che diventer\u00e0 successivamente la 3\u00aa Colonna dell'Esercito di Campo delle Pianure Centrali. Qui Chen conobbe molti ufficiali, a partire dal vicecomandante Zeng Shaoshan, che avrebbero servito sotto di lui per parecchio tempo.\nNella primavera del 1949, dopo la caduta di Nanchino, l'unit\u00e0 di Chen conquist\u00f2 Zhejiang e combatt\u00e9 presso Hangzhou e Shanghai. Successivamente, Chen venne incaricato della difesa di queste zone, mentre i suoi subordinati Chen Geng e Yang Yong intrapresero una campagna meridionale contro le ultime forze del Kuomintang. Verso la fine della guerra civile, a Chen venne affidata la difesa di una regione orientale di capitale importanza.\nNella repubblica popolare.\nAll'indomani della fondazione della Repubblica Popolare Cinese, Chen venne nominato sindaco di Chongqing (Sichuan) e segretario del comitato locale del Partito Comunista Cinese. Era inoltre comandante delle unit\u00e0 dell'EPL nel Sichuan orientale e membro del Comitato Amministrativo Militare del Sud-ovest. Appena un anno dopo, nel 1950, gli fu affidato il comando dei Corpi d'Artiglieria e divenne presidente dell'Accademia d'Artiglieria dell'Esercito.\nNel 1955, Chen venne promosso a generale e l'anno successivo, emergendo dall'VIII Congresso, divenne membro supplente del Comitato centrale del Partito Comunista Cinese. Nel 1958, venne messo a capo delle fallite operazioni tese a riconquistare l'isola di Kinmen, tutt'oggi controllate dalla Cina nazionalista.\nLa sconfitta della fazione legata a Peng Dehuai nel 1959 port\u00f2, fra gli altri, alla caduta di un suo importante alleato, il generale Deng Hua; Chen Xilian venne quindi inviato a sostituirlo in Manciuria, dove rimase fino al 1973. Il suo vice fu ancora una volta Zeng Shaoshan, suo compagno d'armi dai tempi della guerra civile.\nLa Rivoluzione Culturale e la caduta.\nBench\u00e9 le sue funzioni fossero strettamente d'ambito militare, Chen si occup\u00f2 anche della politica interna ed economica della regione cui era stato affidato. Nel 1963 venne nominato segretario dell'Ufficio Centrale di Partito del Nord-Est. Nel 1965 divenne anche membro del Consiglio di Sicurezza Nazionale, e lo rimase per dieci anni, finch\u00e9 il Consiglio non fu sciolto nel 1975.\nDurante la Rivoluzione Culturale, Chen venne attaccato dalle Guardie Rosse per una sua presunta opposizione al maoismo. Tuttavia, preso Chen fece cambiare loro idea: il suo sostegno per i Comitati Rivoluzionari e la sua volont\u00e0 di promuovere molti ufficiali che si erano dimostrati tenaci difensori del maoismo port\u00f2 le Guardie Rosse a cambiare radicalmente opinione nei suoi confronti. Nel 1967, egli critic\u00f2 inoltre Song Renqiong (membro dell'Ufficio Politico e suo collega nell'Ufficio Centrale del Nord-Est), accusandolo di collaborare con Liu Shaoqi.\nLa popolarit\u00e0 di Chen ebbe un incremento decisivo al IX Congresso del PCC (1969), che lo elesse membro dell'Uffico Politico. Fra il 1971 e il 1974, fu anche segretario del Comitato Provinciale del Liaoning.\nNel 1971, Chen fu tra i primissimi ufficiali militari a denunciare il complotto di Lin Biao: in novembre, il Comitato Provinciale del Liaoning lanci\u00f2 un attacco contro di lui dalle pagine del giornale teorico \"Hongqi\" (\"bandiera rossa\").\nRieletto nell'Uffico Politico nel 1973, nel gennaio 1974 lasci\u00f2 i suoi incarichi militari e di Partito nella Cina settentrionale, venendo trasferito a capo della Regione Militare di Pechino. Nella met\u00e0 degli anni settanta venne inoltre nominato vice-primo ministro.\nNel 1976, dopo la morte di Zhou Enlai e l'epurazione di Deng Xiaoping, Chen fu brevemente ministro della Difesa facente funzioni, carica dalla quale, secondo alcuni, avrebbe progettato l'arresto della \"banda dei quattro\" gi\u00e0 nel settembre dello stesso anno. Altri danno tutta la responsabilit\u00e0 a Wang Dongxing, stretto alleato di Hua Guofeng che progett\u00f2 la cacciata del gruppo di Jiang Qing.\nA seguito del ritorno al potere di Deng Xiaoping nel 1978, il generale Chen venne preso di mira dai suoi sostenitori come uno dei maggiori collaboratori di Mao Zedong durante la Rivoluzione Culturale. La riabilitazione di avversari di Chen quali Peng Dehuai e Song Renqiong nel 1979 provocarono il rapido declino del generale. Nel febbraio 1980, egli venne sollevato da tutte le sue funzioni ed escluso dalla vita politica cinese. Egli e le altre tre persone che vennero purgate con lui \u2014 Wu De, Ji Dengkui e Wang Dongxing \u2014 furono chiamati la \"piccola banda dei quattro\".\nMor\u00ec a Pechino nel 1999."}
{"id": "1960826", "revid": "834", "url": "https://it.wikipedia.org/wiki?curid=1960826", "title": "Tiro alla XXIV Olimpiade", "text": ""}
{"id": "1960829", "revid": "834", "url": "https://it.wikipedia.org/wiki?curid=1960829", "title": "Batteriostatici", "text": ""}
{"id": "1960830", "revid": "834", "url": "https://it.wikipedia.org/wiki?curid=1960830", "title": "Tiro alla XXI Olimpiade", "text": ""}
{"id": "1960831", "revid": "834", "url": "https://it.wikipedia.org/wiki?curid=1960831", "title": "Tiro alla XXVII Olimpiade", "text": ""}
{"id": "1960834", "revid": "834", "url": "https://it.wikipedia.org/wiki?curid=1960834", "title": "Tiro alla XXVI Olimpiade", "text": ""}
{"id": "1960835", "revid": "834", "url": "https://it.wikipedia.org/wiki?curid=1960835", "title": "Tiro alla XXV Olimpiade", "text": ""}
{"id": "1960838", "revid": "1305772", "url": "https://it.wikipedia.org/wiki?curid=1960838", "title": "Division bell", "text": "La division bell \u00e8 la campana che nel parlamento del Regno Unito segna l'inizio di una votazione (detta \"division\") e che richiama i membri dell'assemblea affinch\u00e9 vi prendano parte.\nNel Regno Unito.\nLa campana viene suonata nelle vicinanze del parlamento inglese e rappresenta l'inizio della votazione; i membri del Parlamento e della Camera dei Lords hanno otto minuti per raggiungere le rispettive sedi di votazione e votare contro o a favore di una determinata risoluzione. La chiamata alla \"division\" viene altres\u00ec riprodotta ovunque all'interno dell'edificio del Parlamento.\nA causa della concessione di tempo i parlamentari, in effetti, possono trovarsi in uffici, ristoranti, pub o negozi nelle vicinanze, e alcuni di questi locali possono avere una propria \"division bell\" collegata a quelle che si trovano entro i confini del Parlamento. Altri usano un sistema di cercapersone coordinati dall'ufficio del Whip di ciascun partito.\nI quartier generali dei maggiori partiti sono tutti a portata di tiro della \"division bell\" e questa area definisce all'incirca i limiti geografici della cosiddetta Westminster Bubble.\nAlla fine del XIX secolo tre trasmettitori della \"division bell\" vennero fabbricati dal General Post Office su richiesta del governo. Questi vennero numerati 1, 2 e 3. Due vennero distrutti da una bomba nel 1941 e sostituiti con copie che portavano i numeri 4 e 5. Il numero 5 esiste ancora mentre non si conosce la sorte del numero 4.\nIl BBC Antiques Roadshow (presso la Banqueting House) espose nell'ottobre 2007 nella Withehall l'originale trasmettitore numero 1, proveniente dalla Camera dei Comuni. L'esperto Paul Atterbury, con l'aiuto della baronessa Betty Boothroyd, \"Speaker\" della Camera, dimostr\u00f2 l'autenticit\u00e0 dell'apparecchio, il cui prezzo fu valutato in circa 15.000 sterline.\nIn Australia.\nSia il parlamento federale che quelli statali usano delle \"division bells\" elettroniche. Negli stati con parlamento bicamerale, e nel parlamento federale, delle luci verdi e rosse collocate vicino alla \"division bell\" lampeggiano per indicare quale camera viene chiamata. Il Queensland e i Territori, che hanno un parlamento unicamerale, non necessitano della luce rossa che simboleggia la camera alta. Le campane vengono suonate all'inizio di una seduta, perch\u00e9 un membro ha impugnato una votazione (chiamata \"division\"), o perch\u00e9 non ci sono abbastanza membri nella camera per raggiungere il quorum.\nNel parlamento del Nuovo Galles del Sud, la \"division bell\" \u00e8 elettronica e suona in maniera diversa per le votazioni dell'Assemblea e del Consiglio."}
{"id": "1960839", "revid": "125450709", "url": "https://it.wikipedia.org/wiki?curid=1960839", "title": "Battericida", "text": "Il termine battericida indica una sostanza antimicrobica (che pu\u00f2 essere un antibiotico, un disinfettante o un antisettico) in grado di uccidere i batteri ai quali viene applicato.\nLe sostanze battericide si distinguono da quelle batteriostatiche poich\u00e9 queste ultime non provocano la morte, ma piuttosto impediscono o limitano fortemente la crescita, ovvero la moltiplicazione, batterica.\nEsistono molte sostanze battericide (note soprattutto come \"antibatteriche\" nel caso di disinfettanti per la casa), ad azione pi\u00f9 o meno mirata (cio\u00e8 in grado di uccidere pi\u00f9 o meno preferenzialmente soltanto batteri), e la loro scelta dipende dal loro utilizzo. Ad esempio, la candeggina o ipoclorito di sodio \u00e8 un potente battericida, ma \u00e8 tossico anche per gli esseri umani, per cui il suo utilizzo \u00e8 indicato soprattutto per superfici inanimate.\nSostanze battericide.\nEsistono molte sostanze battericide, le cui tossicit\u00e0 possono essere pi\u00f9 o meno compatibili con l'utilizzo su esseri viventi.\nI gruppi funzionali pi\u00f9 utilizzati includono:\nAntisettici battericidi.\nTutti i composti sopra elencati sono potenzialmente antisettici (agenti battericidi utilizzabili sul corpo di esseri umani cos\u00ec come di animali, sia sulla pelle che nelle mucose e nelle ferite), ma la loro tossicit\u00e0 ne rende proibitivo l'uso. Tuttavia, per alcuni di essi, l'utilizzo \u00e8 possibile in seguito a certe condizioni (principalmente di ridotta concentrazione, pH e in seguito a test di tossicit\u00e0 effettuati su animali). Tra di essi vi sono:\naltri non possono essere utilizzati in sicurezza a causa della loro corrosivit\u00e0 o della loro tossicit\u00e0\nAntibiotici battericidi.\nTra gli antibiotici battericidi i pi\u00f9 noti sono gli amminoglicosidi. La loro azione \u00e8 data dalla capacit\u00e0 di legare la subunit\u00e0 minore del ribosoma batterico, riducendo la fedelt\u00e0 nella traduzione e quindi portando ad inaccuratezza nella sintesi proteica. Tra gli effetti secondari vi \u00e8 l'inibizione della sintesi proteica dovuta alla separazione prematura tra il ribosoma e l'mRNA.\nTra gli altri antibiotici battericidi vi sono i beta-lattamici, la rifampicina, fluorochinoloni e i glicopeptidi."}
{"id": "1960840", "revid": "834", "url": "https://it.wikipedia.org/wiki?curid=1960840", "title": "Tiro alla X Olimpiade", "text": ""}
{"id": "1960842", "revid": "834", "url": "https://it.wikipedia.org/wiki?curid=1960842", "title": "Tiro alla XX Olimpiade", "text": ""}
{"id": "1960847", "revid": "110157", "url": "https://it.wikipedia.org/wiki?curid=1960847", "title": "Coppa Italia Serie C 2005-2006", "text": "La Coppa Italia di Serie C 2005-2006 \u00e8 stata la venticinquesima edizione di quella che oggi si chiama Coppa Italia Lega Pro. Il vincitore \u00e8 stato il che si \u00e8 aggiudicato il trofeo per la sua prima volta nella storia battendo la Sanremese nella finale a doppia sfida.\nLa formula.\nVengono ammesse alla competizione tutte le squadre che risultano regolarmente iscritte ad un campionato di Serie C.\nLa competizione si divide in due fasi:\nFase ad eliminazione diretta.\nQualificazioni ai sedicesimi di finale.\n \n \n \n \n \n \n \n \n \n \n \n \n \nSedicesimi di finale.\n \n \n \n \n \n \n \n \nOttavi di finale.\n \n \n \n \nQuarti di finale.\n \n \nSemifinali.\n \nTabellini finale.\nAndata.\nGallipoli: Negro, Raimondi, Minadeo, Cavola, Nigro, Capece (46' Polo), Ciccarese , Mele, Carrozza (73' Esposito), Castillo, Innocenti . All. Auteri.\nSanremese: Brichetto , Madd\u00e8 , Peruzzi, Feliciello, Cassaro, Paonessa, Papa (87' Neri), Lodi, Giannascoli, Mosciaro (90' Florian), Federici (85' Minieri). All. G. Musella.\nRitorno.\nSanremese: Brichetto, Madd\u00e8, Peruzzi, Feliciello, Cassaro , Paonessa (84' Pettin\u00e0), Cersosimo (83' Lodi), Papa, Giannascoli, Federici (73' Minieri), Espinal. All. G. Musella.\nGallipoli: Negro, Raimondi, Minadeo, Turone, Nigro, Capece (84' Di Pietro), Iennaco , Mele (73' Esposito), Pagana (73' Clemente), Castillo, Innocenti. All. Auteri."}
{"id": "1960849", "revid": "757396", "url": "https://it.wikipedia.org/wiki?curid=1960849", "title": "ABA Liga", "text": "La ABA Liga, o Lega Adriatica, \u00e8 un'importante competizione per club di pallacanestro.\nSi tratta una manifestazione curata dalla ULEB \"(Union of European Leagues of Basketball)\" che vede partecipare club provenienti dalla Slovenia, Bosnia ed Erzegovina, Croazia, Montenegro, Macedonia del Nord e Serbia cio\u00e8 dei paesi costitutivi della ex-Jugoslavia.\nStoria.\nLa Lega venne fondata il 3 luglio 2001 con l'iscrizione di 12 club professionistici.\nNel 2002-2003, pur rimanendo la competizione a 12 squadre, vi partecip\u00f2 anche il Maccabi Tel Aviv. Il numero di partecipanti venne aumentato a 14 per la stagione 2004-2005, e a 16 squadre per la stagione successiva. Dal 2005-2006 si \u00e8 tornati a 14 club.\nDal 2010 sono state ammesse squadre provenienti dalla Repubblica Ceca. Nella stagione 2011-2012 \u00e8 stato riammesso il Maccabi mentre non vi sono pi\u00f9 le squadre della Repubblica Ceca. Dal 2012 sono state ammesse squadre provenienti dalla Repubblica di Macedonia e dall'Ungheria.\nDalla stagione 2014-2015 sono ammesse anche squadre bulgare.\nDalla stagione 2015-2016 la Lega viene rifondata su richiesta della FIBA, ridistribuendo la propriet\u00e0 della stessa tra 12 club provenienti dai paesi nati dalla dissoluzione della Jugoslavia. Viene stabilito altres\u00ec che non sia pi\u00f9 possibile invitare squadre provenienti da paesi estranei ai paesi costituenti la Lega.\nFormato.\nLa ABA Liga \u00e8 attualmente organizzata in 2 fasi:"}
{"id": "1960852", "revid": "4711", "url": "https://it.wikipedia.org/wiki?curid=1960852", "title": "NLB League", "text": ""}
{"id": "1960853", "revid": "18702945", "url": "https://it.wikipedia.org/wiki?curid=1960853", "title": "Movimento franoso", "text": ""}
{"id": "1960855", "revid": "123167786", "url": "https://it.wikipedia.org/wiki?curid=1960855", "title": "Regionalna Vaterpolo Liga", "text": "La Regionalna Vaterpolo Liga, o Triglav Regionalna Liga per ragioni di sponsor, \u00e8 una competizione pallanuotistica maschile a cui partecipano club del campionato croato, montenegrino, serbo e sloveno. La squadra attualmente campione in carica \u00e8 il Mladost, detentore del titolo 2018-19. Era nota fino al 2014 come Jadranska Liga (\"Lega Adriatica\").\nStoria.\nAlla fine degli anni 2000 alcune federazioni dell'Europa centrale e balcanica hanno discusso sulla creazione di una competizione che raggruppasse le migliori squadre della massima divisione nazionale. Ci\u00f2 aveva il fine di aumentare la visibilit\u00e0, nonch\u00e9 la popolarit\u00e0, della pallanuoto nel territorio nazionale. Il progetto ideato nel 2008 prevedeva di coinvolgere Croazia, Grecia, Montenegro, Serbia e Ungheria. Ma la prima edizione, quella 2008-2009, vide come squadre partecipanti otto club croati, tre montenegrini e uno sloveno. Nella stagione successiva vennero apportate due modifiche: i club montenegrini passarono da tre a quattro, facendo arrivare il numero delle squadre partecipanti a tredici; inoltre fu aggiunta alla formula della competizione un'ulteriore final four per decretare il vincitore. Nella medesima stagione Serbia, Ungheria, Romania e Slovacchia inaugurarono una nuova competizione che coinvolgeva tutti e quattro i paesi, l'Euro Interliga.\nL'8 luglio 2011, durante la presentazione della quarta edizione della competizione, tenutasi a Zagabria, viene resa nota la partecipazione della Pro Recco, prima squadra italiana a prenderne parte, facendo arrivare il numero delle squadre partecipanti a quattordici. Nella stessa stagione anche il Partizan ha fatto richiesta di ammissione alla Lega ma tale richiesta ha trovato l'opposizione dei club montenegrini.\nNella stagione 2012-2013 la Pro Recco rinuncia alla partecipazione, facendo mancare l'unica rappresentante italiana, mentre l'AVK Triglav Kranj sostituisce il Koper come rappresentante della Slovenia.\nUn ulteriore cambio avviene in occasione della stagione 2014-15, quando la competizione assume la denominazione \"Regionalna Liga\" e viene allargata anche ai club serbi.\nSquadre partecipanti.\nVengono illustrate tutte le squadre che hanno partecipato ad almeno un'edizione della competizione. Le cifre indicano la posizione in classifica di quella squadra alla fine della stagione indicata."}
{"id": "1960857", "revid": "228587", "url": "https://it.wikipedia.org/wiki?curid=1960857", "title": "Zolt\u00e1n Bay", "text": "Biografia.\nZolt\u00e1n Bay inizia a studiare alla scuola superiore di Debrecen e successivamente si laurea in fisica presso la \"Accademia delle Scienze\". Si trasferisce a Berlino nel 1920, dove si fa subito notare per i risultati ottenuti lavorando con i gas attivi.\nNel 1930 lavora presso l'Universit\u00e0 di Seghedino in Ungheria come professore di Fisica teorica. Sar\u00e0 il pi\u00f9 giovane professore ordinario della Universit\u00e0.\nLa sua maggior invenzione tecnologica avviene nel 1936 quando sviluppa il primo radar, invenzione che influenzer\u00e0 in modo fondamentale lo svolgimento della Seconda guerra mondiale. Inoltre realizza svariate scoperte ed invenzioni riguardanti applicazioni ad alta tensione, scariche nei tubi a gas, tubi a vuoto.\nNegli anni tra il 1938 e il 1948 rientra in patria dove insegna presso l'Universit\u00e0 di Budapest. In questo periodo compie importanti ricerche riguardanti le riflessioni del radar sulla superficie lunare, osservazioni che saranno fondamentali per i futuri sviluppi della ricerca spaziale e astronomia radar.\nDurante la Seconda guerra mondiale, Bay si fa carico della protezione dei colleghi e studenti ebrei perseguitati dai nazisti. Successivamente, nel periodo di sottomissione comunista, cerca di salvare la azienda presso la quale eseguiva alcune ricerche, la Tungsram, dalle truppe russe.\nSuccessivamente tra il 1948 ed il 1955, Bay insegna all'universit\u00e0 di Washington, poi dal 1955 al 1972 lavora per il National Bureau of Standards e infine insegna presso l'American University. In questo periodo raggiunse risultati notevoli nello studio dei gas in particolare l'elettroluminescenza e la spettroscopia. Bay dette importanti contributi anche nello studio della moltiplicazione degli elettroni: in particolare il suo strumento che usando questa tecnica venne usato per contare particelle si trova in mostra permanente presso lo Smithsonian Institution. Lavor\u00e0 alacremente anche a nuovi metodi per la misura della velocit\u00e0 della luce e a nuovi standard per la misura di tempo e spazio.\nMuore a Washington il 4 ottobre 1992 a causa di un enfisema."}
{"id": "1960858", "revid": "33689", "url": "https://it.wikipedia.org/wiki?curid=1960858", "title": "Lega adriatica", "text": ""}
{"id": "1960860", "revid": "4711", "url": "https://it.wikipedia.org/wiki?curid=1960860", "title": "Adriatic League", "text": ""}
{"id": "1960868", "revid": "35804", "url": "https://it.wikipedia.org/wiki?curid=1960868", "title": "Istituto centrale per il catalogo unico delle biblioteche italiane e per le informazioni bibliografiche", "text": "L'Istituto centrale per il catalogo unico delle biblioteche italiane e per le informazioni bibliografiche (ICCU) \u00e8 un ente pubblico che ha lo scopo principale di coordinare, promuovere e gestire il catalogo e la rete del Servizio bibliotecario nazionale.\nL'ICCU \u00e8 subentrato nel 1975 al preesistente \"Centro nazionale per il catalogo unico\", a sua volta creato nel 1951 per catalogare il patrimonio bibliografico nazionale.\nL'istituto promuove ed elabora per l'intero territorio nazionale, programmi, studi ed iniziative scientifiche in tema di catalogazione, inventariazione e digitalizzazione del patrimonio bibliografico e documentario conservato nelle biblioteche appartenenti allo Stato e ad altri Enti pubblici e privati italiani. Svolge inoltre funzioni di coordinamento, nel rispetto delle autonomie locali, nell'ambito della documentazione valorizzazione e diffusione del patrimonio culturale posseduto dalle biblioteche al fine della definizione di un sistema nazionale di servizi.\nAttivit\u00e0.\nL'ICCU:"}
{"id": "1960874", "revid": "1008732", "url": "https://it.wikipedia.org/wiki?curid=1960874", "title": "NGC 2787", "text": "NGC 2787 \u00e8 una galassia lenticolare barrata situata nella costellazione dell'Orsa Maggiore.\nSi individua circa tre gradi ad ovest del gruppo di galassie M81 e M82, nella parte pi\u00f9 settentrionale della costellazione; si rende evidente solo con un telescopio da 150mm di apertura o superiori. Contiene al suo interno una regione nucleare a linee di emissione a bassa ionizzazione, un fatto assai comune in questo tipo di galassie."}
{"id": "1960875", "revid": "12590", "url": "https://it.wikipedia.org/wiki?curid=1960875", "title": "Rram", "text": ""}
{"id": "1960885", "revid": "289247", "url": "https://it.wikipedia.org/wiki?curid=1960885", "title": "Soproni Liga", "text": ""}
{"id": "1960888", "revid": "12590", "url": "https://it.wikipedia.org/wiki?curid=1960888", "title": "ReRAM", "text": ""}
{"id": "1960894", "revid": "1543377", "url": "https://it.wikipedia.org/wiki?curid=1960894", "title": "Viktor Kassai", "text": "Carriera.\nArbitro internazionale dal 2003, \u00e8 stato selezionato per il Mondiale U-20 del 2007 in Canada, dove ha arbitrato le partite della fase a gironi Brasile - Corea del Sud e Argentina - Corea del Nord.\nDesignato come quarto ufficiale per Euro 2008, nel 2008 \u00e8 stato designato per i torneo di calcio ai giochi olimpici di Pechino dove ha arbitrato il 10 agosto a Shanghai Argentina - Australia (1:0) della fase a gironi e, il 23 agosto, a Pechino la finale per la medaglia d'oro Nigeria - Argentina (0:1).\nNell'ottobre del 2009 viene chiamato a dirigere l'andata dello spareggio per l'accesso ai Mondiali 2010 tra Bahrein e Nuova Zelanda, e successivamente giunge la convocazione per il Mondiale Under 17 in Nigeria. \u00c8 ufficialmente selezionato per i Mondiali di calcio in Sudafrica nel 2010, dove dirige quattro partite: Brasile-Corea del Nord, Messico-Uruguay, l'ottavo di finale USA-Ghana e la semifinale Germania-Spagna.\nIl 26 maggio 2011 ha diretto la finale di Champions League 2011 a Londra del 28 maggio 2011, tra Barcellona e Manchester United, diventando cos\u00ec il pi\u00f9 giovane arbitro della storia ad aver diretto l'atto conclusivo della pi\u00f9 importante competizione europea per club.\nNel novembre 2011 \u00e8 designato per dirigere una delle partite di andata degli spareggi per l'accesso a Euro 2012, il match tra Estonia e Irlanda. Nel dicembre 2011 viene selezionato ufficialmente per gli Europei di calcio del 2012 in Polonia ed Ucraina. Il 13 gennaio 2012 viene eletto dalla IFFHS come miglior arbitro dell'anno relativamente al 2011, e nell'aprile 2012 viene inserito dalla FIFA in una lista di 52 arbitri preselezionati per i Mondiali 2014.\nAgli Europei 2012 \u00e8 stato designato per dirigere Italia-Spagna e Ucraina-Inghilterra. Nella seconda gara l'arbitro di porta Istv\u00e1n Vad non convalida un gol fantasma ucraino e per questo la cinquina arbitrale viene esclusa dal prosieguo del torneo al termina della fase a gruppi, assieme ad altri tre fischietti. Nel gennaio 2013, su invito della confederazione asiatica, prende parte alla Coppa delle Nazioni del Golfo 2013. Nel giugno del 2013 \u00e8 selezionato dalla FIFA per prendere parte ai Mondiali Under 20 in Turchia, dove dirige due partite della fase a gironi.\nDal mese di giugno del 2013 \u00e8 arbitro professionista a tempo pieno, al servizio della federazione ungherese, regolarmente stipendiato per l'attivit\u00e0 svolta: accantona cos\u00ec definitivamente la sua seconda occupazione di agente di viaggio. Nel novembre 2013 \u00e8 designato dalla commissione arbitrale FIFA per dirigere l'andata dello spareggio intercontinentale per l'accesso ai mondiali 2014 tra Messico e Nuova Zelanda, in programma il 13 novembre 2013 a Citt\u00e0 del Messico. Nel gennaio 2014 non rientra nel novero degli arbitri selezionati per Brasile 2014, venendo cos\u00ec eliminato al taglio finale.\nIl 15 dicembre 2015 viene ufficialmente selezionato per gli europei del 2016 in Francia. L'8 giugno 2016 viene ufficializzata la sua designazione ad arbitro della gara inaugurale dell'Europeo, il match fra i francesi e la Romania. Ulteriori designazioni il 17 giugno per il match Italia-Svezia e il 2 luglio per Germania-Italia, quarto di finale.\nNel dicembre 2016 \u00e8 selezionato dalla FIFA in vista della Coppa del mondo per club FIFA 2016, manifestazione in cui dirige dapprima un quarto di finale, e successivamente una semifinale. Quest'ultima tra i colombiani dell'Atl\u00e9tico Nacional e i giapponesi del Kashima Antlers. In tale partita, il fischietto magiaro entra nella storia, perch\u00e9 viene fischiato il primo rigore in campo con l'utilizzo della tecnologia VAR. Nell'aprile 2017 viene resa nota dalla FIFA la sua convocazione al Mondiale Under 20, in programma tra maggio e giugno 2017 in Corea del Sud."}
{"id": "1960900", "revid": "112095134", "url": "https://it.wikipedia.org/wiki?curid=1960900", "title": "Christopher Condent", "text": "Vissuto nel XVIII secolo, non si sa molto sui suoi primi anni di vita tranne che fosse un esperto velaio.\nBiografia.\nInizio della carriera.\nOriginariamente era un corsaro a servizio dell'Inghilterra nella guerra di successione spagnola. Finita la guerra, nel 1714, decise di diventare un pirata piuttosto che continuare a servire l'Inghilterra. Saccheggi\u00f2 qualsiasi nave al largo delle Indie Occidentali e si cre\u00f2 presto una reputazione. Si trasfer\u00ec a New Providence nel 1718.\nCarriera nella pirateria.\nAvendo saputo di un certo Woodes Rogers nominato Governatore di Nassau nel 1718,decise di andare, dopo una convocazione dell'equipaggio, verso le coste sudafricane per saccheggiare le citt\u00e0 costiere. Cattur\u00f2 una nave olandese e quindi part\u00ec. Durante il viaggio un membro dell'equipaggio di origine indiana venne maltrattato. Allora minacci\u00f2 di incendiare la nave ma Condent lo ferm\u00f2 in tempo e lo uccise. I marinai fecero a pezzi il corpo e lo buttarono in mare.\nTuttavia nelle acque indiane avevano gi\u00e0 navigato e depredato molti altri pirati come Thomas Tew, Henry Avery e decine di altri. Quando arriv\u00f2 non trov\u00f2 pi\u00f9 nulla che valesse la pena saccheggiare. Cattur\u00f2 qualsiasi nave ma senza risultati.\nPoi nell'ottobre del 1720, pi\u00f9 di un anno dopo il suo arrivo in India, vide una grande nave araba che salpava dal porto di Surat. Questa nave apparteneva alla potente Compagnia Inglese delle Indie Orientali; venne catturata dopo un breve inseguimento. L'equipaggio sal\u00ec sulla nave e ci trov\u00f2 sopra un carico di spezie, sete, droghe e 150.000 \u00a3 in oro e argento. Fu davvero un bel colpo.\nPoi Condent decise di dividere il bottino al covo pirata di S.Maria. Ogni membro dell'equipaggio ricevette circa 2000 \u00a3.\nFine carriera.\nDopo l'assalto il Governatore francese di Mascarenes perdon\u00f2 Condent in cambio di una tangente del bottino. In seguito Condent decise di andare a vivere in Francia e di investire saggiamente i propri soldi. Si spos\u00f2 con la figlia del Governatore di Mascarenes. Gli uomini del vecchio equipaggio seguirono il suo esempio e quindi continuarono a lavorare onestamente nel servizio navale francese. L'ultimo superstite dell'equipaggio racconta che la maggior parte dell'equipaggio mor\u00ec di vecchiaia intorno al 1770 come Condent.\nJolly Roger.\nLa Jolly Roger di Christopher Condent \u00e8 formata da tre teschi messi in fila orizzontale con le ossa incrociate sotto. Significava che per le sfortunate vittime stava arrivando la morte certa."}
{"id": "1960901", "revid": "265329", "url": "https://it.wikipedia.org/wiki?curid=1960901", "title": "Pianeta bizzarro", "text": ""}
{"id": "1960903", "revid": "726373", "url": "https://it.wikipedia.org/wiki?curid=1960903", "title": "Episodi di Doctor Who (diciassettesima stagione)", "text": "Questa voce contiene l'elenco dei 20 episodi della diciassettesima stagione della serie TV Doctor Who, interpretata da Tom Baker nel ruolo del quarto Dottore.\nGli episodi di questa stagione sono andati in onda nel Regno Unito dal 1\u00ba settembre 1979 al 12 gennaio 1980 e sono del tutto inediti in Italia. Come per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nOriginariamente erano previsti 26 episodi, divisi in sei \"serial\", ma le riprese dei sei episodi finali, intitolati \"Shada\" e scritti da Douglas Adams, rimasero incomplete a causa di uno sciopero dei lavoratori della BBC e non vennero quindi mai trasmessi: alcune parti furono tuttavia impiegate nell'episodio celebrativo del ventennale \"The Five Doctors\" alla fine della ventesima stagione.\nNel 1992, fu pubblicato un VHS di 111 minuti intitolato \"Shada\", composto di sei episodi, la cui lunghezza varia tra i 14 e i 22 minuti, dove furono utilizzate tutte le scene gi\u00e0 girate dell'episodio incompleto, integrate con una narrazione di Tom Baker sulle parti mancanti della storia. Tutta la parte narrata da un pi\u00f9 maturo Tom Baker, \u00e8 girata all'interno di un museo su Doctor Who, dove, alle spalle di Tom, si notano molti dei nemici non umani del Dottore, e anche una riproduzione di K9. Nel 2017, le parti mancanti vengono integrate con delle animazioni doppiate dal cast originale e l'episodio viene pubblicato tramite download digitale, DVD e Blu-ray.\nDestiny of the Daleks.\nTrama.\nIl TARDIS porta il Quarto Dottore e Romana su un pianeta stranamente familiare. Qui, incontrano gli androidi Movellan, impegnati in una guerra con i Dalek. Il pianeta si rivela essere Skaro, e in un bunker si cela un nemico a lungo ritenuto morto: Davros, creatore dei Dalek.\nCity of Death.\nTrama.\nIl Dottore si sta godendo una vacanza a Parigi con Romana quando, armato di diverse Monna Lisa, smaschera una cospirazione aliena che potrebbe causare la fine della vita sulla Terra.\nThe Creature from the Pit.\nTrama.\nSul pianeta Chloris, il Dottore e Romana si ritrovano coinvolti in una lunga e segreta inimicizia tra Lady Adrasta, che governa il pianeta attraverso il terrore, e la misteriosa creatura che lei tiene in una fossa.\nNightmare of Eden.\nTrama.\nIl TARDIS si materializza sul sito di una collisione iperspaziale tra due astronavi - risultato della quale, ora nessuna nave \u00e8 pi\u00f9 stabile dimensionalmente, rischiando cos\u00ec la vita di ogni persona a bordo.\nThe Horns of Nimon.\nTrama.\nDopo essersi scontrati con una nave spaziale, Il Dottore, Romana e K-9 scoprono che i giovani nativi di un pianeta pacifico di nome Aneth sono stati trasportati in un grande labirinto chiamato \"The Power Complex\".\nShada.\nTrama.\nIn un college di Cambridge, il professor Chronotis chiede aiuto al Dottore e Romana per ritrovare un antico libro di Gallifrey. Anche uno scienziato chiamato Skagra vuole impossessarsene, il libro \u00e8 infatti la chiave per accedere al pianeta Shada, una prigione costruita dai Signori del Tempo. Il piano dello scienziato \u00e8 di assorbire le coscienze dei pi\u00f9 grandi criminali per prendere il controllo dell'universo."}
{"id": "1960905", "revid": "28592", "url": "https://it.wikipedia.org/wiki?curid=1960905", "title": "Conf\u00e9rence Fran\u00e7aise de Scoutisme", "text": ""}
{"id": "1960906", "revid": "339392", "url": "https://it.wikipedia.org/wiki?curid=1960906", "title": "Super 10 2008", "text": ""}
{"id": "1960908", "revid": "729019", "url": "https://it.wikipedia.org/wiki?curid=1960908", "title": "Vincenzo Balbiano", "text": "Fu governatore del Capo di Sassari, vicer\u00e9 di Sardegna, e governatore di Casale e Saluzzo.\nApparteneva ad una famiglia nobile ed alla casta militare piemontese, come tutti i vicer\u00e9 sabaudi. Divenne cavaliere dei Gerosolimitani il 25 agosto 1752.\nNel 1779 fu Governatore di Casale, nel 1781 del Capo di sotto della Sardegna.\nVicer\u00e9 di Sardegna.\nDal 1790 al 1794, regnante Vittorio Amedeo III, fu Vicer\u00e9 di Sardegna. Scrive il Casalis che la nomina del Balbiano, allora bal\u00eco, fu suggerita dal conte Graneri, gran cancelliere e ministro della guerra e della Sardegna.\nNel 1792, poco dopo l'adesione di Casa Savoia all'alleanza anti-francese, 18 navi da guerra francesi al comando del contrammiraglio Laurent Truguet fecero sbarcare nei pressi di Cagliari truppe marsigliesi che dovevano espugnarla. I cagliaritani resistettero, aiutati anche da una inattesa burrasca che interruppe il cannoneggiamento della citt\u00e0 dalle navi francesi in rada e che poco dopo, unitamente ad un tentativo di ammutinamento delle truppe attaccanti, costrinse alla ritirata il Truguet. Il successo (o la mancata sconfitta) cui avevano contribuito i miliziani volontari, fu da questi considerato meritevole di regia riconoscenza; del resto lo stesso sovrano, nel dichiarare la sua piena soddisfazione per il loro eroismo, aveva promesso di fare tutto il possibile per procacciare all'isola la pi\u00f9 grande prosperit\u00e0. Una delegazione popolare guidata dal vescovo di Ales, monsignor Villamar, fu perci\u00f2 inviata a Torino per richiedere l'assegnazione degli incarichi amministrativi civili locali agli isolani invece che ai piemontesi (richiesta inoltrata gi\u00e0 da molto tempo e sempre inascoltata); la delegazione attese sei mesi prima di essere ammessa a udienza e, dopo che pot\u00e9 incontrare il re, le richieste furono sottoposte all'esame di una speciale commissione la quale, dopo un'altra lunga attesa, infine le respinse. Secondo il Denina, l'invio della deputazione era parso diretto contro il ministro della Sardegna conte Graneri, che pertanto l'avrebbe osteggiata.\nIn conseguenza del trattamento ricevuto dalla delegazione e dell'esito negativo della missione, nel 1794 il malcontento nell'isola crebbe sino a che, capitanata da Giovanni Maria Angioy, assessore della Reale Udienza, la folla non insorse, dando origine ai moti rivoluzionari sardi. Sempre il Casalis riporta che tutti gli impiegati non sardi furono cacciati dall'isola, ad eccezione dei prelati e di un reggimento di svizzeri (che furono per\u00f2 disarmati). Con l'occasione, anche il vicer\u00e9 Balbiano fu imbarcato a forza e trasportato in Piemonte insieme con gli impiegati.\nLa cacciata di Balbiano, il 28 aprile 1794, segna il cumine dei cosiddetti Vespri sardi e l'anniversario \u00e8 oggi celebrato come \"Sa die de sa Sardigna\", ufficialmente giornata del popolo sardo.\nIl re, dopo aver promesso il perdono se l'isola fosse rientrata nella lealt\u00e0 alla Corona, assegn\u00f2 alcuni incarichi importanti a sardi e il Balbiano fu sostituito dal marchese di Vivalda. Dopo la sua cacciata da Cagliari, Balbiano fu governatore di Saluzzo un secolo dopo quel \"cavalier Balbiano\" che si era arreso ai francesi di Luigi XIII che l'assediavano.\nLa critica del Manno.\nDella persona e del viceregno di Balbiano il Manno, maggior fonte sul personaggio e cronaca di maggior dettaglio sui fatti, tratteggia estesi cenni e rende una critica alquanto negativa che in apertura nota: \u00ab\"I tempi cominciavano a diventare fortunosi, e il Balbiano non era l'uomo che potesse porre felicemente la mano al governale. [...] non aveva la sagacit\u00e0 necessaria a giudicare rettamente delle cose di stato, non la perizia a trattarle\"\u00bb. Descrittolo \u00ab\"di fronte ruvida\"\u00bb e come poco idoneo a farsi amare, e notato che \u00ab\"presentava [...] ad un popolo inchinevole al dileggio un volto tristemente segnato, perch\u00e9 era monocolo\"\u00bb, il Manno gli riconosce per\u00f2 di aver posto energie non comuni nel por mano all'indirizzo generale degli affari isolani. Era giunto in Sardegna come vicer\u00e9 nel pieno di un preesistente malcontento per alcune malversazioni precedenti, e dopo aver disposto l'avvicendamento per alcune cariche coinvolte nelle vicende, aveva dato impulso alle industrie manifatturiere e promosso la redazione di un codice di legislazione sarda, affidato a due giudici della Reale Udienza, uno sardo (Pau) e l'altro piemontese (Casazza).\nAlla Corona Balbiano inviava rapporti nei quali, sempre secondo quest'autore, esagerava i pericoli incombenti, giungendo a paventare rischi non solo per il popolo ma anche per la sovranit\u00e0. D'altro canto il vicer\u00e9 esprimeva doglianza per la questione dell'esclusione di sardi dalle cariche amministrative, nonch\u00e9 aperta critica alla loro assegnazione punitiva a \u00ab\"tutta la giovanaglia relegabile degli stati continentali\"\u00bb. Deplorava inoltre la lentezza della giustizia e proponeva l'istituzione di un magistrato indipendente a Sassari e di prefetti nelle provincie. Il Manno descrive queste proposte come un \"trovamento\" e aggiunge che il Balbiano ebbe ad \"invagarsene\" anche per l'idea accessoria dell'incremento delle forze di polizia. Su questo punto vi sarebbe stato un iniziale dissenso del conte Graneri che \u00ab\"ebbe in fine a disimpacciarsene per annoiato\"\u00bb.\nIl ministro, definito \u00ab\"mal pago della pochezza del vicer\u00e9\"\u00bb, gli assegn\u00f2 per segretario di stato Vincenzo Valsecchi, in sostituzione di Borgese; Valsecchi, dice il Manno, sapeva certamente trattare, ma gli mancava \u00ab\"quello che pi\u00f9 monta, l'acume dell'intelligenza e la sicuranza del giudizio\"\u00bb. Ma sarebbe stato nominato dal graneri per dare al Balbiano pi\u00f9 che un ausilio, una guida \"sopravveghiante\". Il Valsecchi entr\u00f2 infatti a pi\u00e8 pari negli affari di governo, talvolta invadendo competenze almeno tradizionalmente viceregali. Propose l'abolizione dell'istituto dei barracelli e delle tasse sulle lettere versate agli Stamenti, ma queste ultime per sostituirle con tasse a beneficio diretto della Corona, mentre dei barracelli pensava di acquisir gli introiti (il costo per i loro servizi) stimato in 100.000 scudi annui. Propose anche l'istituzione di una scuola d'architettura onde sostituire con costruzioni moderne quegli edifici \u00ab\"che ricordavano i tempi dell'invasione dei barbari\"\u00bb.\nCirca l'attacco di Truguet, il Manno sottolinea come, malgrado espresso avviso della possibile imminenza di azioni francesi, Balbiano abbia omesso di eseguire le istruzioni ricevute sull'approntamento di una difesa, sull'informare il popolo dell'occupazione di territori piemontesi e sul diffidare i commercianti ad evitare traffici con porti occupati dal nemico. Non solo lasci\u00f2 partire per Nizza gi\u00e0 occupata due navi cariche di sale che, come prevedibile, furono catturate, ma ingiunse al governatore di Alghero di far partire una di quelle due navi che era stata trattenuta in porto proprio per le istruzioni ricevute da Torino. I pochi che erano stati messi a parte delle informazioni sulla situazione, premevano perch\u00e9 il Balbiano le comunicasse agli Stamenti perch\u00e9 si potessero allestire delle difese. Alle resistenze del vicer\u00e9 si pens\u00f2 allora di ovviare per altra via, coinvolgendo il fratello Giacomo Balbiano, che aveva un ascendente su Vincenzo, ed un loro famiglio, tale Gamba, nel tempo divenuto molto influente su entrambi. Il vicer\u00e9 rispondeva sempre che occorreva che il popolo sardo andasse a chiedere aiuto a palazzo quando fosse soverchiato dalla sua stessa fiacchezza, e allora sarebbe stato secondato. Ma infine il Gamba, persuaso da un inviato del Valsecchi, riusc\u00ec a persuadere a sua volta il Balbiano a far s\u00ec che i fatti delle invasioni, \u00ab\"gi\u00e0 notorj, diventassero anche pubblici\"\u00bb.\nNel frattempo Balbiano inviava al Graneri rapporti genericamente rassicuranti, ai quali il ministro replicava chiedendo di armare la popolazione e di cacciare il console francese Guis, essendo stato cacciato un console sardo a Marsiglia. Balbiano giurific\u00f2 il ritardo nell'espulsione con l'ordine dato dal Guis alla marina francese di rimanere pacifica nei confronti dell'isola (il francese fu poi finalmente espulso poco prima dell'attacco di Truguet). La \"morbidezza\" di Balbiano nei confronti del nemico diede origine a sospetti anche per la prosecuzione dei commerci con la Corsica e per il trattamento amichevole mostrato in pi\u00f9 occasioni verso naviganti francesi di armo mercantile. Balbiano and\u00f2 a scontro con il generale La Flech\u00e8re, comandante militare della piazza, il quale proponeva apprestamenti difensivi; il vicer\u00e9 impose sue idee di difesa (batterie di cannoni al molo e in darsena) e del generale approv\u00f2 solo il progetto di un ridotto a Quartu Sant'Elena. Alla richiesta dell'installazione a Cala Mosca di cannoni di calibro pi\u00f9 largo rispose con l'aumento di cannoni del tipo gi\u00e0 in batteria. Alla richiesta di una fortificazione del colle di Sant'Elia, rispose condizionando l'assenso all'assunzione delle relative spese da parte degli Stamenti. Mancavano in ogni caso i cannonieri, e si dovette ricorrere all'arruolamento di volontari senza esperienza e da addestrare. Anche la proposta di razionamento delle derrate alimentari (avanzata dal Consiglio Civico di cagliari onde accantonare delle scorte per casi di emergenza) non fu accettata.\nLa Sardegna si mobilitava ad ogni livello contro i francesi, e secondo il Manno Balbiano rifiut\u00f2 di convocare consigli di guerra col risultato di veder coscritta una compagine di pochi miliziani, che \u00ab\"venne senz'arme, pi\u00f9 ad impaccio che ad ajuto del governo\"\u00bb. Ma lo stesso autore afferma di non aver prova che il Balbiano fosse reo di alto tradimento come voleva un sospetto che serpeggiava nel popolo, ormai convinto che l'isola fosse stata consegnata al nemico. L'arcivescovo di Cagliari offr\u00ec denaro, mentre i nobili pretesero ed ottennero la convocazione di uno Stamento militare; questo, nella sua prima convocazione (composta in pratica di soli cagliaritani), allest\u00ec linee di comunicazione con gli altri feudatari dell'isola.\nAl termine dell'attacco, il vicer\u00e9 si trov\u00f2 inviso allo Stamento e senza la fiducia del ministro."}
{"id": "1960916", "revid": "339392", "url": "https://it.wikipedia.org/wiki?curid=1960916", "title": "Super 10 2002", "text": ""}
{"id": "1960919", "revid": "2130303", "url": "https://it.wikipedia.org/wiki?curid=1960919", "title": "Chiesa dell'Immacolata a Fuorigrotta", "text": "La chiesa dell'Immacolata a Fuorigrotta \u00e8 un edificio di interesse storico di Napoli; \u00e8 sito nel quartiere di Fuorigrotta, in via Leopardi.\nIl tempio venne eretto nei primi anni del XX secolo contemporaneamente alla costruzione del rione Duca d'Aosta, adiacente alla chiesa, per venire incontro alla crescente popolazione del quartiere; infatti, all'epoca, la citt\u00e0 era fortemente in espansione, soprattutto i suoi sobborghi che si congiungevano, a vista d'occhio, al territorio del comune di Napoli. L'area di Fuorigrotta, sebbene fosse parte integrante della citt\u00e0 gi\u00e0 all'epoca di Gioacchino Murat, ebbe, pi\u00f9 di altri quartieri e sobborghi, un ingente impulso edilizio e quindi demografico che avrebbe cambiato radicalmente la sua connotazione, fino ad allora ancora rurale.\nLa chiesa, di gusto eclettico, presenta una facciata su due ordini: il basamento \u00e8 caratterizzato da un portale d'accesso sormontato da un timpano arcuato sostenuto da due colonne; invece, nella parte superiore si apre una profonda loggia formata da tre arcate a tutto sesto, oltre la quale \u00e8 impostato il frontone modanato."}
{"id": "1960924", "revid": "1305772", "url": "https://it.wikipedia.org/wiki?curid=1960924", "title": "Western Hockey League (disambigua)", "text": ""}
{"id": "1960925", "revid": "547034", "url": "https://it.wikipedia.org/wiki?curid=1960925", "title": "Parchi tematici degli Universal Studios", "text": "Gli Universal Studios possiedono dei parchi a tema con attrazioni basate dai film prodotti.\nParchi cancellati.\nIl progetto \u00e8 stato cancellato nel 2016"}
{"id": "1960928", "revid": "547034", "url": "https://it.wikipedia.org/wiki?curid=1960928", "title": "Race of Champions 1974", "text": "La Race of Champions 1974 (\"IX Simoniz Daily Mail Race of Champions\") fu una gara di Formula 1, non valida per il campionato del mondo che si disput\u00f2 domenica 17 marzo 1974 sul Circuito di Brands Hatch. Alla gara parteciparono anche vetture di Formula 5000.\nLa gara venne vinta dal belga Jacky Ickx su Lotus-Ford Cosworth; per il vincitore si tratt\u00f2 del terzo, e ultimo, successo, in una gara di F1, non valida quale prova del campionato mondiale. Ha preceduto sul traguardo il pilota austriaco Niki Lauda su Ferrari, e il pilota brasiliano Emerson Fittipaldi su McLaren-Ford Cosworth.\nVigilia.\nAspetti tecnici.\nLa Lotus, dopo aver provato le nuove 74 in Spagna, decise di spedirle in Sud Africa per il gran premio del 30 marzo. Il team impieg\u00f2 allora la vecchia 72, nella versione R5 comunque modificata da un nuovo profilo aerodinamico posteriore a forma di banana e un nuovo serbatoio dell'olio, ampio e piatto, a cavallo del cambio e comprendente un serbatoio principale e uno di riserva.\nLe McLaren di Hulme e Fittipaldi presentavano un passo pi\u00f9 lungo, con un grande distanziale tra il motore e il cambio, e mentre la vettura affidata a Hailwood aveva un passo medio, con un distanziale di met\u00e0 lunghezza. Tutti e tre sfoggiavano i nuovi cappucci del naso \"winkle-picker\" al posto dei soliti naselli a scalpello, e avevano migliori alette e supporti posteriori.\nLa Hesketh Racing present\u00f2, per la prima volta, una propria vettura, cessando cos\u00ec l'utilizzo di vetture della March, come era accaduto fino a quel momento. La vettura, la 308, non risultava rivoluzionaria, ma presentava alcune interessanti soluzioni come una spina incorporata nella parte sinistra dell'ureocavo per collegare una batteria al motorino di avviamento, insieme a una leva di montaggio, a strappo, per la messa a terra dell'intero sistema elettrico e il fissaggio del volante con una singola vite centrale a brugola, con due perni sul capo della colonna per il posizionamento.\nAspetti sportivi.\nLa gara si posizion\u00f2 nel calendario di Formula 1 dopo le due tradizionali gare d'apertura, corse in Sudamerica a gennaio, e il Gran Premio del Presidente Medici, altra gara non valida per il mondiale. Fu la prima gara di F1 perci\u00f2 tenuta in Europa nel 1974.\nAlla gara presero parte, oltre alle vetture di F1, anche diverse vetture di Formula 5000, partecipanti al campionato britannico. Queste disputarono, al sabato pomeriggio precedente la gara, la loro prima prova di campionato.\nA contorno della manifestazione vennero disputate gare con vetture di Formula Ford, Formula Atlantic e le berline del Gruppo 1, oltre che una gara riservata a sportivi, estranei al motorsport, con vetture della Formula Ford Mexico.\nPiloti e team.\nParteciparono alla gara i principali team impegnati nel mondiale di F1, ad eccezione della Tyrrell. Vi fu il rientro di Rikky von Opel all'Ensign, dopo che il pilota aveva deciso di non partecipare alle prime due gare della stagione, oltre che al Gran Premio del Presidente Medici. Vi fu l'esordio assoluto in F1 per la scuderia britannica Lyncar, guidata da John Nicholson. Non partecip\u00f2 invece all'evento Chris Amon, che aveva danneggiato la sua vettura il giorno prima delle qualifiche, in prove private sul circuito di Goodwood. Il campo dei partenti venne completato da 16 vetture di Formula 5000, con cui corsero anche piloti con esperienza in gare iridate, quali Peter Gethin, Vern Schuppan e Brian Redman. Tra i piloti impegnati con queste vetture ci fu anche una donna, Lella Lombardi.\nI seguenti piloti e costruttori vennero iscritti alla gara:\nQualifiche.\nResoconto.\nLa sessione del venerd\u00ec si effettu\u00f2 su pista umida, ma ci\u00f2 non imped\u00ec ai piloti di ottenere tempi interessanti. Peter Revson con 1'33\"5 fu a lungo in testa alla classifica dei tempi, prima di essere battuto da Niki Lauda, in 1'32\"0, che gli valse un premio di 100 bottiglie di champagne. Sempre nella parte finale di sessione Richard Robarts tampon\u00f2 la vettura di Jochen Mass, le due automobili uscirono dalla pista, subendo cos\u00ec dei danni.\nAl sabato la situazione meteorologica miglior\u00f2. Con pista asciutta i piloti furono capaci di migliorare sensibilmente i tempi del venerd\u00ec. James Hunt e le due Ferrari furono capaci di battere il tempo di 1'23\"0, che aveva valso la \"pole position\" nell'edizione del 1973, ma non riuscirono a scendere sotto il 1'20\"8, record della pista, fatto segnare da Emerson Fittipaldi nella Victory Race del 1972. Hunt, con la sua Hesketh all'esordio assoluto, colse la partenza al palo, davanti a Clay Regazzoni e Niki Lauda.\nLe vetture di F5000, che disputarono la loro gara al sabato pomeriggio, parteciparono alle qualifiche solo del venerd\u00ec, tenute con pista umida.\nRisultati.\nNella sessione di qualifica si \u00e8 avuta questa situazione: \nClassifica.\nResoconto.\nAlla domenica mattina venne disputato il \"warm up\". Jochen Mass danneggi\u00f2 la sua Surtees, che era stata appena riparata dopo l'incidente delle qualifiche. Carlos Reutemann ruppe la cinghia dell'albero a camme del motore della sua Brabham, mentre sulla vettura di Jacky Ickx ci fu la rottura del motore, dovuta alla mancanza d'olio, causata dal malfunzionamento del sistema automatico di lubrificazione; la Lotus dovette impiegare uno dei propulsori preparato per il successivo Gran Premio del Sudafrica. Un problema opposto, ovvero un motore inondato d'olio, costrinse Rikky von Opel a non partecipare alla gara.\nLa sessione di libere si svolse con tempo sereno, ma per la partenza della gara inizi\u00f2 a piovere. La gara part\u00ec con mezz'ora di ritardo, anche per la necessit\u00e0 di sistemare la pista, dopo degli incidenti che si erano verificati nella gara di Formula Ford, disputata poco prima. Alla partenza James Hunt non fu capace di tenere il comando, e venne passato da Carlos Reutemann, poi Emerson Fittipaldi e le due Ferrari. Alla discesa della \"Druids\" finirono in testacoda Teddy Pilette e Mike Wilds, col secondo che termin\u00f2 la gara contro le barriere.\nNel giro seguente Lauda prese la seconda posizione a Fittipaldi, mentre Hunt fece anche lui un testacoda, sempre alla \"Druids\". Recuper\u00f2 posizioni Jacky Ickx, che pass\u00f2 Regazzoni, che doveva guardarsi anche da Mike Hailwood e Peter Revson. Al settimo giro Niki Lauda prese il comando della gara, passando Reutemann, e distanziandolo velocemente.\nAl giro 14 sia Fittipaldi che Ickx passarono Reutemann, mentre, un giro dopo, il belga pass\u00f2 anche Fittipaldi, posizionandosi al secondo posto, all'inseguimento di Lauda. Il pilota della Lotus riusc\u00ec a ridurre il gap dall'austriaco, grazie alla difficolt\u00e0 di Lauda nell'effettuare i doppiaggi delle pi\u00f9 lente vetture di F5000. Al giro venti Carlos Reutemann termin\u00f2 fuori pista, dovendosi cos\u00ec ritirare.\nAl giro 35, con una manovra alla \"Paddock Bend\", Ickx sorprese Lauda e s'invol\u00f2 verso la vittoria. Per il belga fu il terzo successo in una gara di F1, non valida quale prova del campionato mondiale.\nRisultati.\nI risultati del gran premio sono i seguenti:"}
{"id": "1960939", "revid": "110157", "url": "https://it.wikipedia.org/wiki?curid=1960939", "title": "Trondheimsfjord", "text": "Il Trondheimsfjord (in lingua norvegese: \"Trondheimsfjorden\", pronuncia ) \u00e8 un fiordo che si apre nella costa occidentale della Norvegia e si affaccia nel Mare di Norvegia.\nCon i suoi 130 km di lunghezza \u00e8 il terzo maggior fiordo della Norvegia.\nCaratteristiche.\nIl Trondheimsfjord \u00e8 situato nella parte centrale della contea di Tr\u00f8ndelag, nella costa occidentale della Norvegia.\nSi estende da \u00d8rland ad ovest fino a Steinkjer a nord, includendo la citt\u00e0 di Trondheim nel suo percorso. La massima profondit\u00e0 \u00e8 di 617\u00a0metri, appena dentro Agdenes. Le isole maggiori nel fiordo sono Ytter\u00f8y e Tautra; la pi\u00f9 piccola \u00e8 Munkholmen che si trova vicino al porto di Trondheim; ci sono diverse isole all'entrata del fiordo. La stretta di \"Skarnsundet\" \u00e8 attraversata dal ponte Skarnsund Bridge; la parte del fiordo a nord dello stretto \u00e8 conosciuta come \"Beitstadfjord\". La maggior parte del fiordo di Trondheimsfjord \u00e8 libera dal ghiaccio per tutto l'anno; solo il \"Verrasundet\", un lungo e stretto ramo di fiordo nella parte pi\u00f9 a nord, si ghiaccia durante l'inverno. Anche il \"Beitstadfjord\" pu\u00f2 ghiacciare durante il periodo invernale, ma solo per poche settimane.\nLe citt\u00e0 di Stj\u00f8rdal, Levanger e Steinkjer si trovano nel litorale ad est e a nord est del fiordo. Ad Aker Verdal a Verdal si trovano grandi Piattaforme petrolifere per l'estrazione del petrolio del Mare di Norvegia. Nel cantiere di Rissa \u00e8 stata completato il mega yacht \"The World\".\nTrondheimsfjorden ha una ricca biologia marina, che comprende specie sia del sud che del nord; almeno 90 specie di pesci sono state osservate in loco, e il fiordo ha la produzione ittica maggiore tra i fiordi norvegesi. Negli anni pi\u00f9 recenti nelle acque pi\u00f9 profonde del fiordo si sono trovati i coralli (\"Lophelia pertusa\"), non lontano dalla citt\u00e0 di Trondheim. Alcuni tra i migliori salmoni di fiume della Norvegia sofciano verso il mare nel Trondheimsfjord. Tra di questi vi sono le specie Gaula (in Melhus a sud di Trondheim), Orkla (ad Orkdal), Stj\u00f8rdalselva (a Stj\u00f8rdal) e Verdalselva (a Verdal).\nIl terreno basso ad est e a sud del fiordo rappresenta una delle migliori aree per l'agricoltura in Norvegia. La penisola di Fosen pi\u00f9 montagnosa ed irregolare \u00e8 situata a ovest e a nordovest, fornisce riparo dal vento comune delle aree costali.\nIl fiordo Trondheimsfjord era un'importantissima via d'acqua al tempo dei Vichinghi, cos\u00ec come lo \u00e8 tuttora. Nel 1888, un crollo sotterraneo di fango caus\u00f2 uno tsunami che uccise una persona a Trondheim e distrusse tre linee ferroviarie."}
{"id": "1960942", "revid": "125380528", "url": "https://it.wikipedia.org/wiki?curid=1960942", "title": "Serie storica", "text": "In statistica descrittiva, una serie storica (o temporale) si definisce come un insieme di variabili casuali ordinate rispetto al tempo, ed esprime la dinamica di un certo fenomeno nel tempo. Le serie storiche vengono studiate sia per interpretare un fenomeno, individuando componenti di trend, di ciclicit\u00e0, di stagionalit\u00e0 e/o di accidentalit\u00e0, sia per prevedere il suo andamento futuro.\nDescrizione.\nDefinizione.\nIn generale, per serie si intende la classificazione di diverse osservazioni di un fenomeno rispetto ad un carattere qualitativo. Se tale carattere \u00e8 il tempo, la serie viene detta \"storica\" o \"temporale\".\nIl fenomeno osservato, detto \"variabile\", pu\u00f2 essere osservato in dati istanti di tempo (\"variabile di stato\": numero dei dipendenti di un'azienda, quotazione di chiusura di un titolo negoziato in borsa, livello di un tasso di interesse ecc.) o alla fine di periodi di lunghezza definita (\"variabili di flusso\": vendite annuali di un'azienda, PIL trimestrale ecc.).\nIndicando con formula_1 il fenomeno, si indica con formula_2 un'osservazione al tempo formula_3, con formula_3 un intero che varia da formula_5 a formula_6, dove formula_6 \u00e8 il numero complessivo degli intervalli o dei periodi temporali considerati. Una serie storica \u00e8 cos\u00ec espressa formula_8 e, in tal caso, ha lunghezza formula_6.\nAd esempio, se si intende rilevare il PIL trimestrale in milioni di euro a valori concatenati (anno di riferimento: 2000; dati grezzi) dal primo trimestre 1981 al secondo trimestre 2008, si hanno formula_10 osservazioni, tra cui:\nIpotesi di base.\nContrariamente a quanto avviene nella statistica classica, dove si suppone che formula_14 osservazioni indipendenti provengano da un'unica variabile aleatoria, nelle serie storiche si suppone che esistano formula_14 osservazioni provenienti da altrettante variabili aleatorie \"dipendenti\". L'inferenza sulla serie storica si configura quindi come un procedimento che tenta di riportare la serie storica al suo \"processo generatore\".\nAnalisi.\nLe serie storiche possono essere di tipo:\nL'approccio classico all'analisi delle serie storiche assume un modello del tipo:\nnel quale il valore del fenomeno al tempo formula_3 risulta dalla composizione di una sequenza deterministica, formula_18, detta \"parte sistematica\", e di una successione di variabili aleatorie, detta \"parte stocastica\".\nL'approccio moderno, invece, ipotizza che la parte sistematica manchi (o sia stata eliminata dai dati) e si focalizza sulla parte stocastica.\nMomenti fondamentali.\nI momenti di una serie storica sono:"}
{"id": "1960943", "revid": "1543377", "url": "https://it.wikipedia.org/wiki?curid=1960943", "title": "Storia del giallo", "text": "La storia del giallo coincide in gran parte con la storia del genere \"poliziesco\", dato che l'evoluzione e lo sviluppo dei \"nuovi filoni\" del genere \"giallo\" (fra cui il \"thriller\", la \"spy-story\" ed il \"giallo psicologico\") \u00e8 avvenuta solo in tempi relativamente recenti.\nIl termine \"giallo\" in questa accezione si usa solamente nella lingua italiana e ci\u00f2 si deve alla collana \"I Libri Gialli\", ideata da Lorenzo Montano e pubblicata in Italia da Arnoldo Mondadori a partire dal 1929: il termine \"giallo\", dal colore della copertina, ha sostituito in Italia quello di \"poliziesco\", rimasto peraltro nei paesi francofoni (\"roman policier\" e \"polar\"), e viene usato non solo per indicare il genere di romanzo ma spesso, nel linguaggio giornalistico, anche per riferirsi a fatti di cronaca delittuosi o comunque misteriosi.\nLe origini del giallo.\nBench\u00e9 esistano in letteratura numerosi esempi di storie in cui sono presenti elementi assimilabili al \"giallo\" (si veda, ad esempio, il romanzo \"Delitto e castigo\" di F\u00ebdor Dostoevskij), tradizionalmente la data di nascita del genere viene fatta coincidere con la pubblicazione, nel 1841, de \"I delitti della via Morgue\" di Edgar Allan Poe, il primo dei tre racconti in cui compare il personaggio di Auguste Dupin, un investigatore che riesce a risolvere i casi criminali senza nemmeno recarsi sul luogo del delitto, solo sulla base di resoconti giornalistici grazie alle sue enormi capacit\u00e0 deduttive.\nIl personaggio Dupin crea un modello al quale si ispireranno quasi tutti i pi\u00f9 importanti autori degli anni successivi: il pi\u00f9 celebre sar\u00e0 Sherlock Holmes di Arthur Conan Doyle, apparso per la prima volta nel romanzo \"Uno studio in rosso\" del 1887.\nI primi gialli italiani.\nCome ha documentato Massimo Siviero, il primo giallo italiano \u00e8 stato \"Il mio cadavere\" di Francesco Mastriani uscito nel 1852 con l'editore Rossi di Genova. Nel romanzo ci sono tanto di cadavere e di medico legale, il dottor Weiss, che ebbe subito il sospetto di una morte per avvelenamento. Il libro fu prima pubblicato in appendice sul periodico napoletano di politica e cultura \"L\u2019Omnibus\". La prima puntata (\u2018\u2019La famiglia dello stradiere\u2019\u2019) usc\u00ec il 13 dicembre 1851. Il giornale aveva una cadenza bisettimanale.\nAnche \"Il cappello del prete\", romanzo di Emilio De Marchi, pubblicato nel 1888, pu\u00f2 essere considerato uno dei primi romanzi gialli in lingua italiana, e fra i pi\u00f9 interessanti dell'epoca.\nIn Italia a partire dal 1929, i primi romanzi sono stati pubblicati in copertine gialle dall'editore Mondadori e quindi il genere \u00e8 stato battezzato con il termine di \"libri gialli\" o \"gialli\". Tali pubblicazioni divennero popolari dopo la guerra, in particolare influenzate dalla scuola americana Hard boiled della narrativa poliziesca. Scrittori famosi includono Leonardo Sciascia, Umberto Eco e Carlo Emilio Gadda.\nL'epoca classica.\nIl personaggio di Sherlock Holmes e i romanzi e racconti a lui dedicati, sono comunque universalmente riconosciuti come i primi veri gialli: Holmes diventa fin dagli esordi un vero e proprio culto, un modello destinato ad esercitare un'influenza decisiva su tutta la futura letteratura gialla. \nIl \"modello Sherlock Holmes\" ha resistito a lungo: per molti decenni, almeno fino agli anni trenta del novecento, .\nGli investigatori letterari del periodo classico, Hercule Poirot e Miss Marple di Agatha Christie, Philo Vance di S. S. Van Dine, Lord Peter Wimsey di Dorothy L. Sayers ed Ellery Queen, pur con le loro peculiarit\u00e0, e anche se ciascuno di essi rappresenta il tentativo di introdurre elementi nuovi, di stile o di contenuto, hanno ancora moltissimi elementi in comune con Sherlock Holmes.\nSono tutti abili deduttori e dotati della capacit\u00e0 di cogliere il vero significato di indizi apparentemente marginali, ed infine sono in grado di ricostruire la soluzione di ogni \"rompicapo\" su cui devono investigare, come ad esempio i cosiddetti \"delitti della camera chiusa\".\n L'indagine porta alla unica soluzione possibile attraverso l'analisi dei segni e delle tracce lasciate nel luogo del delitto, un'analisi che conduce senza possibilit\u00e0 di errore alla verit\u00e0, anche se le atmosfere tenebrose portano i racconti gialli dell'epoca, specie quelli di Sherlock Holmes, ad avvicinarsi anche alle suggestioni neogotiche.\nCi sono altri elementi che accomunano tutti gli investigatori dell'epoca classica del giallo: sono spesso dei benestanti, se non degli aristocratici, che indagano non per dovere, n\u00e9 per mestiere, e spesso neanche per denaro, ma per pura vanit\u00e0 intellettuale, per curiosit\u00e0, quasi per diletto o per il semplice piacere di risolvere un enigma. Non rappresentano la legge, ma solo una aspirazione alla verit\u00e0. Anche gli ambienti in cui si verificano i delitti sono quasi sempre altolocati e raffinati, lontani dai luoghi in cui avvenivano i fatti criminali della cronaca.\nIl fatto che l'investigatore del giallo classico sia un \"dilettante\" \u00e8 funzionale all'autore, poich\u00e9 gli consente di far agire il suo detective in piena libert\u00e0 di movimento e di scelte, dato che un vero investigatore del mondo reale, un poliziotto pagato dallo stato, non avrebbe potuto mai agire nelle sue indagini come la sua controparte letteraria.\nNel giallo dell'epoca classica la inevitabilit\u00e0 della scoperta (e conseguente punizione) del colpevole ad opera dell'investigatore sottolinea il trionfo della giustizia, il ristabilimento delle regole, il ripristino dell'ordine sociale e morale violato dal delitto In proposito Raymond Chandler fu molto critico\nPrima met\u00e0 del Novecento.\nAll'inizio del secolo il genere ha conosciuto sempre maggior fortuna, dapprima soprattutto di pubblico e poi di critica. Numerosissimi gli autori che vi si sono dedicati e che hanno raggiunto fama mondiale, da Raymond Chandler (1888-1959), a Rex Stout (1886-1975), padre di Nero Wolfe, fino alla gi\u00e0 citata Agatha Christie (1890-1976) il cui primo romanzo, \"Poirot a Styles Court\" \u00e8 del 1920.\nTuttavia, nonostante agli inizi del Novecento vi sia stato qualche tentativo di dare uno spessore meno freddo e pi\u00f9 umano alla figura del detective e alle storie narrate - si veda ad esempio Padre Brown, il prete detective di Gilbert Keith Chesterton - bisogner\u00e0 attendere la met\u00e0 degli anni trenta perch\u00e9 alcuni autori comincino a sviluppare un vero superamento degli schemi del giallo classico. \u00c8 in questa epoca che si sono delineate le due strade che parallelamente e quasi contemporaneamente, in Europa e in America, segnano l'allontanamento dal modello di giallo classico \"alla Sherlock Holmes\".\nNegli Stati Uniti.\nNegli Stati Uniti, tra gli anni venti e gli anni trenta, si fa strada un nuovo genere di giallo che verr\u00e0 poi definito \"hard boiled\" (oppure \"noir\", anche se i due termini non possono essere considerati sinonimi), caratterizzato da storie dove il delitto rappresenta uno degli elementi della narrazione, mentre grande risalto viene dato alla caratterizzazione dell'ambiente e alla descrizione psicologica dei personaggi, con toni oscuri e fortemente negativi. In questi romanzi lo stile si fa pi\u00f9 tagliente, e spesso anche il linguaggio messo in bocca ai personaggi \u00e8 pi\u00f9 crudo, talvolta al limite del volgare anche con espressioni mutuate dal gergo della malavita. Gli sfondi ambientali sono spesso degradati e corrotti: sono le grandi metropoli americane che portano ancora i segni dalla terribile crisi del 1929, dove si muove una societ\u00e0 dominata dal potere e dal denaro, un mondo dove i deboli e i buoni sono fatalmente destinati a soccombere di fronte alla schiacciante tenaglia potere-affarismo-malavita.\nDavvero molto distanti dagli investigatori raffinati e aristocratici della scuola classica del giallo, i detective di questo filone sono quasi sempre dei \"duri\", avventurieri solitari e smarriti, personaggi disillusi dalla vita, spesso alcolizzati o forti bevitori, che non credono pi\u00f9 in niente e in nessuno, e forse nemmeno in se stessi, specchio di un'America disincantata, in grande fermento, ma spietata. \u00c8 il caso dei celebri investigatori come Sam Spade, ne \"Il falcone maltese\" di Dashiell Hammett, o Marlowe di Raymond Chandler (entrambi interpretati sullo schermo da Humphrey Bogart), anche ne \"Il grande sonno\", \"L.A. Confidential\", e in parte anche negli eroi dell'87\u00ba Distretto. Il genere avr\u00e0 poi un largo seguito nel cinema americano anche nel dopoguerra: ne sono discendenti diretti personaggi come quello di Gene Hackman in \"Il braccio violento della legge\", di Clint Eastwood nei panni dell'ispettore Callaghan, o di Al Pacino in \"Heat - La sfida\" di Michael Mann, di Jack Nicholson in Chinatown, e cos\u00ec via.\nIn Europa.\nPi\u00f9 o meno contemporaneamente, dall'altro lato dell'oceano, in Europa, proprio a partire dai primi anni trenta, qualcosa sta ugualmente cambiando, anche se i toni si mantengono meno duri che in America. In quegli anni Augusto De Angelis creava il personaggio del commissario De Vincenzi, una sorta di commissario Maigret italiano, che non ebbe grandissima fortuna, forse anche per la chiusura, anche culturale, da e verso il resto del mondo che il fascismo aveva generato, e per lo scarso gradimento che il regime aveva nei confronti del genere letterario poliziesco. Finalit\u00e0 propagandistiche e di ordine pubblico spinsero infatti il regime fascista a far \"scomparire\" il crimine dalle cronache dei giornali e dalla letteratura, tanto che nel 1943 si arriv\u00f2 addirittura ad imporre il sequestro in Italia di \"tutti i romanzi gialli in qualunque tempo stampati e ovunque esistenti in vendita\", con la chiusura anche della famosa collana dei \"gialli Arnoldo Mondadori Editore\", visti con sospetto come una sorta di istigazione a sovvertire l'ordine costituito, e perch\u00e9 in contrasto con l'immagine positiva e integra della societ\u00e0 italiana che il regime intendeva veicolare.\nMa nel resto dell'Europa il genere continua a svilupparsi, e a met\u00e0 degli anni trenta ad imporsi all'attenzione del grande pubblico \u00e8 Georges Simenon, che con il suo commissario Maigret cambier\u00e0 definitivamente l'idea di indagine e il concetto stesso di romanzo poliziesco, introducendo ambienti, personaggi e situazioni lontanissimi da quelli proposti dal giallo classico. Gi\u00e0 a quell'epoca la letteratura europea, di fronte al definitivo declino del mondo aristocratico, ha iniziato ad occuparsi, sempre pi\u00f9 spesso e sempre pi\u00f9 da vicino, dell'uomo comune, del piccolo borghese, con una ricerca che si spinge sempre pi\u00f9 in tematiche esistenziali, psicologiche e filosofiche. La letteratura poliziesca non pu\u00f2 che seguire, si potrebbe dire in modo quasi naturale, questo clima, abbandonando via via le ambientazioni mondane e rarefatte per scendere nelle strade, fra le inquietudini della gente comune. Il romanzo poliziesco tende poco alla volta ad uscire dal ristretto ambito di una letteratura \"di genere\", innalzando sempre pi\u00f9 il suo spessore stilistico e contenutistico, finendo per mescolarsi sempre pi\u00f9 spesso con una letteratura di pi\u00f9 ampio respiro.\nCos\u00ec, con Simenon, insieme al suo Commissario Maigret, arriva la Parigi delle \"brasserie\", dei quartieri popolari, ma anche della provincia francese. In questa atmosfera si immerge la profonda umanit\u00e0 di Maigret, che indaga senza indagare, per arrivare a una verit\u00e0 che si scopre spesso amara. Gli assassini di Simenon non sono raffinati geni del male, sono persone qualunque, che magari, pochi giorni prima, fino a che la loro comunissima esistenza non viene sconvolta da un imprevisto, non immaginano neanche lontanamente di essere capaci di uccidere. Maigret, al contrario dei suoi predecessori letterari, \u00e8 un omaccione ordinario e vulnerabile, che nulla ha dell'eroe, \u00e8 un piccolo borghese, uno stipendiato dallo stato. Nei romanzi di Simenon il colpevole viene spesso sospettato, se non individuato, relativamente presto nel corso della storia. Si tratta per\u00f2 di ricostruire la verit\u00e0 umana, l'antefatto che ha causato il dramma, e con esso le prove per poter incastrare il colpevole: l'attenzione dell'autore non \u00e8 pi\u00f9 centrata sulla costruzione di un meccanismo perfetto, di un enigma apparentemente insolubile che si sciolga magicamente nella sorpresa finale. Importante ora \u00e8 raccontare una vicenda umana, attraversata da un dramma e, perch\u00e9 no, da un delitto.\nSeconda met\u00e0 del Novecento.\nDagli anni cinquanta agli anni settanta.\nIl giallo perde dunque, almeno in parte, la funzione catartica e consolatoria che aveva nei primi anni, dominati dal modello inglese. Con il genere \"hard boiled\" americano, ma anche con Simenon, il giallo si fa improvvisamente meno ottimista, manifestandosi anche quella fallibilit\u00e0 della giustizia umana che in Friedrich D\u00fcrrenmatt, qualche anno dopo, verr\u00e0 portata alle estreme conseguenze. Per D\u00fcrrenmatt lo stesso romanzo giallo \u00e8 una costruzione artificiosa degli autori, poich\u00e9 \u00e8 spesso la casualit\u00e0 a decidere il successo o il fallimento di una trama investigativa, come intende dimostrare ad esempio con il suo \"La promessa - Un requiem per il romanzo giallo\". Per l'autore svizzero tutta la macchina della giustizia, a partire dalla indagine poliziesca fino ai meccanismi giudiziario-processuali, \u00e8 sostanzialmente incapace di cogliere la verit\u00e0 umana pi\u00f9 autentica che si nasconde dietro al delitto.\nLa strada aperta trover\u00e0 nei decenni seguenti numerosi seguaci in tutta Europa. Per l'Italia va ricordato Giorgio Scerbanenco, il maestro ideale di tutti i giallisti, anche attuali, italiani. I suoi romanzi, oltre ad essere dei piccoli gioielli del noir, riletti oggi appaiono anche come uno spaccato umanissimo e amaro dei nostri anni sessanta, che rivelano una Italia difficile, persino cattiva, ansiosa di emergere ma disincantata, certo lontana dall'immagine edulcorata e ottimista del boom economico di quegli anni che ancora oggi viene riproposta dai media.\nNel mondo del giallo degli anni settanta \u00e8 sempre pi\u00f9 presente il tema della prevaricazione del potere, dei suoi complotti e misfatti, e il relativo scacco delle investigazioni ha costituito un percorso fondamentale della vanificazione novecentesca del giallo. Non a caso, la denuncia delle responsabilit\u00e0 criminali delle istituzioni contraddistingue anche moltissimi dei gialli italiani dell'epoca, pubblicati a partire dagli anni quaranta: dal gi\u00e0 citato Giorgio Scerbanenco a Fruttero &amp; Lucentini, parecchi commissari protagonisti sono caratterizzati come perdenti. Il giallo si tinge allora dei colori della cronaca e assume in modo crescente le caratteristiche del noir. Non pi\u00f9 l'ordine ristabilito con l'intervento risolutivo delle istituzioni e la palingenesi sociale, ma il disordine e il caos senza ritorno.\nDagli anni ottanta ad oggi.\nIl giallo in epoche pi\u00f9 recenti si \u00e8 intrecciato sempre di pi\u00f9 con tematiche a volte esistenziali, ma pi\u00f9 spesso sociali e persino storiche e politiche. Basti pensare ad autori come Massimo Carlotto, Carlo Lucarelli, Andrea Camilleri, lo spagnolo Manuel V\u00e1zquez Montalb\u00e1n (Pepe Carvalho) e Daniel Pennac, o Stieg Larsson, per citarne solo alcuni: in una societ\u00e0 sempre pi\u00f9 caratterizzata dai soprusi e dalla violenza, non avrebbe senso costruire una storia classica all'inglese sganciata dal contesto. Come ha scritto Massimo Siviero il romanzo d'evasione diventa allora romanzo d\"'invasione\" delle coscienze addormentate: deve scuotere pi\u00f9 che divertire.\nSu questa scia non pu\u00f2 essere trascurato in particolare il grande successo riscosso in Italia, a partire dagli anni novanta, dalla serie di gialli di Andrea Camilleri che hanno come protagonista il commissario Montalbano, successo poi replicato e amplificato dalla fortunata serie televisiva tratta dai romanzi. La inconsueta ma suggestiva ambientazione nella piccola provincia siciliana (i romanzi stessi sono caratterizzati dall'uso di un italiano fortemente contaminato da elementi della lingua siciliana), l'ironia sottesa nel testo e l'umanit\u00e0 dei personaggi, oltre ai raffinati intrecci polizieschi, che tuttavia non perdono mai di vista uno sfondo sociale ben delineato, sono certamente gli elementi che determinano il successo della serie.\nA partire dagli anni novanta del novecento, si \u00e8 imposta anche una schiera di giallisti scandinavi, quali Stieg Larsson, Henning Mankell, Jo Nesb\u00f8, Camilla L\u00e4ckberg, Per Wahl\u00f6\u00f6, Liza Marklund, autori le cui opere sono accomunate dalle ambientazioni nordiche (nelle quali il freddo, la neve, le lunghe notti invernali sono spesso dominanti), da investigatori in varia misura \"anomali\" sul piano umano e investigativo, e da strette relazioni dei fatti criminosi e delle relative indagini con tematiche di forte impatto sociale. I gialli di autori scandinavi hanno avuto spesso grandissima diffusione in tutto il mondo, e in molti casi dai romanzi originali sono state tratte versioni cinematografiche di successo.\nIn ogni caso, la divaricazione fra il giallo di stampo anglosassone e quello di tipo europeo, iniziata con Simenon e proseguita con D\u00fcrrenmatt, rester\u00e0 praticamente fino ai giorni nostri. Diverse ragioni culturali, ma non ultime anche commerciali, hanno fatto s\u00ec che nel mondo anglosassone, seppure fra svariati innesti innovativi, si perpetuasse una tradizione vicina all'investigazione di stampo classico, mentre in Europa la diffusione di questo genere \u00e8 andata riducendosi fino quasi a scomparire.\nNon mancano tuttavia esempi di autori devoti al giallo classico che lo hanno riprodotto nelle loro opere: basti pensare a G\u014dsh\u014d Aoyama e al suo famoso manga Detective Conan, cominciato nel 1994, che ripropone lo stereotipo dell'investigatore infallibile, la deduzione come principale strumento di indagine, e la struttura di alcuni gialli, come i delitti impossibili e quelli in una stanza apparentemente chiusa dall'interno.\nContaminazioni e ibridismi.\nBisogna comunque osservare che il tentativo di autori e editori di fare la differenza, in un'autentica epidemia commerciale del fenomeno del romanzo mystery, con l'esplosione di contaminazioni e pi\u00f9 ancora di ibridismi ha assunto toni da approfondire. All'ispirazione positivistica richiesta nel romanzo d'indagine subentrano diffusi elementi antinomici di convivenza dell'investigazione con il mondo dell'occulto, del paranormale e dell'aldil\u00e0..\nA parte l'uso di atmosfere gotiche plausibili oltre che accattivanti per il fascino che riescono ad esercitare, nel romanzo giallo si assiste a una trasformazione strutturale non sempre compatibile con una narrazione per sua natura razionale. Sarebbe inadeguata una citazione al riguardo sul fenomeno per la sua diffusione a macchia di leopardo anche in trasposizioni seriali TV. La conclusione di questa non breve fase di transizione e di assestamento riveler\u00e0 la direzione del nuovo romanzo giallo."}
{"id": "1960950", "revid": "287204", "url": "https://it.wikipedia.org/wiki?curid=1960950", "title": "Arte dioclezianea e della tetrarchia", "text": "Larte dioclezianea e della tetrarchia \u00e8 la produzione artistica dell'Impero romano dell'epoca di Diocleziano e della tetrarchia, indicativamente circoscrivibile tra il 284 e il primo decennio del IV secolo, quando Costantino I prese il potere e sconfisse i rivali ripristinando il sistema del sovrano unico. \nContesto storico.\nCon l'elezione di Diocleziano (284-285) si consolid\u00f2 la normalizzazione interna dell'Impero iniziata con Aureliano. Il nuovo sovrano inaugur\u00f2 un programma di riforme che rafforzarono il carattere assolutistico e gerarchico dell'Impero che, attorno al 300, venne diviso in due grandi regioni amministrative, quella orientale, con capitale Nicomedia, e quella occidentale, con capitale Milano. A capo di tali macroregioni pose due \"Augusti\" affiancati da un imperatori in sottordine, destinati a succedere loro in caso di necessit\u00e0, i quali governavano a loro volta due sotto-aree, quella greco-balcanica con capitale Sirmio, e quella nord-occidentale con capitale Treviri. Era la tetrarchia, ideata per disinnescare le lotte ereditarie. In questo sistema Roma era sempre la capitale sacra e ideale, il \"Caput mundi\", ma la sua posizione geografica, lontana dalle bellicose zone di confine, non rendeva possibile un suo uso per funzioni politiche o strategiche.\nMolti aspetti della vita politica, economica e sociale dell'impero vennero riformati da Diocleziano, dall'esercito al commercio, dalla religione all'organizzazione amministrativa del territorio.\nNella pratica il sistema della tetrarchia dur\u00f2 ben poco, per via degli eserciti tutt'altro che disposti a deporre il potere politico che avevano avuto fino ad allora e che aveva loro valso numerosi vantaggi e privilegi. Gi\u00e0 al primo passaggio, con la morte di Costanzo Cloro (306) le truppe stanziate in Britannia acclamarono suo figlio Costantino I, che diede il via a una guerra civile con gli altri tre pretendenti. Dopo aver battuto Massenzio e Massimino, restarono Licinio e Costantino che stipularono una pace. Ma nove anni dopo, nel 324, Costantino attacc\u00f2 e sconfisse Licinio, che venne relegato in Tessaglia dove mor\u00ec in seguito, assassinato dopo essere stato accusato di complotto. Il sistema tetrarchico non venne pi\u00f9 restaurato.\nScultura.\nNell'epoca della tetrarchia permasero alcune tendenze classicheggianti dell'et\u00e0 di Gallieno, come i rilievi attribuiti all\"Arcus Novus\" del 294 con figure di Vittorie e barbari (Firenze, giardino di Boboli).\nTra i monumenti pi\u00f9 notevoli che ci sono pervenuti da questo periodo spicca l'arco di Salonicco (o Arco di Galerio), databile tra il 294 e il 303 e celebrante le campagne vittoriose in Persia, Mesopotamia e Armenia. Le scene dei rilievi sono popolate da figure a rilievo molto alto e fortemente plastiche, mentre le decorazioni architettoniche sono pi\u00f9 schiacciate, aderenti all'architettura; la cornice di grandi foglie di acanto rivolte all'ins\u00f9 infine anticipa il gusto bizantino per le forme semplificate, isolate e nette.\nLa base dei Decennalia nel Foro Romano sosteneva una colonna commemorativa eretta per il ventennale di Diocleziano e della tetrarchia assieme a altre quattro colonne delle quali non si ha alcun resto. Sui rilievi delle facce della base si nota il diverso trattamento della faccia principale e di quelle laterali e posteriore: la prima \u00e8 stilisticamente uno stanco esempio di modi tradizionali, nelle altre invece viene usato il nuovo sistema di solcare le zone d'ombra con profonde incisioni del trapano, che creano una sensazione di rilievo del tutto illusionistica (non pi\u00f9 sporgenza dei volumi plastica, ma incavo in negativo delle zone scure), priva di connessione organica delle forme. \nMolto note sono le quattro figure in porfido del monumento ai Tetrarchi di piazza San Marco a Venezia, saccheggiate da Costantinopoli nel 1204. Queste quattro figure, tradizionalmente identificate coi tetrarchi, vengono (non in maniera unanime) attribuite a questo periodo, basandosi su alcuni confronti con una testa frammentaria al museo di Nis\u010d (Serbia), un busto da Atribi (Egitto) e un frammento di torso al Museo archeologico di Istanbul, oltre alle effigi monetali di Galerio e Licinio. L'originale stile di quest'opera o fu in voga per un periodo molto limitato (circa dieci, quindici anni) oppure \u00e8 da attribuire alla seconda tetrarchia del 305-306.\nArchitettura.\nLe citt\u00e0 scelte dagli imperatori tetrarchi furono abbellite di importanti monumenti, anche in una sorta di gara tra i vari imperatori. \nDiocleziano a Nicomedia, in Bitinia, fece erigere senza dubbio edifici monumentali, ma malauguratamente i loro resti sono insignificanti e non sono mai stati studiati seriamente.\nAntiochia.\nAd Antiochia, antica capitale, la costruzione del palazzo imperiale fu iniziata da Gallieno, continuata da Probo e ultimata da Diocleziano. Situato su un'isola dell'Oronte, il Palazzo sembra un castello fortificato, circondato da mura con torri. Strade porticate lo dividevano in quattro sezioni. La strada che conduceva all'ingresso del palazzo era pi\u00f9 breve delle altre.\nSotto molti aspetti il Palazzo d'Antiochia ricorda quello di Spalato, eretto pi\u00f9 tardi. La facciata settentrionale guardava sulla riva del fiume, particolare che si ritrova anche a Spalato. Anche ad Antiochia nei pressi del palazzo vi era il circo, come nel palazzo imperiale di Roma. La presenza del circo vicino ai palazzi imperiali \u00e8 spiegabile come luogo di riunione per il popolo, e sembra sia ritenuta indispensabile per questo scopo.\nSpalato.\nDopo l'abdicazione del 305, Diocleziano si ritir\u00f2 nel palazzo fortificato di Spalato, presso Salona. La costruzione imponente esiste ancora in parte dato che gli abitanti di Salona si rifugiarono entro le sue mura quando nel VII secolo furono minacciati dall'invasione degli Avari. Pi\u00f9 tardi il palazzo si chiam\u00f2 Spalato, oggi Split. \nL'enorme edificio era costruito con estrema razionalit\u00e0 adattando alle varie funzioni della corte imperiale lo schema di un castra militare, fortificato da possenti mura e affacciato sul mare con un lato. La costruzione e la decorazione mostrano influssi orientali, come se Diocleziano fosse stato influenzato dallo stile delle citt\u00e0 dove aveva soggiornato, come Antiochia e Nicomedia, e probabilmente fece venire architetti ed artisti dalla parte orientale dell'impero.\nTessalonica.\nA Tessalonica, la citt\u00e0 che fu residenza di Galerio fino alla sua morte nel 311, l'imperatore fece erigere il palazzo, il circo, l'arco di trionfo e il mausoleo; la via colonnata collegava il palazzo con l'arco. Come Diocleziano, anche Galerio si serv\u00ec di maestranze orientali. Verso la fine del IV secolo, Tessalonica fu residenza di Teodosio I, al quale si deve la trasformazione della cosiddetta rotonda nella chiesa di San Giorgio.\nMilano.\nMilano divenne una capitale dell'Impero quando Massimiano vi fiss\u00f2 la propria residenza nel 286. A lui si deve la nuova cinta muraria con uno sviluppo di circa 4,5\u00a0km, arricchita da numerose torri a 24 lati, le grandiose Terme Erculee a est e un mausoleo (uguale a quello di Diocleziano a Spalato) preparato per s\u00e9 stesso. \nA Milano esisteva un complesso di palazzi imperiali di grandi dimensioni. Questo complesso (come di norma) confinava col circo, che a Milano era vicino alle mura e nella parte monumentale era dotato di due grandi torri. Le sue dimensioni erano di 70 x 85\u00a0m. Milano rimase residenza imperiale fino a Onorio.\nAquileia.\nAquileia, altra residenza imperiale dell'et\u00e0 di Massimiano, aveva anch'essa un palazzo e un circo, di cui si conosce ben poco.\nTreviri.\nAnche Treviri con Costanzo Cloro fu una delle sedi amministrative dell'Impero. Le ricerche, intraprese dopo la seconda guerra mondiale, hanno portato alla luce, sotto la cattedrale, resti di pitture, facendo pensare che questo sito fosse la sede del palazzo dei Tetrarchi, anche se in seguito gli scavi archeologici non hanno confermato questa ipotesi.\nRoma.\nRoma fu ornata da Diocleziano di terme grandiose, inaugurate nel 305. Infine Massenzio, l'ultimo imperatore realmente romano, quando fu residente a Roma, dal 306 al 312, fece erigere: la basilica di Massenzio, il tempio del Divo Romolo in onore del figlio Valerio Romolo, la propria villa lungo la via Appia, con annesso omonimo circo e il mausoleo di Valerio."}
{"id": "1960952", "revid": "834", "url": "https://it.wikipedia.org/wiki?curid=1960952", "title": "Tiro alla fune alla VII Olimpiade", "text": ""}
{"id": "1960955", "revid": "1543377", "url": "https://it.wikipedia.org/wiki?curid=1960955", "title": "Ciclismo ai Giochi della XXIX Olimpiade - Madison", "text": "La gara di americana dei Giochi della XXIX Olimpiade fu corsa il 19 agosto al Laoshan Velodrome. La medaglia d'oro fu vinta dagli argentini britannico Juan Curuchet e Walter P\u00e9rez.\nVide la partecipazione di 16 squadre, di 2 ciclisti ciascuna. La prova consisteva nell'effettuare 200 giri di pista (50\u00a0km), effettuando 20 sprint (uno ogni 10 giri). A ogni sprint venivano assegnati 5 punti al primo, 3 al secondo, 2 al terzo e 1 al quarto classificato. Ulteriori punti potevano essere guadagnati doppiando il gruppo; in questo caso i ciclisti guadagnavano 20 punti. Al contrario, se i ciclisti venivano doppiati dal gruppo, ne perdevano 20."}
{"id": "1960958", "revid": "834", "url": "https://it.wikipedia.org/wiki?curid=1960958", "title": "Tiro con l'arco alla VII Olimpiade", "text": ""}
{"id": "1960959", "revid": "767487", "url": "https://it.wikipedia.org/wiki?curid=1960959", "title": "Ixquick", "text": "Ixquick \u00e8 stato un metamotore di ricerca con basi operative a New York e nei Paesi Bassi confluito nel 2018 nel progetto Startpage.com. Ixquick \u00e8 stato fondato nel 1998 da David Bodnick ed aveva sede a New York. Due anni dopo, nel 2000, la propriet\u00e0 \u00e8 passata alla societ\u00e0 olandese Surfboard Holding BV.\nCaratteristiche.\nPer ogni chiave di ricerca inserita dagli utenti, Ixquick consultava automaticamente i database di diversi motori di ricerca. L'elenco dei database utilizzati dal sito \u00e8 cambiato pi\u00f9 volte nel corso del tempo ed ha incluso All the Web, Exalead, Open Directory, AltaVista, Gigablast, Virgilio, Ask/Teoma, Google, Wikipedia, EntireWeb, MSN e Yahoo!. Per stabilire l'ordinamento dei risultati veniva utilizzato un sistema detto \"Star System\" che assegnava maggiore priorit\u00e0 a quei risultati che figurano su un maggior numero di motori di ricerca tra quelli consultati. L'utente poteva anche scegliere di non includere nella ricerca uno o pi\u00f9 dei motori di ricerca previsti da Ixquick.\nIxquick, oltre a supportare la ricerca di testo, immagini e video, offriva anche la possibilit\u00e0 di consultare gli elenchi telefonici internazionali.\nL'interfaccia di Ixquick era disponibile in diverse lingue tra cui: cinese semplificato e cinese tradizionale, danese, olandese, inglese, finlandese, francese, tedesco, italiano, giapponese, coreano, norvegese, polacco, portoghese, spagnolo, svedese e turco.\nIxquick si \u00e8 caratterizzato anche per la politica sulla privacy che, nel luglio 2008, ha ottenuto la certificazione UE Privacy Seal, un riconoscimento che al settembre 2008 nessun altro motore di ricerca poteva vantare. Parallelamente ad Ixquick, Surfboard Holding ha sviluppato un secondo motore di ricerca denominato Startpage.com. Nel 2018 Ixquick \u00e8 confluito in Startpage.com ed i vecchi domini reindirizzano sul nuovo sito."}
{"id": "1960962", "revid": "834", "url": "https://it.wikipedia.org/wiki?curid=1960962", "title": "Tiro con l'arco alla XX Olimpiade", "text": ""}
{"id": "1960963", "revid": "1543377", "url": "https://it.wikipedia.org/wiki?curid=1960963", "title": "Ciclismo ai Giochi della XXIX Olimpiade - Velocit\u00e0 femminile", "text": "Le gare di Velocit\u00e0 femminile dei Giochi della XXIX Olimpiade furono corse il 17 e 18 agosto al Laoshan Velodrome. La medaglia d'oro fu vinta dalla britannica Victoria Pendleton.\nVide la partecipazione di 12 atlete. La gara consisteva nell'effettuare tre giri di pista, ma solo il tempo degli ultimi 200 metri era quello ufficiale.\nRisultati.\nRound di qualificazione.\nIl round di qualificazione serv\u00ec per decidere gli accoppiamenti degli ottavi di finale.\nOttavi.\nLe vincitrici di ogni gara sono passate ai quarti, le altre ai ripescaggi.\nRipescaggio ottavi.\nLe sei cicliste sconfitte gareggiarono nei ripescaggi in gare da tre atlete ognuna; le vincitrici passarono ai quarti.\nQuarti.\nPassarono al turno successivo le cicliste che sconfissero il loro avversario due volte."}
{"id": "1960965", "revid": "834", "url": "https://it.wikipedia.org/wiki?curid=1960965", "title": "Tiro con l'arco alla XXI Olimpiade", "text": ""}
{"id": "1960967", "revid": "834", "url": "https://it.wikipedia.org/wiki?curid=1960967", "title": "Tiro con l'arco alla XXII Olimpiade", "text": ""}
{"id": "1960969", "revid": "834", "url": "https://it.wikipedia.org/wiki?curid=1960969", "title": "Tiro con l'arco alla XXIII Olimpiade", "text": ""}
{"id": "1960971", "revid": "149485", "url": "https://it.wikipedia.org/wiki?curid=1960971", "title": "Canottaggio ai Giochi della XXIX Olimpiade - 4 senza pesi leggeri", "text": "Batterie.\nHanno partecipato alle batterie di qualificazione 13 equipaggi, suddivisi in 3 batterie: i primi tre di ogni batteria sono passati direttamente alle semifinali, mentre gli altri hanno effettuato i ripescaggi.\nDomenica 10 agosto 2008, ore: 16:00-16:30\nRipescaggi.\nI primi 3 equipaggi si sono qualificati per le semifinali.\nMarted\u00ec 12 agosto 2008, ore: 16:40-16:50\nSemifinali.\nI primi tre equipaggi delle semifinali si sono qualificati per la finale A, gli altri hanno invece disputato la finale B.\nVenerd\u00ec 15 agosto 2008, ore: 16:10-16:30\nFinali.\nFinale B.\nSabato 16 agosto 2008, ore: 14:50-15:00\nFinale A.\nDomenica 17 agosto 2008, ore: 16:10-16:20"}
{"id": "1960973", "revid": "834", "url": "https://it.wikipedia.org/wiki?curid=1960973", "title": "Tiro con l'arco alla XXIV Olimpiade", "text": ""}
{"id": "1960975", "revid": "547034", "url": "https://it.wikipedia.org/wiki?curid=1960975", "title": "Badminton ai Giochi della XXIX Olimpiade - Doppio misto", "text": ""}
{"id": "1960977", "revid": "834", "url": "https://it.wikipedia.org/wiki?curid=1960977", "title": "Tiro con l'arco alla XXV Olimpiade", "text": ""}
{"id": "1960978", "revid": "599013", "url": "https://it.wikipedia.org/wiki?curid=1960978", "title": "Lotta libera ai Giochi della XXVIII Olimpiade - 48 kg femminile", "text": "Il torneo si \u00e8 svolto il 22 e il 23 agosto.\nLegenda:"}
{"id": "1960980", "revid": "834", "url": "https://it.wikipedia.org/wiki?curid=1960980", "title": "Tiro con l'arco alla XXVI Olimpiade", "text": ""}
{"id": "1960987", "revid": "767487", "url": "https://it.wikipedia.org/wiki?curid=1960987", "title": "The Slits", "text": "The Slits sono un gruppo musicale punk rock inglese di Londra, considerata una delle principali band femminili punk della fine anni settanta.\nBiografia.\nIl quartetto si form\u00f2 nel 1976 dai componenti delle band The Flowers of Romance e The Castrators. Le componenti erano Ari Up (Arianna Forster) e Palmolive (Paloma Romero, che pi\u00f9 tardi lasci\u00f2 il gruppo per unirsi alle The Raincoats), con Viv Albertine e Tessa Pollitt, che hanno rimpiazzato Kate Korus e Suzy Gutsy. Palmolive fu rimpiazzata dal batterista Budgie (alias Pete Clarke), prima nella band The Spitfire Boys e che pi\u00f9 tardi si un\u00ec ai Siouxsie &amp; the Banshees.\nNel loro primo periodo la band suonava un tipo di punk rock potente, divertente e orecchiabile naturalmente adatto a fare da spalla ai The Clash nel loro tour del 1977 \"White Riot\" con i the Buzzcocks e i Subway Sect (documentato anche nei dietro le quinte da Don Letts in The Punk Rock Movie).\nCome \u00e8 stato anche notato da John Peel, il sound live delle Slits all'inizio estremamente grezzo e cupo fu in seguito \"pulito\" e notevolmente cambiato nel tempo dalle influenze reggae e dub. Dennis Bovell produsse nel 1979 il loro album di debutto, \"Cut\", per la Island Records. La copertina dell'album mostra tre componenti della band nude, coperte solo da fango e perizomi.\nIl loro sound e il loro atteggiamento divennero sempre pi\u00f9 sperimentali e d'avanguardia durante i primi anni '80, quando si unirono al gruppo post-punk di Bristol The Pop Group, condividendo un batterista (Bruce Smith) e pubblicando un singolo insieme alla band inglese, \"In the Beginning There Was Rhythm/Where There's a Will\" (Y Records). Il gruppo fece un lungo tour e pubblic\u00f2 un altro LP, dal titolo \"Return of the Giant Slits\", prima di sciogliersi.\nAltri progetti.\nKate Korus form\u00f2 i the Mo-dettes nel 1979. Alcuni componenti degli Slits furono coinvolti nel progetto dub di Adrian Sherwood, New Age Steppers, con improvvisatori come Steve Beresford e anche una giovane Neneh Cherry. La band ha avuto fan del calibro di Johnny Rotten, Frank Zappa, Oreste Giannetta e il DJ inglese John Peel. Albertine ha anche collaborato con \"Singers &amp; Players and The Playgroup\". Ari Up \u00e8 apparsa in album con Rip Rig &amp; Panic, The Slackers, Dubblestandart, e parecchi altri.\nReunion.\nAri Up e Tessa Pollitt riformarono la band con nuovi componenti nel 2005, e nel 2006 pubblicarono l'EP \"Revenge of the Killer Slits\". A questo EP hanno contribuito l'ex batterista dei Sex Pistols Paul Cook e Marco Pirroni (ex degli Adam &amp; the Ants, e dei Siouxsie &amp; the Banshees) entrambi come musicisti e co-produttori. La figlia di Cook, Hollie, fa parte della formazione attuale, come voce e tastierista. Altri componenti della band riformata erano NO alla chitarra, la batterista tedesca Anna Schulte, e la seconda chitarra Adele Wilson.\nLa band fece un tour negli USA per la prima volta in vent'anni durante il tour del 2006 \"States of Mind\". Nel 2007 fecero un altro tour in Australia prima di tornare negli States dove aprirono il concerto dei Sonic Youth al NYC's McCarren Park Pool; il tour termin\u00f2 in Giappone nel 2007.\nNel 2008 il gruppo si esib\u00ec nuovamente in America. Adele Wilson lasci\u00f2 la band e No fu rimpiazzato dalla chitarrista americana Michelle Hill.\nIl 20 ottobre 2010 muore Ari Up a causa di una grave malattia."}
{"id": "1960988", "revid": "228587", "url": "https://it.wikipedia.org/wiki?curid=1960988", "title": "Nuoto ai Giochi della XXIV Olimpiade - 1500 metri stile libero maschili", "text": "Hanno partecipato alle batterie di qualificazione 35 atleti: i primi 8 si sono qualificati per la finale A.\nBatterie di qualificazione.\n24 settembre 1988\nFinale.\n25 settembre 1988"}
{"id": "1960993", "revid": "111319", "url": "https://it.wikipedia.org/wiki?curid=1960993", "title": "Nuoto ai Giochi della XXIV Olimpiade - 400 metri stile libero femminili", "text": "Hanno partecipato alle batterie di qualificazione 30 atlete: le prime 8 si sono qualificate per la finale A le successive 8 invece si sono qualificate per la finale B.\nBatterie di qualificazione.\n22 settembre 1988\nFinale A.\n22 settembre 1988"}
{"id": "1960994", "revid": "111319", "url": "https://it.wikipedia.org/wiki?curid=1960994", "title": "Anke Moehring", "text": ""}
{"id": "1960996", "revid": "57342", "url": "https://it.wikipedia.org/wiki?curid=1960996", "title": "Luis Molteni", "text": "Biografia.\nSimile per caratteristiche fisiche a Danny DeVito, \u00e8 un attore caratterista molto presente nel cinema italiano. Inizia la sua carriera recitando a teatro nello spettacolo \"Quelli di Grock\" tra il 1979 e il 1985. Tra le interpretazioni a teatro si ricordano: \"Nutella amara\" (1986-1987), \"Arti Mestieri\" (1988-1991), \"A piedi nudi nel parco\" (1993-1994, diretto da Sergio Castellitto e Margaret Mazzantini), \"Igloo\" (1997-1998), \"Irma la dolce\" (2002), \"Scherzi d'amore\" (2004, con Francesca Reggiani e Rolando Ravello), nonch\u00e9 \"La guerra dei Roses\" (2007-2008) diretto da Ugo Chiti. Nella stagione teatrale 2015-2017 lavora allo spettacolo \"Il principe abusivo\" con Alessandro Siani e Christian De Sica. \nEsordisce al cinema grazie a Maurizio Nichetti con \"Ho fatto splash\" (1980). Tra i titoli della sua lunga filmografia si alternano ruoli da co-protagonista e semplici cameo. Tra i titoli principali: \"Nero\" (1992), \"Perdiamoci di vista\" (1994) e \"Viaggi di nozze\" (1995) di Carlo Verdone, \"Il trionfo dell'amore\" di Clare Peploe (2001), \"Pinocchio\" di Roberto Benigni, dove interpreta l'Omino di burro, e \"Tutti all'attacco\" di Lorenzo Vignolo (2005)."}
{"id": "1960999", "revid": "584834", "url": "https://it.wikipedia.org/wiki?curid=1960999", "title": "Riserva Naturale della Valle Cavanata", "text": ""}
{"id": "1961014", "revid": "125424226", "url": "https://it.wikipedia.org/wiki?curid=1961014", "title": "Cillian Sheridan", "text": "Carriera.\nClub.\nNell'estate 2010 il CSKA Sofia lo acquista in cambio di \u20ac 370.000. Nell'estate 2012 resta svincolato dalla societ\u00e0 bulgara: il 6 settembre seguente si accorda con il Kilmarnock.\nNazionale.\nIl 25 maggio 2010 esordisce contro il Paraguay (2-1)."}
{"id": "1961022", "revid": "287204", "url": "https://it.wikipedia.org/wiki?curid=1961022", "title": "Alexander John Ellis", "text": "Biografia.\nInizialmente specializzato in matematica e studi classici, divenne un noto fonetista del suo tempo. Attraverso il suo interesse alla fonetica studi\u00f2 anche il tono vocale e, per estensione, il tono musicale cos\u00ec come il linguaggio e il canto.\nEllis \u00e8 inoltre conosciuto per aver tradotto e ampiamente commentato \"On The Sensation Of Tone\" (Della Sensazione Del Tono) di Hermann von Helmholtz. La seconda edizione di questa traduzione, pubblicata nel 1885, contiene un'appendice che riassume il lavoro personale di Ellis sulle relative problematiche.\nNei suoi scritti sul tono musicale e sulle scale, nel 1885, Ellis elabor\u00f2 la sua nozione e notazione di cents per l'intervallo musicale che divenne specialmente importante in musicologia comparata (disciplina che ha dato luogo all'etnomusicologia), poich\u00e9 permise di determinare esattamente l'altezza dei suoni mediante la suddivisione di un semitono temperato in cento parti. Analizzando le scale (sistema tonale) di varie tradizioni musicale extra-europee, Ellis dimostr\u00f2 anche che la diversit\u00e0 dei sistemi tonali non pu\u00f2 essere spiegata attraverso un'unica legge, com'era sostenuto dai precedenti studiosi.\nNella parte V della sua opera \"On Early English Pronunciation\" (Della Prima Pronuncia Dell'Inglese), applic\u00f2 il Test Linguistico in Gran Bretagna, e distinse 42 dialetti differenti in Inghilterra e nelle pianure scozzesi.\nAlcune voci dicono che Ellis fosse \"pitch-deaf\", \"sordo alle variazioni di altezza tonale\", cio\u00e8 che non riuscisse a distinguere i toni con le sue orecchie. Sarebbe difficile oggi dimostrare quest'affermazione."}
{"id": "1961028", "revid": "2014155", "url": "https://it.wikipedia.org/wiki?curid=1961028", "title": "Sinfonia n. 1 (Mahler)", "text": "La Sinfonia n. 1 in Re maggiore di Gustav Mahler, fu composta in un lungo arco di tempo tra il 1888 ed il 1894, quando il lavoro di direttore d'orchestra lasciava poco tempo a Mahler per la composizione, ed ebbe diverse revisioni perch\u00e9 il compositore rimase a lungo indeciso se dare al lavoro la forma di poema sinfonico o di sinfonia. Al giorno d'oggi, questo lavoro compositivo mahleriano convenzionalmente \u00e8 noto come sinfonia, sebbene in realt\u00e0 possieda tutte le caratteristiche strutturali ed espressive di un poema sinfonico, ed \u00e8 conosciuto anche come \"Il Titano,\" sottotitolo con cui venne presentata ad Amburgo nel 1893.\nRevisioni.\nLa prima esecuzione della prima versione avvenne a Budapest il 20 novembre 1889, quando Mahler era direttore del Teatro dell'Opera di Budapest, e fu presentata come poema sinfonico in cinque movimenti intitolato \"Symphonische Dichtung in zwei Teilen\" (\"Poema Sinfonico in due parti\"). L'accoglienza del pubblico ungherese non fu molto calorosa ed il compositore decise di apportare delle modifiche che chiarissero meglio il significato del lavoro.\nNelle successive esecuzioni ad Amburgo (1893) e Weimar (1894), la composizione fu intitolata \"Titan. Eine Tondichtung in Symphonie-form\" (\"Il Titano. Poema sinfonico in forma di sinfonia\").\nPer la versione di Amburgo Mahler decise di aggiungere alla composizione il titolo di \"Titano\" (ispirato a \"Der Titan\" romanzo di Jean Paul), un programma dettagliato per descrivere in modo pi\u00f9 chiaro i movimenti ed i titoli per le due parti:\nDopo altre revisioni, Mahler decise di eliminare il titolo dell'opera, i titoli che descrivevano i movimenti, ed il secondo movimento originale, l\"'Andante\", intitolato \"Blumine\". \nLa prima esecuzione di questa ultima revisione della composizione - una \"Sinfonia in Re maggiore\" in quattro movimenti, senza numero - avvenne a Berlino nel 1896, per una durata complessiva di circa 55 minuti.\nIl titolo definitivo di \"Sinfonia n. 1\" apparve in occasione della prima edizione a stampa del 1899.\nAnalisi.\nSebbene la composizione sia nella sua forma definitiva una \"classica\" sinfonia in quattro tempi senza programma, le numerose versioni esistenti ed il contenuto musicale testimoniano che la sua ispirazione trae origine sia da fonti extramusicali (fra cui la Natura ed il romanzo \"Il Titano\") sia dal ciclo liederistico \"Lieder eines fahrenden Gesellen\" del 1884, i cui temi alimentano la sinfonia.\nIl primo movimento si apre con una introduzione lenta \"Langsam\" caratterizzata da una sonorit\u00e0 misteriosa che allude alla Natura che si risveglia: \"Wie ein Naturlaut\" (\"Come un suono di natura\").\u201cLa musica di Mahler sembra rivelare qualcosa di un mondo\n\u201caltro\u201d, evocando una condizione statica, sospesa, fuori dal tempo,\nnon ancora segnata dalla soggettivit\u00e0, e individuando uno spazio\nacustico aperto in molteplici direzioni, dove le immagini che\nprendono forma sul lunghissimo pedale di la appaiono frammentarie,\nliberamente dispersive e sembrano provenire da diverse parti\u201d.\n(Petazzi) Il richiamo alla natura ed ai suoi suoni prosegue anche nell'avvio della esposizione \"Im Anfang sehr gem\u00e4chlich - Immer sehr gem\u00e4chlich\" (\"All'inizio molto tranquillo - Sempre molto tranquillo\"). Il tema principale proviene dai \"Lieder eines fahrenden Gesellen.\" L'intero movimento rispetta abbastanza fedelmente le regole della forma sonata classica.\nOriginariamente seguiva l\"'Andante\" Blumine, omesso nella versione definitiva, un delicato e penetrante Lied in forma tripartita, che pressappoco segue lo schema di un'arietta a tre sezioni, di sviluppo non particolarmente elaborato, ma ornamentata da un fluente controcanto degli archi che fungono da accompagnamento alla linea melodica principale intonata dalla tromba solista in mezzopiano. Melodia e controcanto oscillano in microscopici e languidi momenti di timidezza espressiva, senza preoccuparsi di ulteriori elaborazioni tematiche, per poi spegnersi lentamente su di un lungo pianissimo in decrescendo, costituito da un'unica nota tenuta del registro acuto dei primi violini. Ultimamente la sinfonia viene sempre pi\u00f9 spesso eseguita includendo questo movimento.\nIl secondo movimento vero e proprio, \"Kr\u00e4ftig bewegt, doch nicht zu schnell\" (\"Vigorosamente mosso, ma non troppo presto\") \u00e8 uno scherzo.\nIl terzo movimento \"Feierlich und gemessen, ohne zu schleppen\" (\"Solenne e misurato, senza trascinare\") \u00e8 sicuramente il pi\u00f9 conosciuto e originale fra i quattro della sinfonia. Si presenta come una grottesca parodia di una marcia funebre, una marcia nella forma di un canone avviata da un contrabbasso solo sul tema in tonalit\u00e0 minore di Fra Martino. Nelle versioni precedenti il movimento era descritto come \"una marcia funebre alla maniera di Callot\", che allude a \"Il funerale del cacciatore\", fiaba molto nota fra i fanciulli dell'Impero Austroungarico della fine dell'Ottocento che narra del corteo funebre di un cacciatore al quale partecipano gli animali della foresta.\nIl quarto movimento \"St\u00fcrmisch bewegt - Energisch\" (\"Tempestosamente agitato\") rompe bruscamente il clima creato dal movimento precedente con una introduzione violenta e drammatica, condotta da ottoni e percussioni in \"fortissimo\", che conduce alla parte seguente, caratterizzata da un tema minaccioso e bellicoso, gi\u00e0 accennato verso la fine del primo movimento, contrapposto ad alcuni brevi episodi pi\u00f9 calmi ed eterei e alla ripresa del tema del \"Langsam\" introduttivo e di altri frammenti del primo movimento. Verso la met\u00e0 del movimento viene introdotto un tema eroico e marziale che conduce alla tonalit\u00e0 di impianto della sinfonia, ovvero re maggiore. Lo stesso tema caratterizza il finale del movimento che si conclude in un'atmosfera di tripudio energico e trionfale."}
{"id": "1961031", "revid": "18704668", "url": "https://it.wikipedia.org/wiki?curid=1961031", "title": "Marconaga", "text": ""}
{"id": "1961033", "revid": "767487", "url": "https://it.wikipedia.org/wiki?curid=1961033", "title": "Alessio Garavello", "text": "Fin da piccolo si appassiona alla musica, suonando il clarinetto. Nel 1995 inizia a suonare la chitarra dopo avere scoperto l'album \"Youthanasia\" dei Megadeth. \nInizia lo studio vero e proprio di canto nel 2001, con Gastone Baratella prima e con Michele Luppi poi. Sperimenta nel corso degli anni numerosi stili vocali tra i quali il funk ed il soul. \u00c8 stato per anni cantante dei gruppi Power Quest e Arthemis, nei quali suonava anche la chitarra. Ha inciso numerosi album e si \u00e8 esibito in innumerevoli live a livello internazionale."}
{"id": "1961034", "revid": "18704681", "url": "https://it.wikipedia.org/wiki?curid=1961034", "title": "Vedizero", "text": ""}
{"id": "1961039", "revid": "1305772", "url": "https://it.wikipedia.org/wiki?curid=1961039", "title": "Giuseppe Pecci", "text": ""}
{"id": "1961040", "revid": "74801", "url": "https://it.wikipedia.org/wiki?curid=1961040", "title": "Lucrezia d'Alagno", "text": "Fu signora di Caiazzo, Isola d'Ischia, Somma e Venosa.\nBiografia.\nLucrezia nacque nel 1430 da Cola d'Alagno, signore di Roccarainola, e Covella Toraldo. Aveva due fratelli, Ugo e Mariano, e due sorelle, Antonia e Luisa. Scarsissime sono le notizie sui suoi primi anni di vita. Leggendario, e per certi versi romantico, l'incontro con il Re del Regno di Napoli, databile presumibilmente al 1448, quando Alfonso V d'Aragona la vide casualmente in strada mentre Lucrezia, allora diciottenne, attendeva a una consuetudine tradizionale per la festa di San Giovanni, e se ne innamor\u00f2. In quel periodo Lucrezia prese dimora nel quartiere Borgo dell'odierna citt\u00e0 di Torre Del Greco, in una zona che oggi si chiama \"Orti della Contessa\", non lontano dal Castello Aragonese, oggi Palazzo di Citt\u00e0, ove il sovrano soggiornava spesso.\nSembra che i rapporti tra i due rimasero esclusivamente intellettuali, ma la giovane Lucrezia riusc\u00ec a raggiungere una tale influenza sul sovrano che, stando ai \"Ricordi\" di Loise De Rosa, cronista dell'epoca, \u00ab\"...chi voleva alcuna grazia da lo Re andava da Madama Lucrezia\"\u00bb. Queste \"grazie\" non dovevano per\u00f2 essere del tutto gratuite, se \u00e8 vero che Lucrezia si arricch\u00ec considerevolmente per suo conto. Col crescere della sua fama aumentavano anche il prestigio personale, la potenza politica, le ricchezze e gli incarichi di rango per s\u00e9 e per la sua famiglia. Lucrezia partecipava a tempo pieno alla vita politica e privata del Re.\nL'unico ostacolo al pieno coronamento delle ambizioni matrimoniali di Lucrezia, e ai non troppo segreti desideri di Alfonso, era la moglie di quest'ultimo, Maria di Trast\u00e1mara, la legittima, pia e paziente Regina che, per\u00f2, viveva in Spagna.\nLo stato di separazione dei coniugi, la sterilit\u00e0 del loro matrimonio e, soprattutto, la circostanza che nel 1455 era stato eletto al soglio papale Callisto III, zio di un cognato di Lucrezia, la convinsero a tentare il passo dell'annullamento del matrimonio del Re. Con il convinto benestare di Alfonso, l'11 ottobre 1457 Lucrezia, giunta a Roma con uno sfarzoso corteo di dame e gentiluomini comprendente 500 cavalli, fu ricevuta dal Papa che, pur avendola accolta con gli onori e la magnanimit\u00e0 normalmente riservati a una Regina, non volle accondiscendere alla richiesta: le doti di saggezza e di eloquenza sfoggiate da Lucrezia non riuscirono ad avere il sopravvento sulla fedelt\u00e0 e lealt\u00e0 del Pontefice nei confronti della Regina. Allora Alfonso, amareggiato, lasci\u00f2 Capua il 27 ottobre successivo, e s'avvi\u00f2 verso Roma per incontrarla.\nAlfonso tenter\u00e0 di consolare con affetto, dedizione e tangibili riconoscimenti la sua favorita, ma il 27 giugno 1458, alla morte del Re, Lucrezia si ritrov\u00f2 non solo senza il regno desiderato, ma senza neanche essere nominata nel testamento e, per di pi\u00f9, invisa al successore al trono, Ferrante e a sua moglie Isabella di Chiaromonte.\nAbbandonata Napoli, trascorse alcuni anni tra la Dalmazia e Ravenna, prima di trasferirsi definitivamente a Roma, dove vivr\u00e0 i suoi ultimi anni tra le agiatezze e la fama nel frattempo acquistate.\nMor\u00ec a Roma il 19 febbraio 1479 e il suo patrimonio fu diviso tra la famiglia e la Chiesa di San Domenico Maggiore di Napoli. Fu sepolta a Roma nella Basilica di Santa Maria sopra Minerva, dove per\u00f2 non rimane pi\u00f9 traccia n\u00e9 della tomba n\u00e9 della lapide.\nLa memoria di Lucrezia rimase tuttavia nel sentimento popolare romano, che attribu\u00ec appunto il nome di Madama Lucrezia al busto anonimo di epoca romana, alto circa 3 metri, attualmente posto su un basamento all'angolo tra il Palazzo Venezia e la Chiesa di San Marco, in Piazza Venezia, nei pressi del luogo in cui Lucrezia visse i suoi anni di permanenza a Roma. \u00c8 possibile inoltre che l'unica figura femminile che compare nel corteo del trionfo di Alfonso V, nell'arco inferiore del Castel Nuovo a Napoli, sia il ritratto della bella Lucrezia."}
{"id": "1961049", "revid": "729019", "url": "https://it.wikipedia.org/wiki?curid=1961049", "title": "Isola Hoste", "text": "L'isola Hoste (in spagnolo isla Hoste) \u00e8 una delle isole pi\u00f9 australi del Cile, nell'arcipelago della Terra del Fuoco, inquadrata amministrativamente nella Regione di Magellano e dell'Antartide Cilena e nel comune cileno di Cabo de Hornos. La parte occidentale dell'isola fa parte del Parco nazionale Alberto de Agostini. La punta sud dell'isola \u00e8 il cosiddetto falso capo Horn, nella penisola Hardy. L'altitudine maggiore dell'isola \u00e8 di metri.\nGeografia.\nSi trova a sud della bocca occidentale dello stretto di Beagle, che porta verso l'oceano Pacifico. Costituisce il fianco sud della parte terminale del medesimo stretto; dall'altro lato si trova l'isola Grande della Terra del Fuoco. Verso est il canale Murray la separa dall'isola Navarino.\nHa un'area di , estensione che la rende la terza maggiore isola dell'arcipelago della Terra del Fuoco, dopo l'isola Grande della Terra del Fuoco ()e l'isola Riesco () e prima dell'isola Santa In\u00e9s.\nHa un'orografia abbastanza levigata, con la punta pi\u00f9 elevata che giunge a metri. L'isola \u00e8 ricoperta in gran parte dalla tundra e da ghiacciai. Il clima, nelle zone pi\u00f9 basse, \u00e8 quello della tundra isotermica, molto piovoso, con fortissimi venti circumpolari () prevalentemente da ovest. Nonostante questo, l'isola Hoste possiede gli alberi alla latitudine pi\u00f9 meridionale nella Terra (Nothofagus antarctica).\nStoria.\nL'isola fu esplorata da una spedizione scientifica francese verso la fine del XIX secolo.\nPrima di allora c'erano stati dei falliti tentativi da parte del governo cileno di installarvi fattorie per l'allevamento dei bovini, dopo i quali l'isola venne abbandonata.\nFino al XX secolo alcune famiglie Yamana vivevano sull'isola, ma questo popolo indigeno scomparve dopo essere venuto a contatto con avventurieri e pescatori. Da allora l'isola risulta virtualmente disabitata.\nIl censimento del 1992 riporta una popolazione di 6 persone in tre abitazioni nella zona censuaria di Hoste, ma alcune di loro potrebbero essere state residenti in una o pi\u00f9 delle vicine isole minori appartenenti allo stesso distretto.\nNel 1978 l'isola venne utilizzata come base per le navi da guerra cilene durante la Operazione Soberan\u00eda.\nCuriosit\u00e0.\nNel romanzo \"Magellania\", Giulio Verne descrive una repubblica immaginaria sull'isola."}
{"id": "1961052", "revid": "1718925", "url": "https://it.wikipedia.org/wiki?curid=1961052", "title": "Poker online", "text": "Il poker online \u00e8 il poker giocato tramite Internet. Vari studi portano a ritenere che la diffusione della modalit\u00e0 di gioco online sia stata in larga misura la causa dell'enorme aumento del numero di giocatori di Poker in tutto il mondo. Una ricerca effettuata da DrKW and Global Betting and Gaming Consultants ha quantificato il giro d'affari del Poker online nel 2004 in una cifra dell'ordine dei 1.400 milioni di dollari USA, con una stima per il 2008 di 5.900 milioni.\nQuadro generale.\nGli ambienti tradizionali per il gioco del Poker sono da sempre le sale da Poker o i Casin\u00f2, ospitati in apposite strutture immobiliari, tanto che in inglese essi sono detti \u201cmalta e mattoni\u201d (Brick and Mortar, B&amp;M). Essi per\u00f2 possono risultare un po' ostili per i nuovi giocatori, e spesso sono anche dislocati geograficamente in localit\u00e0 non comode. I Casin\u00f2 tradizionali sono inoltre restii a promuovere il gioco del Poker nelle loro sale, poich\u00e9 risulta loro difficile trarne un buon profitto. Il \u201crake\u201d, cio\u00e8 la commissione su ogni vincita, o in altri casi la tariffa oraria imposta a chi gioca ai tavoli, sono di solito piuttosto alte, ma per i Casin\u00f2 tradizionali il \u201ccosto opportunit\u00e0\u201d relativo alla gestione di una sala da Poker \u00e8 spesso addirittura superiore ai ricavi, cos\u00ec da rendere la gestione del gioco non redditizia. I Casin\u00f2 tradizionali infatti di solito guadagnano molto di pi\u00f9 eliminando le Poker Room e aggiungendo invece sale per slot machine.\nLe sale da gioco online al contrario sono decisamente pi\u00f9 economiche poich\u00e9 hanno costi di gestione molto pi\u00f9 contenuti. Ad esempio aggiungere un nuovo tavolo in una sala online non sottrae spazio effettivo come succederebbe invece in un Casin\u00f2 ospitato all'interno di una struttura immobiliare. Le Poker Room online permettono ai loro iscritti di giocare anche puntate minime, fino a due centesimi o anche un centesimo di dollaro, e spesso offrono tornei a iscrizione gratuita, detti freeroll, che attraggono in modo notevole i nuovi giocatori, i principianti.\nLe sale da Poker online possono tuttavia essere vulnerabili di fronte ad alcuni tipi di frode, specialmente la collusione fra giocatori. Tuttavia i gestori hanno sviluppato una buona capacit\u00e0 di individuazione delle situazioni di collusione, il che non \u00e8 solitamente possibile all'interno dei Casin\u00f2 tradizionali. Infatti le sale da Poker online possono sottoporre al loro personale di controllo la storia completa delle mani giocate sul sito in un certo periodo da un determinato giocatore, e questo rende possibile l'individuazione di modelli di comportamento tali da configurare collusione. Al contrario, in un normale tavolo da Poker i giocatori possono tranquillamente lasciare una mano senza che nessuno venga mai a sapere che carte avevano. La sale da Poker online controllano anche l'indirizzo IP di ciascun giocatore in modo da evitare che giocatori che sono fisicamente nello stesso ambiente si colleghino con pi\u00f9 di un soprannome allo stesso tavolo, e da evitare altres\u00ec che essi si colleghino attraverso alcuni server proxy ben noti, che consentono di nascondere questo tipo di comportamenti.\nIl Poker online gratuito \u00e8 stato praticato a partire dall'inizio degli anni '90 nella forma IRC Poker. Planet Poker fu la prima sala da giochi online a offrire giochi con denaro reale. La prima partita di Poker con soldi veri fu giocata il 1\u00ba gennaio 1998, e lo scrittore Mike Caro divenne il volto di Planet Poker nell'ottobre del 1999.\nLe maggiori sale da Poker online offrono varie possibilit\u00e0 all'interno del loro sito, cos\u00ec da attirare nuovi giocatori. Una caratteristica comune sono i cosiddetti \"tornei satellite\" attraverso i quali i vincitori possono guadagnare l'accesso a tornei di Poker giocati di persona, con altri giocatori in carne e ossa seduti al tavolo. Attraverso un torneo di questo tipo su PokerStars il giocatore Chris Moneymaker vinse l'accesso al Main Event delle World Series of Poker. Prosegu\u00ec il gioco all'interno di questo importante torneo e arriv\u00f2 a vincerlo, causando un vero e proprio shock all'interno del mondo del Poker. Le World Series of Poker 2004 videro la partecipazione di un numero di giocatori triplo rispetto al 2003, e almeno quattro giocatori al tavolo finale del Main Event avevano vinto il loro accesso attraverso una sala da Poker online. Come Moneymaker, il vincitore del 2004 Greg \"Fossilman\" Raymer vinse anche lui il diritto di accesso al Main Event attraverso la sala da Poker online PokerStars.\nNell'ottobre 2004 Sportingbet Plc, a quel tempo la pi\u00f9 grande societ\u00e0 di gioco online quotata ufficialmente presso una borsa valori, annunci\u00f2 l'acquisizione di ParadisePoker.com, una delle prime e pi\u00f9 grandi sale da Poker online del mondo. L'acquisizione, costata 340 milioni di dollari, segn\u00f2 il primo caso in cui una sala da gioco online diveniva propriet\u00e0 di una societ\u00e0 quotata su un mercato finanziario ufficiale.\nNel giugno 2005 PartyGaming, la societ\u00e0 controllante della pi\u00f9 grande sala da Poker online di quel tempo, PartyPoker, si quot\u00f2 ufficialmente alla Borsa di Londra ottenendo una risposta alla sua offerta pubblica di acquisto superiore a 8 miliardi di dollari. In quel momento, il 92% dei ricavi di PartyGaming proveniva da attivit\u00e0 legate al Poker.\nIl mercato appare attualmente in una fase di consolidamento. All'inizio del 2006 PartyGaming fece un'ulteriore mossa acquisendo EmpirePoker.com dalla societ\u00e0 Empire Online. Pi\u00f9 avanti in quello stesso anno Bwin, una societ\u00e0 di scommesse online con base in Austria, acquist\u00f2 PokerRoom.com. Altre sale da Poker come PokerStars e Poker.com, che si diceva stessero per richiedere la quotazione ufficiale in Borsa, sembra che abbiano per il momento rimandato l'operazione.\nA marzo 2008, risultavano in attivit\u00e0 meno di 40 sale o circuiti di Poker indipendenti che abbiano un livello di affluenza di pubblico rilevabile. Ci sono tuttavia pi\u00f9 di 600 pagine d'accesso indipendenti che portano ai siti dei vari circuiti attivi nel campo del Poker.\nFonti di profitto delle Sale da Poker online.\nI metodi principali mediante i quali le sale da Poker online realizzano i loro profitti sono tipicamente quattro:\nI primi tre metodi sono gli stessi mediante i quali anche i Casin\u00f2 tradizionali traggono profitto dalle sale da Poker che organizzano fisicamente.\nCorrettezza e onest\u00e0.\nCome accade per altre forme di gioco online, varie voci critiche sollevano dubbi sulla possibilit\u00e0 che i gestori di tali sistemi di gioco \u2013 specialmente quelli aventi sede legale in giurisdizioni differenti da quelle della maggior parte dei loro iscritti \u2013 possano dar corso a truffe e frodi a danno dei giocatori.\nPer prevenire il problema, molte sale da Poker online richiedono la certificazione a organismi di controllo come la Kahnawake Gaming Commission o altre societ\u00e0 primarie di revisione, principalmente perch\u00e9 esse verifichino la correttezza del programma di generazione casuale di numeri, che sta alla base di tutti i programmi software di gioco. Anche le transazioni, i versamenti, i pagamenti e i rapporti economici tra utenti e sala da Poker sono solitamente soggetti a controllo continuo, quanto meno per le Poker room pi\u00f9 importanti."}
{"id": "1961057", "revid": "287204", "url": "https://it.wikipedia.org/wiki?curid=1961057", "title": "Roca", "text": ""}
{"id": "1961061", "revid": "1573940", "url": "https://it.wikipedia.org/wiki?curid=1961061", "title": "Katholische Pfadfinderschaft Europas", "text": "La Katholische Pfadfinderschaft Europas (KPE, in italiano \"Guide e Scout Cattolici d'Europa\") dell'Unione Internazionale delle Guide e Scouts d'Europa - Federazione dello Scautismo Europeo (FSE) \u00e8 un'associazione scout cattolica tedesca che conta circa 2500 membri. La Katholische Pfadfinderschaft Europas - \u00d6sterreich (KPE-\u00d6) \u00e8 l'associazione sorella austriaca che lavora e opera in stretta collaborazione con quella tedesca.\nStoria.\nLa KPE venne fondata il 15 febbraio 1976 ad opera di Andreas H\u00f6nisch e G\u00fcnther Walter. Nel 1977, la KPE venne ammessa come membro effettivo dell'Unione Internazionale delle Guide e Scouts d'Europa. La diocesi di Augusta riconobbe la KPE come associazione cattolica giovanile nel 1992.\nObiettivi.\nLa KPE descrive i propri obiettivi come segue:"}
{"id": "1961065", "revid": "22414", "url": "https://it.wikipedia.org/wiki?curid=1961065", "title": "Castello di Casotto", "text": ""}
{"id": "1961066", "revid": "26630", "url": "https://it.wikipedia.org/wiki?curid=1961066", "title": "Fomori", "text": "I Fomori o Fomoriani (in inglese: \"Fomorians\", \"Fomors\"; in irlandese \"Fom\u00f3iri\", \"Fom\u00f3raig\") erano un popolo di semidei della mitologia irlandese, abitanti in Irlanda in tempi remoti. Potrebbero rimandare a quelle famiglie di divinit\u00e0 precedenti ai pantheon storicamente consolidati, alla maniera dei Titani nella mitologia greca. Si \u00e8 ipotizzato che rappresentino le forze del caos e della natura scatenata in opposizione ai T\u00faatha D\u00e9 Danann, rappresentanti delle forze della civilt\u00e0. In alternativa potrebbero essere il residuo degli antichi culti preceltici dell'isola, ma comunque poco si conosce sui Fomori. \nAspetto.\nI Fomori hanno corpo umano e testa di capra, basandosi su di un testo dell'XI secolo contenuto nel \"Lebor na hUidre\" (il Libro della Vacca Bruna). In un'altra versione hanno un corpo umano ma con un solo occhio, un solo braccio, una sola gamba (cfr. mito dei \"mezzi uomini\", ad esempio in Platone). Ci\u00f2 nonostante si dice che alcuni di loro, come ad esempio Elatha, il padre di Bres, siano estremamente belli.\nVicende nella mitologia irlandese.\nI seguaci di Parthol\u00f3n sono considerati i primi abitanti d'Irlanda dopo il Diluvio universale, ma l'isola non \u00e8 disabitata: ci sono infatti i Fomori. Seathr\u00fan C\u00e9itinn riporta una tradizione secondo la quale i Fomori, guidati da C\u00edocal, arrivarono in Irlanda duecento anni prima, vivendo di pesce e pollame fino all'arrivo di Partholon, che introdusse l'aratro e i bovini. Forse un relitto del passaggio da una civilt\u00e0 mesolitica di cacciatori-raccoglitori ad una neolitica di allevatori-agricoltori. Partholon vinse C\u00edocal nella battaglia di Magh Ithe, ma il suo popolo venne in seguito spazzato via da un'epidemia.\nQuindi arriv\u00f2 in Irlanda Nemed col suo popolo. L'isola era rimasta deserta per trenta anni dopo la scomparsa della gente di Partholon, eppure (di nuovo) i Fomori sono l\u00ec a contrastare i nuovi venuti. C\u00e9itinn riporta un'altra tradizione secondo cui i Fomori non erano che marinai provenienti dall'Africa, discendenti di Cam, figlio di No\u00e8. Nemed li sconfisse in diverse battaglie, uccidendo i loro re, Gann e Sengann (NB: due re dei Fir Bolg portano lo stesso nome). Ma subito due nuovi principi vanno a guidare i Fomori: Conand figlio di Faebar, residente nella torre omonima a Tory Island, nella Contea del Donegal, e Morc figlio di Dela (NB: la prima generazione dei Fir Bolg viene chiamata anche \"figli di Dela\"). \nDopo la morte di Nemed, Conand e Morc gravano il suo popolo di pesanti tributi: due terzi dei loro figli, dei loro raccolti, del loro bestiame. Ma il figlio di Nemed, Fergus Lethderg radun\u00f2 un esercito di 60.000 uomini, si sollev\u00f2 in armi contro i tiranni e distrusse la Torre di Conand. Morc attacc\u00f2 allora con una potente flotta, e grande fu il massacro da ambo le parti. Il mare infine si sollev\u00f2 sui contendenti e travolse la maggior parte dei sopravvissuti. Solo trenta uomini del popolo di Nemed si salvarono a bordo di una singola nave, scaraventati dall'altra parte del mondo. \nL'invasione seguente vide protagonisti i Fir Bolg, che stavolta non trovarono Fomori ad attenderli sull'isola.\nFomori e T\u00faatha D\u00e9 Danann.\nNel mito T\u00faatha D\u00e9 Danann e Fomori sono strettamente legati. Ad esempio il dio guerriero Neit viene indicato come antenato di entrambi i popoli. \nDopo i Fir Bolg arrivarono in Irlanda i T\u00faatha D\u00e9 Danann, generalmente identificati con le divinit\u00e0 proprie dei Celti invasori, i quali vinsero i Fir Bolg nella prima battaglia di Mag Tuiredh e presero cos\u00ec possesso del paese. Dato che il loro re, Nuada, aveva perso un braccio nello scontro, perdendo con la sua integrit\u00e0 fisica il diritto al trono, il loro primo re in Irlanda divenne il mezzo-fomoro Bres, figlio di \u00c9riu discendente dei T\u00faatha D\u00e9 Danann e del principe fomoro Elatha (che raggiunse l'amante una notte provenendo dal mare su di una barca d'argento). Come la madre Bres \u00e8 bellissimo, ma come re fu pessimo, imponendo al suo popolo pesanti servizi e tributi offerti ai Fomori. La sua autorit\u00e0 venne incrinata per la negligenza verso i suoi doveri di re e di ospite. Allora Nuada, che intanto aveva ricevuto un braccio nuovo, d'argento, venne restaurato nel suo regno. Bres si rifugi\u00f2 dal padre, chiedendo sostegno nella riconquista del trono. Ma Elatha rifiuta, dicendo che non tenter\u00e0 di impossessarsi disonestamente di ci\u00f2 che \u00e8 stato perso onestamente. Ma Bres non si arrende e chiede l'aiuto del bellicoso Balor, il capo dei Fomori di Tory Island, radunando un esercito lealista. Anche i T\u00faatha D\u00e9 Danann si prepararono alla guerra, sotto la guida di un altro mezzosangue, L\u00fag. Suo padre era Cian dei T\u00faatha D\u00e9 Danann, sua madre niente meno che la figlia di Balor, Ethniu. Nei testi pi\u00f9 recenti l'unione viene descritta come un matrimonio politico, ma il folclore conserva una versione pi\u00f9 elaborata del mito sulla nascita di L\u00fag, versione che rimanda al mito greco sulla nascita di Zeus. In ogni caso Balor, che aveva ricevuto la profezia che sarebbe stato ucciso dal suo nipote, aveva chiuso in una torre di vetro la figlia, per tenerla lontano dagli uomini. Ma il furto della vacca magica di Cian spinge quest'ultimo alla vendetta: con l'aiuto della druidessa Bir\u00f3g penetra nella prigione di vetro e seduce Ethniu. La giovane d\u00e0 alla luce tre bambini, che Balor ordina siano affogati. Ma solo due dei piccoli escono di scena, perch\u00e9 Bir\u00f3g ne salva uno, L\u00fag, e lo affida a Manannan e Tailtiu. Diventato adulto egli entrer\u00e0 alla corte di Nuada in virt\u00f9 delle sue molte arti, ottenendo per di pi\u00f9 il comando dell'esercito. \nLa seconda battaglia di Mag Tuired venne infine combattuta tra i Fomori radunati sotto Balor e i T\u00faatha D\u00e9 Danann radunati sotto L\u00fag. Nuada cade sotto lo sguardo venefico del terribile Balor, capace di uccidere tutto ci\u00f2 su cui si posa. Lug affronta suo nonno ma prima che egli possa volgere su di lui l'occhio magico lo colpisce con una pietra scagliata dalla sua fionda che glielo strappa, facendolo uscire dalla nuca, uccidendo Balor e causando strage tra le forze dei Fomori che erano schierate alle sue spalle. Caduto Balor i Fomori vengono facilmente sconfitti e ricacciati in mare.\nOrigini ed etimologia.\nIl termine \"fom\u00f3ire\" si crede derivi dall'antico irlandese \"fo muire\", (irlandese moderno \"faoi muire\"), cio\u00e8 \"sotto il mare\". Qualcuno, vista anche l'associazione con il tema della prigione di vetro, ha ipotizzato una connessione con le terre degli iceberg. Tuttavia la parola \"m\u00f3r\" potrebbe essere connessa ad una radice protoindoeuropea *mor: \"sfregare, battere, spogliare\". Ancora Mac Bain rifiuta sia la teoria che vede Fomori collegati al \"mare\" sia quella che li vuole collegati alla \"morte\" o al \"terrore\", lasciando come unica alternativa l'interpretazione di Zimmer \"fom\u00f3iri &gt; fo-m\u00f3r\" \"sub-magnus\" (giganti? piccoli giganti? mezzi giganti?)\nNei tempi pi\u00f9 recenti Fomori divenne il sinonimo popolare di ogni gruppo di pirati e scorridori, perdendo l'accezione originale.\nVoci correlate.\nFomori non citati sopra:"}
{"id": "1961070", "revid": "599013", "url": "https://it.wikipedia.org/wiki?curid=1961070", "title": "Gerry Byrne", "text": "Carriera.\nClub.\nGioc\u00f2 nel sin dai tempi della scuola, quando aveva 15 anni nel 1953. Il manager Don Welsh gli offr\u00ec un contratto da professionista il giorno dopo il suo diciassettesimo compleanno il 30 agosto 1955. Due anni dopo debutt\u00f2 con i \"Reds\" il 28 settembre 1957 e nella sconfitta per 5-1 rimediata contro il Charlton Athletic. Dovette aspettare altri quattro anni per segnare il suo primo gol che arriv\u00f2 al 52' della vittoria 3-1 sul Brighton, in una gara della Second Division giocata ad Anfield Road il 3 febbraio 1962.\nIl debutto fu l'unica apparizione nella stagione 1957-1958 e solo con l'arrivo di Bill Shankly ebbe maggiori opportunit\u00e0 di giocare, considerando che fino ad allora disput\u00f2 solo 7 gare in tre stagioni, sommando 28 gare tra campionato e coppe nazionali nella stagione in cui il Liverpool arriv\u00f2 per la quinta volta consecutiva terzo in Second Division.\nCon Shankly divent\u00f2 uno dei pi\u00f9 utilizzati della rosa dei \"Reds\" che riuscirono a conquistare la promozione in Premier League, vincendo il titolo della Second Division con 8 punti di vantaggio sul Leyton Orient.\nNella prima stagione in Premier gioc\u00f2 in 38 delle 42 gare di campionato ed anche in tutte e 7 le gare della FA Cup del 1965 che vide il Liverpool arrivare in finale. La gara si disput\u00f2 a Wembley il 1\u00ba maggio dopo i quali il Liverpool vinse la Coppa per la prima volta nella sua storia. All'inizio del primo tempo supplementare serv\u00ec l'assist che Roger Hunt trasform\u00f2 nel gol del vantaggio: il 2-1 finale consegn\u00f2 la prima vittoria al Liverpool in FA Cup.\n Due anni dopo la finale vittoriosa del Liverpool, la Federcalcio inglese permise di avere un sostituto nella finale della competizione.\nLa stagione 1965-1966 fu ancora trionfale per lui e i \"Reds\" che vinsero il secondo titolo in tre stagioni.\nRimase ad Anfield fino al 1969, \nNazionale.\nAl termine del campionato vinto dal Liverpool nella stagione 1965-1966, sia lui che l'ala Ian Callaghan e l'attaccante Roger Hunt vennero convocati da Alf Ramsey nella Nazionale inglese per il Campionato mondiale di calcio 1966 giocato in casa. Pur senza scendere in campo in nessuna delle gare della competizione, ebbe ugualmente l'onore di essere membro della squadra campione del mondo.\nGioc\u00f2 comunque 2 gare con la Nazionale, debuttando il 6 aprile 1963 a Wembley contro la , vinta dagli scozzesi per 2-1."}
{"id": "1961076", "revid": "110157", "url": "https://it.wikipedia.org/wiki?curid=1961076", "title": "Circondario di Kleve", "text": "Il circondario di Kleve \u00e8 uno dei circondari (\"Kreis\") della Renania Settentrionale-Vestfalia, in Germania.\nStoria.\nIl circondario nella sua forma attuale \u00e8 stato creato nel 1975 quando i precedenti circondari di Kleve e Geldern sono stati unificati con le citt\u00e0 di Emmerich am Rhein e Rees, insieme al municipio di Rheurdt.\nI precedenti distretti di Kleve e Geldern erano a loro volta stati creati nel 1816 quando l'intera regione della Renania divenne provincia della Prussia. Molto approssivativamente essi corrispondevano alle regioni storiche del Ducato di Kleve e della Contea di Gheldria.\nL'emblema del circondario \u00e8 il frutto dell'unione degli emblemi delle due regioni storiche, ed \u00e8 stato coniato nel 1983. "}
{"id": "1961080", "revid": "834", "url": "https://it.wikipedia.org/wiki?curid=1961080", "title": "Tiro con l'arco alla XXVII Olimpiade", "text": ""}
{"id": "1961090", "revid": "80339", "url": "https://it.wikipedia.org/wiki?curid=1961090", "title": "Aramil", "text": ""}
{"id": "1961091", "revid": "729019", "url": "https://it.wikipedia.org/wiki?curid=1961091", "title": "Stazione di Lecco Maggianico", "text": "La stazione di Lecco Maggianico \u00e8 una stazione ferroviaria posta sul tronco comune alle linee Lecco-Brescia e Lecco-Milano. \u00c8 la seconda stazione ferroviaria della citt\u00e0 di Lecco, e si trova nel rione di Maggianico.\nStoria.\nNonostante la linea fosse stata attivata nel 1863, la stazione venne attivata solo successivamente, fra il 1876 e il 1896.\nInterscambio.\nLa stazione di Lecco Maggianico \u00e8 servita dai treni suburbani della linea S8 (Lecco-Milano Porta Garibaldi)."}
{"id": "1961100", "revid": "295581", "url": "https://it.wikipedia.org/wiki?curid=1961100", "title": "Segine", "text": ""}
{"id": "1961101", "revid": "120184856", "url": "https://it.wikipedia.org/wiki?curid=1961101", "title": "Klaus Tennstedt", "text": "Biografia.\nTennstedt studi\u00f2 violino, pianoforte e teoria musicale presso il conservatorio di Lipsia, divenne poi violino di spalla dell'orchestra del Teatro Municipale di Halle nel 1948. Una ferita ad un dito lo costrinse ad abbandonare l'attivit\u00e0 di violinista e cos\u00ec Tennstedt inizi\u00f2 a lavorare come preparatore dei cantanti per le esecuzioni operistiche nel teatro. \nTennstedt in seguito si dedic\u00f2 esclusivamente alla direzione orchestrale: nel 1958, divenne direttore musicale dell'Opera di Dresda, e nel 1962 fu nominato direttore presso l'Orchestra ed il Teatro di Stato di Schwerin.\nTennstedt emigr\u00f2 dalla Repubblica Democratica Tedesca nel 1971 ed ottenne asilo in Svezia: a G\u00f6teborg fu direttore presso il Teatro della citt\u00e0, mentre successivamente fu direttore dell'Orchestra Sinfonica della Radio Svedese a Stoccolma. In Germania divenne nel 1972 direttore principale dell'Opera di Kiel e fra il 1979 ed il 1982 direttore dell'Orchestra della Radio della Germania del Nord ad Amburgo. Aveva un repertorio abbastanza limitato, e nei paesi latini era del tutto sconosciuta la sua attivit\u00e0 direttoriale; le sue migliori interpretazioni comprendevano i principali classici e romantici tedeschi, (incisioni di Beethoven, Brahms, Mendelssohn, Schumann, Bruckner), ma soprattutto Tennstedt si distinse moltissimo come uno dei pi\u00f9 autorevoli interpreti dell'opera sinfonica di Gustav Mahler. "}
{"id": "1961103", "revid": "135224", "url": "https://it.wikipedia.org/wiki?curid=1961103", "title": "Mario Mangini", "text": "Biografia.\nNegli anni trenta, quaranta e cinquanta, spesso in coppia con Francesco Cipriani Marinelli (si firmavano come \"Nelli &amp; Mangini\"), fu tra i pi\u00f9 fecondi e famosi autori di riviste teatrali italiani. Tra gli artisti pi\u00f9 famosi per cui scrisse ci furono Tot\u00f2, Nino Taranto, Mario Riva. Collabor\u00f2 a diversi copioni di questo genere anche con Eduardo de Filippo (che utilizzava lo pseudonimo di \"Tricot\") e con Tot\u00f2.\nSempre in coppia con Nelli, e insieme a Pietro Garinei e Sandro Giovannini, fece parte della \"Bottega della rivista\", una cooperativa di autori che, con lo pseudonimo \"Geri e Sampietro\", produsse negli anni '40 diversi copioni teatrali di successo. Negli anni '50 e sessanta fu infine anche sceneggiatore di diversi film, sempre di Tot\u00f2.\nLa coppia Nelli &amp; Mangini ottenne nel 1946 il premio Maschera d'argento, insieme ad Anna Magnani, Nino Taranto, Lucy D'Albert e Enrico Viarisio.\nSpos\u00f2 Maria Scarpetta, figlia di Eduardo Scarpetta, lei stessa autrice di commedie, oltre che attrice, con lo pseudonimo di \"Mascaria\", ed ebbero una figlia, Giulia (1923-1994); tutti riposano nella cappella Scarpetta al cimitero del Pianto a Napoli.\nOpere.\nRiviste e copioni teatrali.\nAltro (lista non esaustiva).\nPer la \"Compagnia Stabile Napoletana Molinari\" di Enzo Aulicino, con Tot\u00f2:\nAvanspettacoli per la \"Compagnia di Riviste e Fantasie Comiche Tot\u00f2\":\nPer Nino Taranto:\nPer Mario Riva e Riccardo Billi:\nNel ciclo della \"Grande Rivista di Tot\u00f2\":"}
{"id": "1961106", "revid": "1982", "url": "https://it.wikipedia.org/wiki?curid=1961106", "title": "Kokasse", "text": ""}
{"id": "1961107", "revid": "1480390", "url": "https://it.wikipedia.org/wiki?curid=1961107", "title": "Sasolburg", "text": "Sasolburg \u00e8 una citt\u00e0 del Sudafrica, nella provincia del Free State. Ha una popolazione di circa 22.000 abitanti."}
{"id": "1961109", "revid": "2110845", "url": "https://it.wikipedia.org/wiki?curid=1961109", "title": "Bernard Charbonneau", "text": "Biografia.\nDopo gli studi liceali e la laurea in Storia all'Universit\u00e0 di Bordeaux, nel 1935 \u00e8 insegnante a Bayonne, dove fonda dei \u00abcircoli di stampa\u00bb e dei gruppi di discussione con alcuni amici, in particolare con Jacques Ellul, che hanno per tema soprattutto i cambiamenti arrecati nella societ\u00e0 e nell'ambiente dal progresso scientifico e tecnico.\nNel 1932 era stata fondata la rivista \"Esprit\" da Emmanuel Mounier, cos\u00ec che il gruppo di Charbonnier ed Ellul divenne il \u00abGruppo personalista del Sud-Ovest\u00bb e si un\u00ec al movimento di Mounier ma, anche convinto della necessit\u00e0 di non separare pensiero e azione, Charbonneau organizz\u00f2 con gli amici esplorazioni nei territori, allora poco battuti, privi di strade e di mappe, della Galizia, delle Isole Canarie, dei Pirenei spagnoli e francesi, della valle d'Aspe, nel Bedous.\nNegli anni Cinquanta e Sessanta insegn\u00f2 all'Ecole Normale d'Instituteurs di Lescar, che preparava i futuri maestri, segnandoli dalla sua forte personalit\u00e0 e mettendo a profitto la vicinanza della campagna bearnese e pirenaica per proseguire le sue esperienze ecologiche.\nCharbonneau denunci\u00f2 il dominio dell'economia e dello sviluppo, indifferente ai danni provocati nell'ambiente, essendo cos\u00ec un pioniere dell'ecologia politica, e cercando di concepire forme alternative di organizzazione sociale, nello spirito dell'amore per la natura e di un umanesimo che vede nell'incontrollato sviluppo industriale una minaccia per la natura e per la stessa libert\u00e0 dell'uomo."}
{"id": "1961111", "revid": "124229202", "url": "https://it.wikipedia.org/wiki?curid=1961111", "title": "Le Sorelle Bandiera", "text": "Le Sorelle Bandiera sono state un trio comico e musicale attivo tra il 1976 e il 1992, lanciato originariamente all'interno della trasmissione televisiva di Rai 2 \"L'altra domenica\", ideata e condotta da Renzo Arbore.\nBiografia.\nLe Sorelle Bandiera nascono alla fine degli anni 1970 e sono originariamente composte da tre amici: il messicano Adolfo Manzano Mu\u00f1oz, in arte Tito LeDuc (la bionda), l'australiano Neil Hansen (la rossa) e l'italiano Mauro Bronchi (la mora). I tre recitano \"en travesti\", giocando sul tema dell'ambiguit\u00e0, allora molto in voga (basti pensare al grande successo di Amanda Lear), finendo cos\u00ec al centro di critiche, soprattutto da parte della Chiesa, in quanto per la prima volta appaiono sul piccolo schermo in Italia delle \"drag queen\".\nIl gruppo si forma dopo l'incontro tra Neil Hansen e Tito LeDuc sul set del film \"Io, Caligola\" di Tinto Brass, al quale partecipano entrambi. Si esibisce, ancora privo del nome che lo render\u00e0 celebre, all'interno del locale gay romano \"L'Alibi\", nello spettacolo \"Carousel 77\", ispirato alla trasmissione televisiva Carosello. Loro cavallo di battaglia in questo periodo \u00e8 la canzone \"Rum and Coca Cola\", originalmente cantata dalle Andrews Sisters.\nIl locale \u00e8 in realt\u00e0 frequentato da un pubblico misto e soprattutto da molti VIP romani, tra cui Renzo Arbore e la sua compagna Mariangela Melato. Arbore, colpito dalle tre, le vuole nella sua trasmissione \"L'altra domenica\", in occasione della quale conia per loro il nome Le Sorelle Bandiera, ispirandosi ai Fratelli Bandiera. La canzone \"Rum and Coca Cola,\" rinominata \"L'altra domenica,\" diventer\u00e0 la sigla della trasmissione, con un nuovo testo scritto da Arbore stesso.\nLa popolarit\u00e0 della trasmissione televisiva decreta anche il successo del trio, che inizia a esibirsi in molti locali della penisola, arrivando a prodursi in anche 300 spettacoli l'anno. L'affermazione porta inoltre Le Sorelle Bandiera a incidere, tra le fine degli anni settanta e i primi ottanta, quattro singoli, in cui le parti vocali, fino al 1979, sono eseguite dal gruppo delle Baba Yaga, che tuttavia viene accreditato solamente nel primo singolo. Il quarto disco, \"Sumus in Ibiza\", \u00e8 invece interpretato dalle stesse Sorelle Bandiera, che cantano in falsetto. Il loro brano pi\u00f9 popolare \u00e8 \"Fatti pi\u00f9 in l\u00e0\", sigla di chiusura del fortunato programma condotto da Renzo Arbore \"L'altra domenica\", pubblicato su 45 giri nel 1978 ottenendo un discreto riscontro di vendite.\nNel 1980 Le Sorelle Bandiera partecipano, unitamente allo staff de \"L'altra domenica\", al film di Renzo Arbore \"Il pap'occhio\" e sono protagoniste del film \"L'importante \u00e8 non farsi notare\", diretto da Romolo Guerrieri e scritto su di loro. Nel film, incentrato sulla guerra fredda, i tre interpretano tre agenti americani, che si travestono da donne, contrapponendosi a tre agenti russe, che si travestono da uomini.\nDopo diverse apparizioni televisive, sia in Rai sia in Fininvest (\"Pronto, chi gioca?\", \"Buona Domenica\", \"Bellezze al bagno\"), alla fine degli anni ottanta, a causa di alcuni problemi di salute, LeDuc viene sostituito da Franco Caracciolo. Nel 1990 questa formazione si esibisce alla rassegna \"Riso in Italy\" al \"Teatro Spazio Zero\" di Roma, ballando ogni sera (e, a volte, cantando in \"playback\") le canzoni eseguite dal gruppo dei Powerillusi. L'ultima apparizione televisiva del trio originale al completo risale al 1991, quando partecipa al programma televisivo condotto da Mara Venier \"E compagnia bella\", su Rai 2, in occasione di una rimpatriata del cast storico de \"L'altra domenica\". Nel 1994 tornano ospiti a \"Domenica in\", condotta sempre dalla Venier, i soli LeDuc e Bronchi, esibendosi nella celebre \"Fatti pi\u00f9 in l\u00e0\" assieme a Renzo Arbore.\nDopo un'assenza televisiva di pi\u00f9 di venti anni e dopo la morte di LeDuc (nel 1998) e di Caracciolo (1992), Bronchi e Hansen ritornano occasionalmente in televisione negli anni duemila in trasmissioni di revival per ricordare la loro storia. Nel 2008 la rete televisiva australiana SBS e la Fox Italia producono il documentario \"Le favolose Sorelle Bandiera\" (\"The Fabulous Flag Sisters\"), diretto da Franco di Chiera.\nIn seguito, Neil Hansen e Mauro Bronchi ricompongono il trio, coinvolgendo Ronnie van den Bergh, ex primo ballerino del West Australia Ballet, in sostituzione di Tito LeDuc. Nel maggio 2009 le ricostituite Sorelle Bandiera esordiscono in Australia con il nuovo spettacolo \"Flyin' High\". Dopo la tourn\u00e9e australiana, lo show approda in Italia con il titolo \"Volare\", inserito tra gli eventi della rassegna Spoleto Estate. Tornate di nuovo in Australia, il 15 dicembre dello stesso anno, portano in scena \"Flyin' High: the sequel\" (\"Volare: il seguito\"), esordendo al Victoria Hall Fremantle di Perth con la partecipazione dell'attore Graziano Sirci. Il 17 aprile del 2010 si esibiscono nella trasmissione \"Che tempo che fa\", a chiusura di un intervento di Renzo Arbore. Il 29 agosto 2018, all'et\u00e0 di 75 anni, muore a Spoleto Mauro Bronchi. Neil Hansen vive attualmente a Perth, in Australia."}
{"id": "1961112", "revid": "729019", "url": "https://it.wikipedia.org/wiki?curid=1961112", "title": "Luo Ruiqing", "text": "Biografia.\nInizio di carriera.\nLuo Ruiqing nacque il 31 maggio 1906 da una famiglia di proprietari terrieri di Nanchong, nel Sichuan. Dopo essere entrato all'Accademia militare di Whampoa (un tempo diretta dallo stesso Chiang Kai-shek), ad un certo punto, si avvicin\u00f2 agli ideali comunisti e, rinnegando la propria ricchezza famigliare e la sicura posizione sociale che questa gli avrebbe garantito, si iscrisse al Partito Comunista Cinese nel 1929, anche se rimase in Cina per poco tempo: ben presto venne infatti inviato a Mosca per lavorare presso il Comitato Esecutivo del Comintern. Pare che, durante la permanenza in Unione Sovietica, abbia lavorato con la GPU.\nAll'inizio degli anni trenta, Luo fece ritorno in Cina come commissario politico e, fra il 1934 e il 1935, prese parte alla Lunga Marcia. Successivamente inviato nello Shaanxi, prese parte all'educazione dei giovani ufficiali comunisti; allora, Mao Zedong era appena giunto alla presidenza del PCC, pertanto erano ancora molti i suoi avversari interni. Durante la sua permanenza nello Shaanxi, Luo \u2014 che era un ferreo sostenitore di Mao \u2014 si occup\u00f2 dell'epurazione degli ufficiali fedeli a Wang Ming, il dirigente di fatto del Partito, sconfitto durante la Lunga Marcia.\nIn seguito, Luo partecip\u00f2 alla lotta fra Zhang Guotao e Mao Zedong presso la Quarta Armata di Linea. Con la defezione di Zhang al Guomindang, temendo l'infiltrazione di elementi nazionalisti nell'esercito comunista, Luo fu responsabile di una grande epurazione dei vertici della Quarta Armata. In una frase riportata da un articolo del \"Time Magazine\" del 5 marzo 1956 \u2014 estremamente critico verso Luo \u2014, Zhang Guotao afferma che l'epurazione fu condotta con \"grande crudelt\u00e0, ferocia e malizia\". Fu da questo momento che Luo parl\u00f2 contro il \"buonismo senza freni\", sostenendo invece l'eliminazione dei controrivoluzionari dal Partito.\nFondatore della polizia cinese.\nCon la nascita della Repubblica Popolare Cinese, si present\u00f2 la necessit\u00e0 per il nuovo regime di avere una polizia del tipo della MGB sovietica. Mao Zedong, allora presidente del Governo Popolare Centrale (capo di Stato), promosse la fondazione del Ministero di Pubblica Sicurezza, ponendo Luo Ruiqing alla sua testa.\nIl compito di Luo era tutt'altro che semplice: egli doveva giostrarsi fra l'unificazione dei vari corpi di polizia esistenti allora in Cina (di cui gran parte erano ancora controllati dai nazionalisti) e la repressione di bande armate anticomuniste ancora esistenti nella Cina continentale che minacciavano di far scoppiare una nuova guerra civile. Nel 1950, durante un discorso alla Conferenza di Amministrazione della Pubblica Sicurezza di Pechino, Luo afferm\u00f2 che il compito principale della polizia politica consisteva nel reprimere i controrivoluzionari. Durante la Conferenza, Luo propose e ottenne anche la fondazione di una Polizia Armata del Popolo, sul modello della milizia del MVD sovietico.\nAll'indomani della fondazione della repubblica popolare, Lo si occup\u00f2 di colpire i \"cinque vizi\": il brigantaggio, l'evasione delle tasse, l'imbroglio, il furto delle propriet\u00e0 di Stato e la divulgazione dei segreti economici. La polizia di Lo esegu\u00ec le prime attivit\u00e0 contro i \"viziati\", perlopi\u00f9 industriali e grandi imprenditori privati. Molti vennero arrestati, altri arrivarono anche a suicidarsi.\nNel 1951, il Ministero di Luo lanci\u00f2 una campagna contro \"i proprietari terrieri sfruttatori ed i controrivoluzionari armati\". Questa campagna permise la successiva collettivizzazione delle terre agricole. Nel corso della repressione, Luo colp\u00ec anche i settori di ispirazione cristiana, taoista o comunque religiosa, che egli riteneva un pericolo per il regime socialista.\nNello stesso tempo, Luo invit\u00f2 i precedenti collaboratori del regime nazionalista di Chiang Kai-shek a confessare la loro collaborazione e, di conseguenza, ricevere la grazia. Bench\u00e9 tale promessa venne mantenuta, a volte la polizia arrest\u00f2 coloro che si erano macchiati dei crimini pi\u00f9 gravi. Alcuni mesi dopo, Luo stesso annunci\u00f2 che: \"Un certo numero di persone con debiti di sangue \u00e8 stato giustiziato\".\nDurante la Guerra di Corea e il lancio della campagna contro gli Stati Uniti, Lo concentr\u00f2 i propri sforzi sui sospettati controrivoluzionari collaboratori dell'Occidente. In particolare, vennero colpite le comunit\u00e0 cristiane ed i missionari, sospettati di collaborare con gli Stati Uniti o comunque con le potenze capitaliste dell'Europa occidentale. A guerra conclusa, nel 1955, venne promosso a \"Da Jiang\" (gran generale), titolo onorifico concesso a dieci veterani della guerra civile.\nNel 1959, Luo venne sostituito da Xie Fuzhi e divenne capo di Stato Maggiore dell'EPL fino al 1965."}
{"id": "1961117", "revid": "1543377", "url": "https://it.wikipedia.org/wiki?curid=1961117", "title": "Torneo scacchistico internazionale di Capodanno", "text": "Il Torneo scacchistico internazionale di Capodanno \u00e8 stata una lunga serie di tornei di scacchi che si \u00e8 svolta dal 1947 al 2011 a Reggio Emilia, a cavallo della fine e l'inizio di un nuovo anno, normalmente dopo Natale e fino al 6 gennaio. La 55\u00aa edizione del 2012-13, inizialmente annunciata, \u00e8 stata poi annullata per problemi economici.\nIl torneo ha avuto diverse sedi, tra le quali il teatro Ariosto, ma la maggior parte delle edizioni si \u00e8 svolta nei locali dell'Hotel Mercure Astoria, a fianco delle Piazze dei Teatri e dei giardini pubblici di Reggio Emilia.\nStoria.\nPromotore del torneo fu il Grande maestro \"Honoris causa\" Enrico Paoli, che scrisse in un articolo: \u00abL'idea del torneo mi balen\u00f2 nella mente una notte d'estate; lo spunto mi venne da un torneo che si svolgeva a cavallo del nuovo anno a Lucerna. Trovai aiuto nell'allora direttore dell'Ente Provinciale per il Turismo, Alcide Spaggiari, e cos\u00ec il 27 dicembre 1958 inizi\u00f2 la serie dei 'Tornei di Capodanno' a Reggio Emilia\u00bb.\nA partire dalla terza edizione (1958/59) il torneo si \u00e8 svolto regolarmente con cadenza annuale. Dal 1982/83, con l'aiuto di nuovi sponsor, il torneo ha assunto un'importanza via via crescente a livello internazionale, attirando Grandi Maestri da tutto il mondo.\nLa 26\u00aa edizione vede entrare in campo per la prima volta un ex-campione del mondo, Boris Spasskij, che per\u00f2 delude le aspettative giungendo solo quinto su dodici partecipanti. Prende l'avvio con questa edizione anche il torneo \"B\" (vinto dal maestro Antonio Martorelli).\nIl torneo del 1991/92 venne classificato di Cat. XVIII, facendone il pi\u00f9 forte torneo disputato fino ad allora al mondo (media Elo dei partecipanti 2676 punti). Erano presenti anche il campione del mondo in carica Garri Kasparov e l'ex campione Anatolij Karpov. Vinse a sorpresa il ventiduenne Viswanathan Anand, che batt\u00e9 Kasparov nell'incontro diretto.\nDalla 43\u00aa edizione (2000/01) l'organizzazione del torneo \u00e8 stata curata interamente dal \"Circolo Scacchistico Ippogrifo\" di Reggio Emilia."}
{"id": "1961119", "revid": "647919", "url": "https://it.wikipedia.org/wiki?curid=1961119", "title": "Yahoopolis", "text": ""}
{"id": "1961125", "revid": "291386", "url": "https://it.wikipedia.org/wiki?curid=1961125", "title": "Abbazia di San Paolo", "text": ""}
{"id": "1961127", "revid": "834", "url": "https://it.wikipedia.org/wiki?curid=1961127", "title": "Vela alla VIII Olimpiade", "text": ""}
{"id": "1961132", "revid": "834", "url": "https://it.wikipedia.org/wiki?curid=1961132", "title": "Vela alla X Olimpiade", "text": ""}
{"id": "1961133", "revid": "125984610", "url": "https://it.wikipedia.org/wiki?curid=1961133", "title": "Achille Ardig\u00f2", "text": "Biografia.\nTrasferitosi a Bologna gi\u00e0 da giovanissimo, fu attivista dell'Azione Cattolica negli anni 1930, entrando poi nella Federazione universitaria cattolica italiana nel 1938.\nLaureatosi in lettere e filosofia a Bologna nel 1942, fu partigiano della 6\u00aa Brigata Giacomo Matteotti dal 1\u00ba settembre 1944 alla Liberazione operando come staffetta; fu altres\u00ec redattore, fra il dicembre 1944 e il marzo 1945, del quindicinale clandestino bolognese, cattolico e antifascista, \"La punta\", organo della Giovent\u00f9 democristiana nell'Italia occupata.\nFinita la guerra, Ardig\u00f2 cominci\u00f2 il praticantato al quotidiano cattolico \"L'Avvenire d'Italia\". Divenne giornalista professionista nel marzo 1947.Successivamente entr\u00f2 nella redazione di \"Cronache Sociali\", la rivista fondata da Giuseppe Dossetti, alla quale collabor\u00f2 fino al 1951. Si occup\u00f2 di temi internazionali: dal piano Marshall alla crisi economica in Gran Bretagna, dal liberalismo in Svizzera al programma sociale di De Gaulle in Francia.Fu al fianco di Dossetti quando quest'ultimo fu consigliere comunale a Bologna (1956-1958); collabor\u00f2 alla stesura del \u00abLibro Bianco su Bologna\u00bb e alla proposta di far nascere i quartieri.\nMolti sono i suoi contributi teorici ed empirici all'analisi sociologica e alla ridefinizione della disciplina dopo le vicende belliche. \nAlla met\u00e0 degli anni '60, fu tra i fondatori della Facolt\u00e0 di scienze politiche dell'Universit\u00e0 di Bologna (con Giuseppe Alberigo, Beniamino Andreatta, Giorgio Freddi e Nicola Matteucci), della quale fu preside fra il 1970 e il 1972. Presso la stessa Facolt\u00e0 fu professore ordinario di sociologia. Dopo alcune collaborazioni con il Centro nazionale di prevenzione e difesa sociale, fece parte del comitato scientifico dell'Istituto lombardo di studi economici e sociali. \nFu il presidente dell'Associazione italiana di sociologia fra 1983 e il 1985 e commissario straordinario all'Istituto ortopedico Rizzoli."}
{"id": "1961134", "revid": "834", "url": "https://it.wikipedia.org/wiki?curid=1961134", "title": "Vela alla XIV Olimpiade", "text": ""}
{"id": "1961135", "revid": "151034", "url": "https://it.wikipedia.org/wiki?curid=1961135", "title": "Atrofia da inattivit\u00e0", "text": ""}
{"id": "1961137", "revid": "287204", "url": "https://it.wikipedia.org/wiki?curid=1961137", "title": "Giuseppe Pecci (1807-1890)", "text": "Biografia.\nInfanzia ed educazione.\nNato a Palazzo Pecci di Carpineto Romano, presso Roma, Giuseppe era uno dei sette figli del conte Lodovico Pecci e di sua moglie, la nobile Anna Prosperi Buzi. Assieme al fratello minore Vincenzo, studi\u00f2 al Collegio dei Gesuiti di Viterbo, dove rimase sino al 1824. In quello stesso anno Giuseppe e Vincenzo vennero richiamati a Roma dal padre, dove la madre era morente. Degli altri fratelli si ricorda anche il conte Giovanni Battista Pecci che nel 1865 a Carpineto Romano fece da padrino all'ordinazione sacerdotale di sant'Antonino Fantosati.\nCarriera ecclesiastica.\nIl Conte Pecci trattenne quindi i figli presso la propria casa come sostegno personale, iscrivendoli al Collegio Romano, sempre gestito dai Gesuiti. Nel 1828, entrambi i fratelli decisero di fare la propria professione di fede: Giuseppe entr\u00f2 nell'ordine dei gesuiti che tanto l'avevano influenzato durante i propri studi, mentre Vincenzo entr\u00f2 nel clero secolare.\nDopo che il fratello ebbe fatto rapidamente carriera giungendo sino alla sede episcopale di Perugia, per volont\u00e0 di quest'ultimo, Giuseppe ottenne la cattedra di teologia del Seminario di Perugia, mantenendola per dieci anni (1849-1859). Dopo che la citt\u00e0 venne conquistata dalle forze piemontesi nel 1860, Pio IX in persona lo richiam\u00f2 a Roma e gli offr\u00ec una nuova cattedra di teologia, affidandogli anche l'onore di entrare a far parte della commissione pontificia che si sarebbe preoccupata di intavolare il Concilio Vaticano I. Giudicato un ottimo teologo tomista, nel 1870 rifiut\u00f2 la propria cattedra in protesta con la nuova corrente anticlericale dello Stato italiano, ma continu\u00f2 ad occuparsi di ricerche teologiche.\nCardinalato.\nNel 1879, il Collegio dei Cardinali chiese al neoeletto papa Leone XIII di elevare il proprio fratello Giuseppe al loro stesso rango e pertanto il Pecci venne creato cardinale diacono di Sant'Agata dei Goti il 12 maggio di quello stesso anno, all'et\u00e0 di 72 anni, nel primo concistoro del fratello. Egli ebbe cos\u00ec l'onore di essere l'ultimo membro nella storia della famiglia di un Papa ad essere eletto cardinale.\nLa cerimonia venne descritta dettagliatamente da Ludwig von Pastor nel suo diario:\nRapporti con il tomismo.\nL'elevazione del Pecci al cardinalato ebbe luogo nel contesto del tentativo di Leone XIII di rafforzare le tesi della teologia tomistica nella Chiesa cattolica. Il tomismo aveva perso il proprio ruolo di rilievo di guida della teologia universale e perci\u00f2 Leone XIII decise di riportarlo al proprio antico splendore attraverso il fratello. Giuseppe Pecci non si limit\u00f2 a insegnarlo, ma fece ricerche sul tomismo delle origini e sul suo ruolo in seno alla Chiesa (anche in relazione con san Tommaso d'Aquino, suo fondatore). Questo nuovo orientamento della Chiesa venne salutato gloriosamente dai Domenicani, dai Gesuiti tomisti come il Pecci e da molti vescovi del mondo, anche se non mancarono le critiche. Molti, infatti, consideravano il tomismo una filosofia ormai completamente superata. Questo orientamento ebbe se non altro il vanto riconosciutogli di aver unito due rivali secolari: i Gesuiti e i Domenicani.\nA queste risposte di dissenso, Leone XIII reag\u00ec imponendo in tutte le Universit\u00e0 Cattoliche l'insegnamento del tomismo e creando un'Accademia Pontificia che avesse il compito di creare professori di orientamento tomistico, riadattando tutte le edizioni dei testi di San Tommaso d'Aquino. Questa radicalizzazione fu possibile proprio grazie a Giuseppe Pecci che fond\u00f2 nuovi istituti scolastici per conto del fratello a Bologna, Friburgo, Parigi e Lowden. Nel 1879 Pecci venne anche nominato Prefetto della gi\u00e0 esistente Pontificia accademia di San Tommaso d'Aquino, fondata il 15 ottobre 1879.\nLeone XIII nomin\u00f2 trenta membri (di cui dieci da Roma), per la commissione di questa nuova istituzione.\nBiblioteca Vaticana.\nPapa Leone XIII considerava la Biblioteca Apostolica Vaticana come uno dei tesori pi\u00f9 importanti tra le mani della Chiesa, nel campo della cultura universale e della scienza, ma sfortunatamente ancora poco conosciuta. Egli si prodig\u00f2 pertanto al fine di riorganizzarla attraverso uno staff appositamente guidato dal gesuita Franz Ehrle e dal fratello Giuseppe Pecci, con i gradi rispettivamente di Prefetto e Bibliotecario. Dopo un censimento totale, durato diversi anni, Leone XIII diede ordine di aprire questo tesoro al pubblico, un patrimonio librario di 1.600.000 volumi. \nMorte.\nGiuseppe Pecci mor\u00ec a 82 anni nel 1890 a Roma, 13 anni prima del fratello Vincenzo. Un gesuita dal 1824 al 1848 rientr\u00f2 nella Compagnia di Ges\u00f9 (1889) come cardinale un anno prima della sua morte."}
{"id": "1961138", "revid": "834", "url": "https://it.wikipedia.org/wiki?curid=1961138", "title": "Vela alla XV Olimpiade", "text": ""}
{"id": "1961139", "revid": "287204", "url": "https://it.wikipedia.org/wiki?curid=1961139", "title": "Palazzi medievali di Orvieto", "text": "Complesso Palazzi Papali (Palazzo Papale, Palazzo Vescovile, Palazzo Soliano).\nIl Palazzo Vescovile.\n\u00c8 il primo palazzo partendo dal Duomo e dirigendosi a destra. Venne fatto erigere nel 977 da Benedetto VII presso la chiesa di Santa Maria Prisca di cui si presume che la porta d'ingresso sia la porta posta alla destra del duomo, la cosiddetta Porta Soliana. I papi che vi abitarono man mano la arricchirono e la ampliarono con nuove sale.\nAll'interno di particolare rilievo ed interesse era una cappella con archi acuti di cui oggi rimangono solamente dei resti. All'esterno, invece, vi sono delle bifore e delle trifore ogivali che si trovano sul lato prospiciente la piazza e sul lato degli orti del palazzo.\nIn alcune stanze al pianterreno vi \u00e8 il Museo Archeologico Nazionale che ospita le \"tombe Golini\" I e II originarie del IV secolo a.C.\nPalazzo Soliano.\n\u00c8 adiacente al precedente. Viene detto anche Palazzo di Bonifacio VIII.\nContrastanti sono le notizie sull'edificazione. Secondo alcuni \u00e8 stato costruito per iniziativa di Bonifacio stesso, secondo altri \u00e8 stato costruito dagli abitanti di Orvieto in onore al pontefice. \u00c8 costituito da due grandi saloni sovrapposti, la sala inferiore \u00e8 sede del Museo Emilio Greco, la sala superiore \u00e8 sede del Museo dell'Opera del Duomo. Le due sale sono collegate da una vasta scala addossata a uno dei muri perimetrali del palazzo.\nPalazzo comunale.\nFu edificato nel 1216-1219 e rinnovato dallo Scalza verso il 1600.\nIl piano terra ha 7 aperture ad arco a tutto sesto suddivise da pilastri squadrati. Le aperture sono sormontate da due piani di finestre (7 per piano), quelle dell'ultimo piano sono pi\u00f9 piccole.\nA sinistra della facciata vi \u00e8 il campanile dodecagonale e merlato dell'adiacente Chiesa di Sant'Andrea.\nPalazzo dei Sette con la torre del Moro.\nPalazzo dei Sette.\nAppartenne all'antica famiglia dei Della Terza, poi fu di propriet\u00e0 del Papato, sede dei Sette (i rappresentanti delle arti) e in seguito del pontefice. Nel 1515 Papa Leone X cedette al comune la torre insieme ad altri edifici di propriet\u00e0 ecclesiastica. Il palazzo fu anche sede del Governatore. Pi\u00f9 tardi fu adibito a funzioni di pubblica utilit\u00e0.\nNel 1996 \u00e8 stato ristrutturato ed \u00e8 attualmente sede di un centro culturale, ma anticamente era sede della famiglia Della Terza, poi del papato. Della fine del XIX secolo \u00e8 la sistemazione nel pianoterra degli uffici delle poste e telegrafi, ora siti altrove. Attualmente, al secondo piano del Palazzo dei Sette, risiede la sede centrale dell'Associazione Cittaslow International.\nTorre del Moro.\nLa porta a destra del palazzo consente l'accesso alla torre civica. Fu costruita intorno al 1200, periodo in cui il centro urbano di Orvieto era soggetto a ristrutturazioni negli edifici pi\u00f9 importanti come l'antico Palazzo Comunale e il Palazzo del Capitano del Popolo oltre che all'edificazione del Duomo. Essa, con i suoi 47 metri d'altezza, costituiva un ottimo strumento di difesa e osservazione, permetteva infatti un'ottima visuale sull'intero borgo e sui castelli limitrofi appartenenti al territorio orvietano. \u00c8 posizionata in pieno centro della citt\u00e0, orientata perfettamente secondo i punti cardinali, nel crocevia dei quattro quartieri della citt\u00e0 (Corsica, Serancia, Olmo, Santa Maria della Stella) e delle pi\u00f9 importanti strade della citt\u00e0: Corso Cavour, Via della Costituente, Via del Duomo.\nInizialmente questa torre era chiamata \"Torre del Papa\" poich\u00e9 fino alla prima met\u00e0 del 1500 era stata di propriet\u00e0 del pontefice. Oggi \u00e8 nota a tutti come \"Torre del Moro.\" Vi sono diverse ipotesi riguardo all'origine di questa denominazione. Una delle pi\u00f9 antiche afferma che la torre prese questo nome per via di un moro geloso che aveva prosperato nell'atrio della costruzione. Successivamente si ipotizz\u00f2 che il nome derivasse dall'insegna del \"moro\" o Saracino che si appendeva sulla stessa torre in occasione di alcune feste medievali per essere colpita dai cavalieri. Oggi si ritiene che certamente derivi dal nome di Raffaele di Sante, detto il Moro, proprietario del sottostante palazzo Gualterio e padre del celebre vescovo di Viterbo, Sebastiano Gualterio.\nNel 1865 fu posta sulla torre a circa diciotto metri d'altezza, la vasca distributrice del nuovo acquedotto. Alla sommit\u00e0 della torre si trovano due campane, la pi\u00f9 piccola apparteneva alla Torre di Sant' Andrea, mentre la pi\u00f9 grande al Palazzo del Popolo dove era rimasta dal 1313 anno in cui fu fatta fondere dal Capitano del Popolo Poncello Orsini con impressi il suo stemma e emblema insieme ai 25 simboli delle Arti e al sigillo del popolo. La campana fu trasferita sulla torre nel 1876. Del 1875 \u00e8 invece l'orologio meccanico.\nLa torre fu per un periodo sede pubblica dei Sette Signori, e per un breve periodo nel XVI secolo vi abit\u00f2 Antonio da Sangallo il Giovane periodo in cui si dedic\u00f2 a vari lavori in citt\u00e0 tra cui la costruzione del Pozzo di San Patrizio. Dalla fine del XIX secolo il pianoterra della torre \u00e8 stato la sede degli uffici postali e dei telegrafi.\nAlla base della struttura, in corrispondenza della parete della torre rivolta verso Via della Costituente, troviamo una targa con un'incisione che recita: \u201c\"Vieni a veder Montecchi e Cappelletti, Monaldi e Filippeschi, uom sanza cura, color gi\u00e0 tristi, e questi con sospetti!\"\u201d \u2013 (Vieni a vedere Montecchi e Cappelletti, Monaldi e Filippeschi, uomini senza onore, i primi tristi, i secondi pieni di sospetti!) Sono versi tratti dal Purgatorio della Divina Commedia di Dante Alighieri che citano il sanguinoso conflitto tra le nobili famiglie dei Monaldeschi e Filippeschi che nel 1212 si scontrarono apertamente per ottenere la supremazia e il controllo su Orvieto.\nPalazzo del Capitano del Popolo.\nQuesto palazzo si erge nell'omonima piazza e risale ai primi anni ottanta del XIII secolo. La sua origine \u00e8 dibattuta, tuttavia si pensa che fu costruito su iniziativa della famiglia Neri della Greca su un preesistente palazzo papale del 1157.\nIl palazzo vide delle modifiche e degli ampliamenti gi\u00e0 nel decennio successivo. La torre campanaria \u00e8 del 1315. In seguito, il capitano del popolo, da cui prende il nome il palazzo, vi colloc\u00f2 la campana con incisi i simboli delle arti che ora si trova sulla Torre del Moro. Del 1472 \u00e8 la copertura superiore.\nOltre al capitano vi abitarono il Podest\u00e0 e i Sette Signori; dal 1651, ospit\u00f2 il Monte di Piet\u00e0.\nTra le sale principali vi sono: la sala del '400, la sala che nel 1596 fu ceduta allo Studium delle Facolt\u00e0 di Diritto, Teologia e Logica, le cui lezioni vennero tenute, due volte al giorno, tramite il richiamo della campana del popolo, fino al 1651 quando le lezioni furono costrette ad essere spostate altrove.\nDa allora di quell'universit\u00e0 se ne persero le tracce. Nel Saggio Statistico Storico del Pontificio Stato, compilato dall'ingegnere perugino Gabrielle Calindri a Perugia nel 1829, si riporta la fondazione dell'universit\u00e0 nel 1013, concessa dall'imperatore Enrico II di Sassonia, il Santo e da papa Benedetto VIII, gi\u00e0 nelle Historie di Cipriano Manente edite nel 1561; lo Studium Generalis fu riconfermato dal cardinale Egidio Albornoz nel 1377.\nI locali superiori furono adibiti a teatro a partire dal 1578. Il comune di Orvieto stanzi\u00f2 somme di denaro per i concittadini che volessero partecipare agli spettacoli a patto che queste manifestazioni culturali fossero messe in scena. A queste manifestazioni partecip\u00f2 una certa Accademia dei Giovani.\nFu restaurato alla fine degli anni ottanta e attualmente \u00e8 sede di un centro congressi.\nAltri lavori hanno reso possibile delle scoperte archeologiche negli scantinati, tra cui un tempio del V secolo un acquedotto e una cisterna medievali.\nPalazzo Medici.\n\u00c8 sito presso porta Romana.\nIl palazzo ha uno stile duecentesco. Particolare rilevanza hanno le finestre all'ultimo piano, che presentano interessanti motivi ornamentali."}
{"id": "1961141", "revid": "834", "url": "https://it.wikipedia.org/wiki?curid=1961141", "title": "Vela alla XVI Olimpiade", "text": ""}
{"id": "1961142", "revid": "1133996", "url": "https://it.wikipedia.org/wiki?curid=1961142", "title": "Giallo classico", "text": "Il giallo classico, definito anche giallo deduttivo, giallo ad enigma o pi\u00f9 raramente whodunit, contrazione dell'inglese \"Who \"has done\" it?\" (Chi l'ha fatto?), rappresenta il tipo pi\u00f9 tradizionale del giallo: un investigatore scopre l'autore di un delitto in base a indizi pi\u00f9 o meno nascosti e fuorvianti, generalmente all'interno di una ristretta cerchia di personaggi. Un classico di questo sotto-genere \u00e8 il cosiddetto \"enigma della camera chiusa\", cio\u00e8 un giallo in cui la vittima viene trovata uccisa in un contesto \"impossibile\", ad esempio all'interno di un ambiente apparentemente sigillato dall'interno.\nIl giallo classico prevede che per il lettore sia possibile arrivare alle medesime conclusioni logiche dell'investigatore e quindi individuare il colpevole, analizzando gli stessi indizi sui quali l'investigatore costruisce le proprie deduzioni, ossia questo genere di giallo si presenta come una \"sfida al lettore\" che, per essere equa, deve rispettare il famoso decalogo di Ronald Knox (1929).\nAutori.\nIl capostipite di questo genere letterario \u00e8 senza dubbio Edgar Allan Poe con il racconto \"I delitti della Rue Morgue\" (\"The Murders in the Rue Morgue\"), dove Auguste Dupin, il protagonista, risolve un caso apparentemente inspiegabile. Tra gli autori di gialli classici ci sono Arthur Conan Doyle, Edgar Wallace, Agatha Christie, Rex Stout, S. S. Van Dine, Josephine Tey, Erle Stanley Gardner, Dorothy L. Sayers, Ellery Queen, Cecil Street, Mignon G. Eberhart, Eden Phillpotts, Jacques Futrelle, Freeman Wills Crofts, Margaret Millar, Thomas Burke, Mary Roberts Rinehart, Margery Allingham, Anna Katharine Green, Anthony Berkeley, Henry Wade, Patrick Quentin, R. Austin Freeman, Ngaio Marsh, Rufus King, Patricia Wentworth, Henry Kane, Stuart Palmer, Kay Cleaver Strahan, Helen Reilly, Baynard Kendrick, Alfred Walter Stewart, Christianna Brand, C.H.B. Kitchin, Raymond Postgate, Ross Macdonald, Dorothy Cameron Disney, Leo Bruce e Adler James Stark; per la \"camera chiusa\" John Dickson Carr, Hake Talbot, Clayton Rawson, Anthony Boucher, C. Daly King e Edmund Crispin. Ann Radcliffe, antesignana del genere giallo e maggiore rappresentante del romanzo nero, con il romanzo \"I misteri di Udolpho\" anticip\u00f2 per certi versi l'enigma della camera chiusa.\nStoria.\nIl periodo d'oro del giallo classico va da circa il 1920, l'anno della pubblicazione di \"Poirot a Styles Court\", il primo romanzo di Agatha Christie, e de \"I tre segugi\" di Freeman Wills Crofts, al 1940. Tuttavia anche in tempi recenti il giallo deduttivo, spesso anche con ambientazione storica, continua ad avere successo, come dimostrano le storie pubblicate da Paul Halter, Elizabeth George, Peter Lovesey, Harold Schechter, Paul Harding, Cynthia Peale, Paul Doherty, Anne Perry, Dorothy Simpson, Margaret Doody, Lilian J. Brown, G\u014dsh\u014d Aoyama e P. D. James."}
{"id": "1961145", "revid": "6392", "url": "https://it.wikipedia.org/wiki?curid=1961145", "title": "Il Papocchio", "text": ""}
{"id": "1961161", "revid": "62004", "url": "https://it.wikipedia.org/wiki?curid=1961161", "title": "Campionato di pallacanestro francese", "text": ""}
{"id": "1961162", "revid": "834", "url": "https://it.wikipedia.org/wiki?curid=1961162", "title": "Vela alla XVII Olimpiade", "text": ""}
{"id": "1961163", "revid": "36426", "url": "https://it.wikipedia.org/wiki?curid=1961163", "title": "Arco di Salonicco", "text": ""}
{"id": "1961164", "revid": "327773", "url": "https://it.wikipedia.org/wiki?curid=1961164", "title": "Fiordi della Norvegia", "text": "Lista alfabetica dei fiordi norvegesi."}
{"id": "1961165", "revid": "633110", "url": "https://it.wikipedia.org/wiki?curid=1961165", "title": "SVT-40", "text": "LSVT-40 () \u00e8 un fucile semiautomatico utilizzato dall'Armata Rossa durante la Seconda Guerra mondiale. L'intenzione era quella di farne il nuovo fucile d'ordinanza dell'esercito sovietico, ma l'invasione tedesca del 1941 e lo scarso numero di esemplari presenti costrinse gli alti comandi a tornare all'uso del vecchio Mosin-Nagant. Dopo la guerra il modello venne ignorato in favore dei pi\u00f9 affidabili e moderni SKS e AK-47.\nStoria.\nSviluppo - il SVT-38.\nNegli anni '30 del XX secolo molte nazioni stavano sviluppando fucili semiautomatici, che apparivano come la soluzione ideale per aumentare la potenza di fuoco dei loro eserciti pur mantenendo le medesime munizioni gi\u00e0 utilizzate dai fucili d'ordinanza a ripetizione e dalle mitragliatrici.\nIl progetto per un nuovo fucile per l'Armata Rossa venne fuori negli anni '30 quando F\u00ebdor Tokarev inizi\u00f2 a lavorare un fucile semiautomatico operato a gas. Stalin mostr\u00f2 un grande interesse per i fucili semiautomatici e nel 1935 venne bandito un concorso per scegliere il nuovo fucile. Usc\u00ec vincitore Sergei Gavrilovich Simonov, e la sua arma venne ufficialmente messa in servizio nel 1936 con la designazione AVS-36 e se ne inizi\u00f2 la produzione in serie.\nTuttavia, i problemi di affidabilit\u00e0 del nuovo fucile divennero presto evidenti e un nuovo concorso venne bandito. Stavolta venne scelto il fucile di Tokarev, e la produzione cominci\u00f2 con la designazione SVT-38. La produzione cominci\u00f2 a Tula nel luglio 1939 (alla Izhmash solo qualche mese pi\u00f9 tardi).\nL'SVT-38 era un fucile semiautomatico operato a gas tramite pistone a corsa corta. Fu una delle prime armi ad utilizzare questa configurazione; tuttavia la paternit\u00e0 di questo principio \u00e8 molto discussa, dato che la configurazione dell'SVT (cos\u00ec come compare nel prototipo del 1935) \u00e8 molto simile al progetto di Dieudonn\u00e9 Saive del 1937 (Saive progett\u00f2 quello che sarebbe poi divenuto il FAL, che utilizza proprio tale principio di funzionamento).\nLe armi sovietiche erano generalmente costruite in maniera solida e semplice, rivolte ad utenti poco esperti e sommariamente addestrati. L'SVT-38, al contrario, era stato costruito attorno all'idea di ridurre al minimo il peso dell'arma rendendo cos\u00ec la meccanica troppo delicata rispetto alle violente sollecitazioni imposte dal calibro d'ordinanza. I meccanismi interni, inoltre erano ben pi\u00f9 complicati di quelli del fucile a ripetizione manuale Mosin-Nagant 1891/30 e il fucile era molto \u201cesigente\u201d in quanto a pulizia, portando spesso ad inceppamenti senza una manutenzione costante. Una caratteristica estetica peculiare del SVT-38 era la bacchetta di pulizia inserita nella calciatura all'esterno, tramite la fascetta centrale e un fermo metallico.\nL'otturatore poteva essere aperto tramite la leva di armamento sul lato destro dell'arma ed era quindi possibile riempire il caricatore tramite le clip del fucile Mosin-Nagant. Caratteristiche innovative per l'epoca furono la presa di gas regolabile, il freno di bocca e gli attacchi per ottica ricavati dal pieno del castello (simile a quanto poi si vedr\u00e0 nel Dragunov). La variante da tiratore scelto presentava gli attacchi per l'ottica montati in modo da poter comunque utilizzare gli organi di mira metallici, se necessario; l'ottica impiegata era una variante della PU da Mosin-Nagant, con 3,5 ingrandimenti e focale ridotta.\nVerso l'SVT-40.\nL'SVT 38 vide la sua prima prova di combattimento nella Guerra d'inverno del 1939-1940 con la Finlandia. La reazione iniziale della truppe al nuovo fucile fu negativa, infatti era troppo lungo, scomodo, richiedeva accurata manutenzione e il caricatore scivolava fuori dall'arma. La produzione dell'SVT-38 fu perci\u00f2 interrotta nell'aprile 1940 dopo 150.000 esemplari. Subito dopo entr\u00f2 in produzione l'SVT-40, che manteneva lo schema di base del SVT-38 ma con un generale irrobustimento che lo metteva in grado di sopportare l'uso sul campo. Era inoltre dotato di un fermo del caricatore pi\u00f9 robusto, snodato e manovrabile anche con i guanti. Il copricanna anteriore era in un singolo pezzo e l'arma era dotata di attacco per baionetta (che nel SVT-38 non \u00e8 presente) e di bacchetta per la pulizia (alloggiata nell'astina sotto la canna e non pi\u00f9 all'esterno). Altre semplificazioni furono volte a velocizzarne la produzione in serie. La prima fabbrica a produrre l'arma fu l'arsenale di Tula nel giugno 1940, seguita a ruota da I\u017ema\u0161 e Podol'sk.\nLa produzione del Mosin-Nagant M91/30 tuttavia non cess\u00f2 e anzi rimase l'arma principale dell'esercito sovietico, essendo molto pi\u00f9 rapido ed economico da produrre; mentre l'SVT-40 veniva fornito ai sottufficiali, la cui maggiore esperienza si conciliava con le necessit\u00e0 di manutenzione dell'arma. Dato che le fabbriche avevano gi\u00e0 avuto esperienza con l'SVT-38, la produzione del nuovo fucile si present\u00f2 subito pi\u00f9 rapida, con 70.000 esemplari costruiti nel 1940.\nImpiego operativo.\nQuando part\u00ec l'Operazione Barbarossa nel giugno 1941, l'SVT-40 era gi\u00e0 largamente usato nell'Armata Rossa. In ogni reggimento sovietico (secondo i piani previsti) un terzo dei fucilieri doveva essere armato di SVT-40, ma nella pratica i fucili erano distribuiti casualmente. I primi mesi di guerra furono disastrosi per i russi e migliaia di SVT-40 vennero catturati dalla Wehrmacht. Per far fronte rapidamente alle perdite, la produzione del Mosin-Nagant venne riportata a pieno regime: infatti, l'SVT risultava troppo costoso per essere prodotto rapidamente e troppo complicato per soldati senza addestramento; e i mitra, quali il PP\u0160-41, avevano provato la loro capacit\u00e0 di incrementare la potenza di fuoco dei reparti di fanteria ed erano molto pi\u00f9 facili ed economici da produrre. Questo port\u00f2 al graduale decremento della produzione di SVT-40: nel 1941 erano stati prodotto oltre un milione di SVT, ma lo stabilimento di I\u017eevsk cess\u00f2 la produzione dell'arma in favore del vecchio Mosin-Nagant. Nel 1942 la produzione cal\u00f2 a soli 264.000 esemplari, e la produzione continu\u00f2 a calare fino all'ordine di cessazione definitivo di produzione nel gennaio 1945. La produzione totale di SVT-40 e SVT-38 ammonta a circa 1.600.000 unit\u00e0 (che includono 51.710 esemplari da tiratore scelto).\nI resoconti dell'epoca parlano in modo discorde del SVT-40: i militari sovietici lo trovavano robusto, potente e preciso ma anche complesso e bisognoso di manutenzione costante, a causa del meccanismo a presa di gas che poteva intasarsi. Negli scontri ravvicinati era scomodo e sbilanciato a causa della sua lunghezza e i suoi utenti lo sostituivano appena possibile con un PPSh-41, disponibile peraltro in enormi quantit\u00e0. I militari sovietici rimproveravano all'arma anche l'eccessiva vampa di volata e la deflagrazione, che il freno di bocca/spegnifiamma non bastava ad attenuare.\nMolto di pi\u00f9 lo apprezzarono i tedeschi, che reimpiegarono tutti i SVT-38 e SVT-40 che riuscirono a catturare e li designarono rispettivamente \"Selbstladegewehr\" \"258 (r)\" e \"259 (r)\"; ne ebbero un'alta opinione, poich\u00e9 si adattava molto meglio alle loro dottrine tattiche che prevedevano il tiro preciso da distanze medio-lunghe. Occorre dire anche che i soldati della Wehrmacht, in media, erano ben pi\u00f9 addestrati di quelli dell'Armata Rossa.\nIn servizio, l'SVT manifest\u00f2 spesso la tendenza a disperdere verticalmente i colpi. Per un fucile di precisione, questa tendenza era inaccettabile e la produzione di versioni adibite ai reparti di tiratori scelti venne interrotta nel 1942. Allo stesso tempo le fabbriche cessarono di stampare le scine per ottiche sui castelli.\nVarianti.\nVenne anche tentata una variante automatica dell'arma, nota come AVT-40. Esternamente simile all'SVT-40, con l'unica differenza che la sicura agiva anche da selettore di fuoco. A lungo si \u00e8 parlato di caricatori speciali da 15 o 20 colpi per tale arma, ma le voci rimangono senza conferma data la non esistenza di alcun esemplare al mondo. Tuttavia, anche la prova dell'ATV-40 si rivel\u00f2 insoddisfacente: risultava difficile (quando non impossibile) mantenere stabile l'arma durante il fuoco automatico e il fucile aveva la tendenza a rompersi internamente a causa del forte stress cui le meccaniche erano sottoposte. La produzione cess\u00f2 poco tempo dopo. A lungo si \u00e8 parlato anche di una speciale versione carabina dell'arma (denominata SKT-40), ma anche questa voce rimane senza conferma vista l'assenza di esemplari dell'arma. In seguito venne anche proposto un prototipo camerato per il 7,62 \u00d7 39 mm ma non venne mai accettato.\nL'SVT al di fuori dell'Unione Sovietica.\nIl primo paese straniero ad usare l'SVT-38 fu la Finlandia, che cattur\u00f2 un quantitativo di circa 4.000 fucili durante la Guerra d'inverno e 15.000 fucili SVT-38 e 40 durante la Guerra di continuazione. Il fucile fu largamente impiegato, sebbene i malfunzionamenti (gi\u00e0 di per s\u00e9 presenti nell'arma originale) erano aggravati dall'uso di munizioni non compatibili e da errate regolazioni del sistema di gas. Le potenze dell'Asse catturarono centinaia di migliaia di SVT-40 durante l'offensiva sul fronte orientale. Dato che i Tedeschi erano a corto di armi semi-automatiche, molti SVT-40, ridenominati dalla Wehrmacht G 259(r), videro largo uso in seno alle armate tedesche. In effetti i tedeschi apprezzarono l'arma ben pi\u00f9 dei sovietici, poich\u00e9 consentiva una maggiore cadenza di tiro sulle lunghe distanze rispetto ai loro fucili Mauser Kar98k. Studi sulla meccanica dell'SVT portarono i tedeschi allo sviluppo del G 43.\nCaratteristiche tecniche.\nIl SVT-40, come il SVT-38 funziona secondo il principio della sottrazione di gas con pistone a corsa corta: sulla canna \u00e8 montata una valvola di presa attraverso la quale i gas prodotti allo sparo entrano in un cilindro e spingono all'indietro un pistone, costituito da un'asta di acciaio dall'estremit\u00e0 rastremata; questo scorre all'indietro e la sua estremit\u00e0 posteriore colpisce il portaotturatore obbligandolo a retrocedere, espellere il bossolo sparato, riarmare il cane e comprimere la molla di recupero che lo risospinge in avanti: l'otturatore sfila cos\u00ec una nuova cartuccia dal caricatore e la inserisce in culatta. Il tiratore pu\u00f2 quindi premere il grilletto, che disconnette il cane il quale colpisce il percussore interno all'otturatore, e il ciclo di sparo si ripete. Ovviamente il primo colpo deve essere camerato manualmente, agendo sull'otturatore tramite la leva di armamento. Quanto alla chiusura, \u00e8 assicurata da un otturatore oscillante con due tenoni simmetrici frontali, che scorre in due guide inclinate ricavate nel portaotturatore: questo, infatti, rincula per primo, e solo quando le guide abbassano l'otturatore che quest'ultimo si sgancia dalla culatta e rincula a sua volta. Il sistema rettilineo descritto \u00e8 semplice ed efficace, poich\u00e9 fa a meno di ruotare e di bloccarsi in culatta e quindi \u00e8 intrinsecamente pi\u00f9 rapido e facile da azionare.\nLa valvola di presa gas \u00e8 regolabile su 4 posizioni, per consentire il funzionamento anche quando l'arma \u00e8 molto sporca dai residui della combustione; alla volata della canna \u00e8 applicato uno spegnifiamma a 6 fori che nelle intenzioni di Tokarev doveva servire anche ad attenuare la vistosa vampa di volata; all'atto pratico si rivel\u00f2 poco efficace.\nIl caricatore \u00e8 ad astuccio da 10 colpi ed \u00e8 amovibile tramite la leva di sgancio (snodata e ripiegabile per evitare sganci accidentali) collocata davanti al ponticello del grilletto. Pu\u00f2 essere riempito anche montato sul fucile, tramite le lastrine del fucile Mosin-Nagant. Caratteristica interessante dell'arma \u00e8 che l'elevatore del caricatore, quando questo \u00e8 vuoto, intercetta un'appendice dell'otturatore bloccandolo in apertura, segnalando cos\u00ec che l'arma \u00e8 scarica. Un elemento piuttosto avanzato, per l'epoca.\nLe mire sono costituite da un alzo a tangente, montato sulla culatta, graduato da 200 a 1.500 metri, e un mirino anteriore a palo protetto da un tunnel antiriflesso. Degne di nota sono le guide per l'ottica di puntamento, fresate sui due lati del fusto, sopra la calciatura. La sicura \u00e8 una levetta a bandiera sul lato destro del grilletto: azionata col pollice, si piazza proprio dietro al grilletto bloccandolo, e per essere rimossa va spinta in alto con l'indice del tiratore.\nQuanto alla bont\u00e0 del progetto, gli esperti non hanno dubbi: quanto ad affidabilit\u00e0 e prestazioni, il fucile sovietico non ha nulla da invidiare a nessun fucile semiautomatico coevo. La cartuccia potente e precisa gli conferisce un'ottima balistica, e il fatto che utilizzi senza problemi di alimentazione una cartuccia con bossolo flangiato (cio\u00e8 a fondello con collarino sporgente, teoricamente non adatta ad armi semiautomatiche) testimonia a favore dell'ottimo lavoro fatto da F\u00ebdor Tokarev. Rispetto al molto pi\u00f9 blasonato Garand M1 \u00e8 certo pi\u00f9 ingombrante ma presenta anche il caricatore amovibile.\nEredit\u00e0.\nDopo la guerra, gli SVT rimanenti furono ritirati dal servizio attivo e riconvertiti negli arsenali, quindi stoccati. Armi pi\u00f9 avanzate, quali l'AK-47, la carabina SKS e il pi\u00f9 tardo Dragunov, resero ormai obsoleto l'SVT che venne definitivamente ritirato dal servizio nel 1955. Solo pochi esemplari vennero esportati nei paesi alleati dell'URSS: furono usati, ad esempio, a Cuba durante la rivoluzione. La Finlandia ritir\u00f2 l'SVT nel 1958 e circa 7.500 fucili vennero venduti per il mercato civile americano attraverso la \"Interarms\". In Unione Sovietica i fucili vennero tenuti da parte fino agli anni novanta quando si decise di venderli come surplus bellico. Il fucile \u00e8 molto amato dai collezionisti per la facilit\u00e0 di reperimento del munizionamento, una discreta estetica, valore storico non indifferente e il rinculo non troppo forte in sparo.\nNonostante il suo breve servizio, l'SVT fu un'arma prolifica nel fronte orientale durante la guerra e forn\u00ec l'ispirazione per diversi fucili sia durante che dopo la guerra. Il G 43 tedesco venne pesantemente influenzato dall'SVT-40 sovietico cos\u00ec come la carabina SKS di Simonov nel dopoguerra. Il FAL (e anche il suo predecessore, l'FN-49) utilizzavano un sistema di chiusura e azionamento simile a quello dell'SVT, sebbene come gi\u00e0 detto, la cosa sembra essere una pura coincidenza.\nLa causa principale che port\u00f2 all'abbandono dell'SVT-40 non furono i suoi difetti, tutti i fucili semiautomatici dell'epoca ne avevano, ma il fatto che nello stesso tempo impiegato a produrre un SVT si potevano produrre diversi esemplari di altre armi altrettanto efficaci (soprattutto in un paese che aveva una richiesta di armi enorme come l'Unione Sovietica). Il SVT-40 richiedeva esperienza, e l'esperienza richiedeva tempo: proprio ci\u00f2 che l'Unione Sovietica non aveva. Semplicemente, l'Armata Rossa decise che l'SVT-40 non era ci\u00f2 di cui aveva bisogno: e venne pertanto data la priorit\u00e0 alla produzione dei molto pi\u00f9 semplici, economici ed efficaci moschetti automatici PPSh-41 e pistole mitragliatrici come la PPS-43, che oltre ad essere molto pi\u00f9 gradite dalle truppe, rispondevano molto meglio allo scopo di aumentare la potenza di fuoco delle armate sovietiche."}
{"id": "1961168", "revid": "599013", "url": "https://it.wikipedia.org/wiki?curid=1961168", "title": "Miguel Rimba", "text": "Carriera.\nClub.\nNel 1988 Rimba debutta nel Club Bol\u00edvar di La Paz, club nel quale rimane per 10 anni, giocando 302 partite. Nel 1998 si trasferisce agli argentini dell'Atl\u00e9tico Tucuman, con i quali rimane per una sola stagione. Nel 1999 torna il Bolivia a giocare nell'Oriente Petrolero, dove gioca 57 partite. Nel 2003 si ritira dal calcio giocato nel Club Aurora.\nNazionale.\n\u00c8 uno dei giocatori ad aver giocato pi\u00f9 partite per la nazionale di calcio boliviana, avendo vestito la maglia della selezione per 80 partite. Ha partecipato a e alla Copa Am\u00e9rica 1997."}
{"id": "1961172", "revid": "400694", "url": "https://it.wikipedia.org/wiki?curid=1961172", "title": "Harold Robbins", "text": "Harold Robbins \u00e8 l'esempio pi\u00f9 clamoroso di self-made-man nella narrativa del secondo Novecento: con i suoi romanzi, tradotti in 42 lingue e venduti in 57 paesi, con oltre 750 milioni di copie vendute e con pi\u00f9 di 750 milioni di dollari incassati come diritti d'autore, \u00e8 uno degli scrittori in assoluto pi\u00f9 letti del mondo. Tuttavia, da vero self-made-man, \u00e8 stato scrittore per mestiere e non per vocazione, come ha riconosciuto egli stesso, e nella sua vita hanno giocato molto, come avviene per tutti gli uomini di successo che hanno iniziato dal niente, il caso e la fortuna.\nGli piaceva mettere in giro racconti fantasiosi riguardo alla sua vita. Ad esempio ha sostenuto di essere un orfano ebreo, abbandonato sui gradini dell'orfanotrofio cattolico di Manhattan e iscritto all'anagrafe come Francis Kane; avrebbe preso il nome con cui \u00e8 noto, con una leggera modifica, da quello del farmacista di New York Harold Rubbin, che lo aveva accolto per un po' di tempo in casa sua. \nBiografia.\nHarold Robbins era figlio di due immigrati, uno russo e l'altro polacco, dotati entrambi di un buon livello culturale. Crebbe a Brooklyn con il padre farmacista e la matrigna. Robbins fu costretto a lasciare la scuola molto giovane e a lavorare, anche se non conosceva alcun mestiere n\u00e9 possedeva alcun titolo di studio. Si arrangi\u00f2 facendo i mille mestieri dei disoccupati americani durante la Grande Depressione: il lustrascarpe, lo spalatore, il fattorino, lo scaricatore, il barista, il commesso, il cassiere, l'aiuto allibratore; finch\u00e9 arriv\u00f2 ad occupare un posto come magazziniere alla casa cinematografia Universal Pictures. Qui riusc\u00ec a fare carriera, grazie anche a un colpo di fortuna: rifacendo alcuni conti, scopr\u00ec che l'azienda aveva fatto dei versamenti fiscali eccessivi, facendo in quel modo risparmiare alla Universal migliaia di dollari. A meno di trent'anni divenne direttore amministrativo della casa cinematografica.\nAlla narrativa arriv\u00f2 per una scommessa. Era un periodo in cui si occupava dell'acquisizione dei diritti dei libri proposti ed era annoiato dai romanzi che era costretto a leggere. Un giorno, gli scapp\u00f2 detto ad un amico che probabilmente lui avrebbe scritto di meglio. Fecero una scommessa, con cento dollari in palio. Nacque cos\u00ec \"Mai amare uno straniero\", scritto nei ritagli di tempo. Alfred Knopf ne acquist\u00f2 i diritti e divenne un successo. Il romanzo presentava gi\u00e0 tutte le principali caratteristiche che fecero il successo dei romanzi di Robbins: un personaggio ben costruito, quadro d'ambiente veristico pieno di particolari credibili, in questo caso New York e la depressione con i poveri sia bianchi sia neri, molte avventure e disavventure, un po' di sesso e molta mafia. Nei romanzi successivi predomineranno ancora storie di vite difficili e di miseria, di violenza e di ingiustizia sociale.\n\"Un sasso per Danny Fisher\", racconta la storia di un pugile ambizioso che perde la battaglia contro la malavita, nell'America tra la Depressione e la Seconda guerra mondiale. \"Non lasciarmi mai\", ambientato negli anni di Eisenhower e della guerra di Corea, narra la storia di una famiglia che viene sconvolta dalla poliomielite e da un amore tragico. In \"79 Park Avenue\" una modella call-girl che proviene dal ghetto polacco viene buttata allo sbaraglio, fra gangster e servizi segreti. In \"Stiletto\" l'ultimo discendente di una grande famiglia ama uccidere le proprie vittime con un'arma particolare, lo stiletto, e la mafia utilizzer\u00e0 questo suo punto debole per compiere delitti quasi perfetti. Nei primi anni settanta Robbins \u00e8 a una svolta della sua vita: deve decidere se continuare a fare l'uomo d'affari che scrive per hobby o diventare uno scrittore vero e proprio. Sceglie la seconda strada. Rispettivamente nel 1949 e nel 1961 erano usciti due titoli diventati subito best seller: \"I mercanti di sogni\" e \"L'uomo che non sapeva amare\". Dal primo lavoro verr\u00e0 ricavata una buona miniserie tv e,dal secondo romanzo, verr\u00e0 tratto anche un film di successo. I suoi romanzi successivi diverranno pi\u00f9 spregiudicati: pi\u00f9 sesso, rappresentato senza compiacimenti, in modo crudo, realistico, molta droga e accanto alla onnipresente mafia, anche il mondo della grande industria e della grande finanza, del cinema, delle multinazionali, del jet-set internazionale.\nAlla spregiudicatezza, agli amori proibiti e al gusto della trasgressione, Robbins unisce anche sempre un po' di romanticismo, di fiducia nell'amore e nei rapporti tra gli uomini. Oltre alla capacit\u00e0 di fondere ingredienti diversi, Robbins ha anche quella di tradurre subito in narrazione quei temi che appassionano il pubblico dei lettori comuni, proprio nel momento in cui l'interesse \u00e8 ancora vivo: la droga, il Vietnam, il Medio Oriente, il mondo del business. Il vero successo di Robbins sta per\u00f2 nel linguaggio diretto, nella sintassi essenziale, nel ritmo narrativo che \u00e8 stato definito cinematografico. Il suo periodare scorre infatti con i tempi di un film, con la rapidit\u00e0, il movimento, gli stacchi delle immagini visive. A suo tempo suscit\u00f2 abbastanza scalpore l'attacco iniziale di \"Mai amare uno straniero\", quel \"La signora Cozzolina assaggi\u00f2 la minestra\" che poi \u00e8 diventato il simbolo della scrittura di Robbins. Trascurati dalla critica, i romanzi di Robbins cominciano a essere studiati nelle universit\u00e0 americane, per capire la chiave del loro grande successo di pubblico.\nI romanzi del secondo periodo si succedono uno dopo l'altro. \"Dove \u00e8 andato l'amore\", \"L'ultimo avventuriero\", storia di un trio di avventurieri, un sudamericano, un russo e un francese, invischiati in mezzo al traffico d'armi, grandi truffe e grandi violenze, \"Betsy\", saga di una dinastia americana di automobili, \"Il pirata\", storia che narra l'esistenza dello sceicco arabo Al Fey, che si trova in difficolt\u00e0 di fronte alla moglie americana infelice e alla figlia ribelle, e trover\u00e0 la sua sicurezza tra i dirottamenti aerei, i fedyn e i commandos israeliani, \"I sogni muoiono prima\", l'escalation nella stampa e nella finanza di un disilluso reduce del Vietnam, che inventa Macho, \"la rivista pornografica che fa impallidire tutte le altre\", \"Signora sola\", storia di una donna che vuole costruirsi da sola e che riesce a sfondare ma con molta amarezza. E infine \"Ricordi di un altro giorno\" e \"Goodbye Janette\". Robbins divenne inoltre produttore dei film tratti dai suoi romanzi: \"Il pirata\" e \"Signora sola\" vennero infatti prodotti dalla Harold Robbins International.\nAltra storia sul suo conto da lui stesso messa in giro e non vera, \u00e8 che la sua prima moglie fosse una ballerina cinese morta per un morso di pappagallo: in realt\u00e0 si trattava semplicemente della sua fidanzatina dei tempi della scuola. Dopo quel matrimonio, durato 28 anni, si rispos\u00f2 altre due volte. Il suo primo libro, \"Mai amare uno straniero\" (1948) provoc\u00f2 diverse polemiche per la sua scabrosit\u00e0. Il secondo, \"Mercanti di sogni\" (dell'anno seguente) trattava dell'industria del cinema di Hollywood, seguendola dalla sua nascita all'avvento del sonoro. Ancora una volta Robbins miscelava esperienze personali, fatti storici, il melodramma, il sesso e l'azione in una narrazione molto movimentata. . Tra i suoi lavori pi\u00f9 noti vi \u00e8 \"L'uomo che non sapeva amare\", liberamente ispirato alla vita di Howard Hughes.\nDopo la sua morte, sono stati pubblicati diversi romanzi inediti a suo nome, scritti per\u00f2 da ghostwriter. Dal 1982 viveva su una sedia a rotelle a causa di problemi all'anca, ma ha continuato comunque a scrivere. Ha trascorso molto tempo sulla Costa Azzurra e a Montecarlo con la quinta moglie Grazia Palermo, di origini siciliane e due figlie in una villa a Le Cannet, anche se ha passato molto del suo tempo nel ranch in California e sul suo yacht personale. Per scrivere si dava per\u00f2 regole di ferro: si rinchiudeva in un posto isolato, di cui solo la moglie e l'avvocato conoscevano il numero di telefono, ed usciva solo quando aveva finito la sua fatica. Questo fino alla sua morte il 14 ottobre 1997, causata da insufficienza respiratoria all'et\u00e0 di 81 anni. \u00c8 sepolto al Cimitero di Forest Lawn vicino a Palm Springs, California, negli Stati Uniti. Harold Robbins ha una stella sulla Hollywood Walk of Fame al 6743 di Hollywood Boulevard."}
{"id": "1961173", "revid": "339392", "url": "https://it.wikipedia.org/wiki?curid=1961173", "title": "Giallo ad enigma", "text": ""}
{"id": "1961175", "revid": "339392", "url": "https://it.wikipedia.org/wiki?curid=1961175", "title": "Campionato di pallacanestro italiano", "text": ""}
{"id": "1961176", "revid": "121645291", "url": "https://it.wikipedia.org/wiki?curid=1961176", "title": "Gerry Peyton", "text": "Carriera.\nPeyton ha avuto una lunga carriera in diverse squadra delle varie divisioni inglesi; le pi\u00f9 importanti sono state con il Bournemouth e con il Fulham.\nHa collezionato pi\u00f9 di seicento presenze in club professionistici, oltre a trentatr\u00e9 presenze con la maglia della nazionale irlandese."}
{"id": "1961177", "revid": "834", "url": "https://it.wikipedia.org/wiki?curid=1961177", "title": "Vela alla XVIII Olimpiade", "text": ""}
{"id": "1961178", "revid": "2134764", "url": "https://it.wikipedia.org/wiki?curid=1961178", "title": "Constantin G\u00e2lc\u0103", "text": "Carriera.\nGiocatore.\nHa iniziato la carriera professionistica nel 1988-1989, con l'Arge\u015f Pite\u015fti, squadra rumena con cui ha conquistato anche la maglia della . Acquistato dalla Steaua Bucarest, nella sua prima stagione, \u00e8 riuscito a siglare 5 reti in 26 partite.\nDurante la terza stagione con la Steaua ha partecipato alle qualificazioni per il con la e ha debuttato a 21 anni, nella partita contro , vinta per 1-0. Nel 1994, ha giocato 10 partite per la sua Nazionale, comprese tre disputate al campionato del mondo, quando la sua squadra \u00e8 stata eliminata ai quarti dalla .\n\u00c8 rimasto alla Steaua fino al 1996 quando, dopo aver vinto la Coppa di Romania, \u00e8 passato agli spagnoli del Mallorca. Ha lasciato il club di Bucarest dopo 148 partite e 24 reti. Al primo anno in Spagna ha segnato 13 reti in 34 partite. Dopo l'esperienza col Mallorca, \u00e8 passato all'Espanyol, dove ha giocato per cinque stagioni. Nella stagione 1999-2000 la squadra ha vinto la Copa del Rey, venendo schierato in campo in 32 partite; ha realizzato 6 reti.\nDopo aver lasciato la Romania, G\u00e2lc\u0103 \u00e8 stato convocato in Nazionale per altre 40 volte e ha partecipato alle qualificazioni per il e il . \u00c8 stato schierato a centrocampo, in coppia con Dorinel Munteanu. Durante le qualificazioni al Mondiale 1998, la Romania \u00e8 rimasta imbattuta per dieci partite, pareggiandone soltanto una. Ha segnato, durante questa serie positiva, 37 reti (di cui due di G\u00e2lc\u0103) e ne ha concesse quattro.\n\u00c8 rimasto all'Espanyol fino al 2001, quando \u00e8 passato al Villarreal. Anche qui \u00e8 statoil titolare a centrocampo e ha segnato una rete in 36 gare. Nel campionato successivo \u00e8 stato mandato in prestito al , e al termine del prestito il Villarreal lo ha svincolato dal contratto.\nHa firmato quindi per l'Almer\u00eda, dove \u00e8 rimasto per tre stagioni.\nAllenatore.\nProprio dall'Almeria debutta come allenatore della squadra B, per poi avere un'esperienza come allenatore della Romania Under-17.\nIl 4 giugno 2014 diventa il nuovo tecnico della Steaua Bucarest, con cui vince lo scudetto e la Coppa di Romania.\nIl 14 dicembre 2015 sostituisce l'esonerato Sergio Gonzalez sulla panchina dell'Espanyol.\nIl 27 maggio 2016 viene esonerato dopo il campionato deludente della societ\u00e0 biancoblu.\nDopo un paio di esperienze in Arabia Saudita tra il 2016 e il 2017, ritorna ad allenare nel marzo 2019 quando viene chiamato alla guida dei danesi del Vejle, che al momento del suo arrivo occupavano l'ultimo posto della Superligaen."}
{"id": "1961179", "revid": "339392", "url": "https://it.wikipedia.org/wiki?curid=1961179", "title": "Campionato di pallacanestro lituano", "text": ""}
{"id": "1961180", "revid": "1632387", "url": "https://it.wikipedia.org/wiki?curid=1961180", "title": "Silentium", "text": "I Silentium sono una gothic metal/doom metal band che nasce nel dicembre del 1995, in Finlandia.\nStoria dei Silentium.\nNata dalle ceneri di un gruppo musicale finlandese chiamato Funeral (da non confondere con i Funeral gruppo norvegese) sono esponenti della musica doom metal e dark/gothic metal, genere che li vede principali esponenti."}
{"id": "1961181", "revid": "834", "url": "https://it.wikipedia.org/wiki?curid=1961181", "title": "Vela alla XIX Olimpiade", "text": ""}
{"id": "1961182", "revid": "119982", "url": "https://it.wikipedia.org/wiki?curid=1961182", "title": "Ercole contro Molock", "text": ""}
{"id": "1961183", "revid": "834", "url": "https://it.wikipedia.org/wiki?curid=1961183", "title": "Vela alla XX Olimpiade", "text": ""}
{"id": "1961184", "revid": "1243", "url": "https://it.wikipedia.org/wiki?curid=1961184", "title": "Lecco Maggianico", "text": ""}
{"id": "1961186", "revid": "682087", "url": "https://it.wikipedia.org/wiki?curid=1961186", "title": "Campionato di pallacanestro norvegese", "text": ""}
{"id": "1961188", "revid": "729019", "url": "https://it.wikipedia.org/wiki?curid=1961188", "title": "Qatargas", "text": "Qatargas \u00e8 una compagnia che tratta gas naturale in Qatar. Produce gas naturale da piattaforme offshore, che viene successivamente trattato dall'impianto di Ras Laffan come gas naturale liquefatto (GNL), attraverso tre unit\u00e0 di liquefazione. La compagnia fu fondata nel 1984 e attualmente ha come azionisti Qatar Petroleum, Esso, Total, Mitsui e Marubeni.\nQatargas II, una joint venture della Qatar Petroleum con ExxonMobil, presenta due unit\u00e0 di trattamento del GNL. E attualmente impegnata nella costruzione del terminal South Hook LNG a Milford Haven, nel Galles.\nOltre al progetto QatarGasII, sono in costruzioni altri due impianti. Qatargas III come joint venture tra Qatargas e ConocoPhillips; Qatargas IV come joint venture tra Qatargas e la Shell. Inizialmente trattati come progetti separati, Qatargas 3&amp;4 sono ad oggi in fase di costruzione da parte di un team congiunto, chiamato JADT."}
{"id": "1961189", "revid": "834", "url": "https://it.wikipedia.org/wiki?curid=1961189", "title": "Vela alla XXI Olimpiade", "text": ""}
{"id": "1961190", "revid": "834", "url": "https://it.wikipedia.org/wiki?curid=1961190", "title": "Vela alla XXII Olimpiade", "text": ""}
{"id": "1961191", "revid": "62004", "url": "https://it.wikipedia.org/wiki?curid=1961191", "title": "Campionato di pallacanestro russo", "text": ""}
{"id": "1961192", "revid": "647919", "url": "https://it.wikipedia.org/wiki?curid=1961192", "title": "Collana CSF", "text": ""}
{"id": "1961197", "revid": "834", "url": "https://it.wikipedia.org/wiki?curid=1961197", "title": "Vela alla XXIV Olimpiade", "text": ""}
{"id": "1961200", "revid": "834", "url": "https://it.wikipedia.org/wiki?curid=1961200", "title": "Vela alla XXV Olimpiade", "text": ""}
{"id": "1961202", "revid": "123393808", "url": "https://it.wikipedia.org/wiki?curid=1961202", "title": "La famiglia Benvenuti", "text": "La famiglia Benvenuti \u00e8 una serie TV italiana della fine degli anni sessanta andata in onda dalla Rai sul Programma Nazionale e considerata la capostipite delle moderne fiction televisive italiane, in quanto scritta appositamente per la televisione da Alfredo Giannetti che ne cura anche la regia. La serie riscuote molto successo da parte del pubblico in quanto \u2013 attraverso la narrazione di fatti quotidiani medi, non eccezionali \u2013 riesce ad attivare un forte meccanismo di personificazione e proiezione.\nTrama.\nNarra le vicende di una famiglia appartenente alla media borghesia italiana del tempo: padre, madre, due figli e la governante.\nProduzione.\nNe furono prodotte due stagioni: la prima girata in bianco e nero, la seconda, in via sperimentale, fu invece realizzata a colori, nonostante la Rai non avesse ancora adottato tale tecnica (le trasmissioni a colori partirono ufficialmente solo otto anni dopo).\nCast.\nIl cast, composto da famosi attori teatrali dell'epoca, vede \u2013 oltre ad Enrico Maria Salerno e Valeria Valeri \u2013 la partecipazione di Valerio Fioravanti (nella parte di Andrea, il figlio minore), poi divenuto un terrorista nero degli anni di piombo.\nCuriosit\u00e0.\nLa prima puntata, andata in onda sul Programma Nazionale il 2 aprile 1968, rischi\u00f2 di slittare in quanto Enrico Maria Salerno \u2013 impegnato con la commedia musicale di Garinei e Giovannini \"Viola, violino e viola d'amore\" \u2013 dovette fare in un'ora il doppiaggio di se stesso, lavoro che normalmente avrebbe richiesto quattro ore."}
{"id": "1961204", "revid": "834", "url": "https://it.wikipedia.org/wiki?curid=1961204", "title": "Vela alla XXVI Olimpiade", "text": ""}
{"id": "1961207", "revid": "834", "url": "https://it.wikipedia.org/wiki?curid=1961207", "title": "Vela alla XXVII Olimpiade", "text": ""}
{"id": "1961211", "revid": "767487", "url": "https://it.wikipedia.org/wiki?curid=1961211", "title": "Pups", "text": "Pups \u00e8 un film del 1999 scritto e diretto da Ash. Il film \u00e8 stato girato a Chatsworth, in California.\nTrama.\nStevie (Cameron Van Hoy) \u00e8 un ragazzino di appena tredici anni che, essendo entrato casualmente in possesso della pistola nascosta nell'armadio della madre, decide insieme alla sua migliore amica Rocky (Mischa Barton) di usarla per rapinare una banca, la \"Bonnie and Clyde\".\nI due ragazzini, che vedono questo gesto non come un atto criminale ma come un pesante scherzo, scatenano all'interno della banca un'ondata di terrore che porta all'allerta delle forze dell'ordine che brevemente circondano l'edificio. Tra queste \u00e8 presente anche l'F.B.I. capitanata da Daniel Bender (Burt Reynolds), allo scopo di liberare gli ostaggi che Stevie e Rocky, braccati dalla polizia, hanno preso: il direttore della banca (David Alan Graf), la giovane Joy (Darling Narita), l'anziano Mr. Edwards (Ed Metzger) ed un veterano della Guerra del Golfo (Adam Farrar).\nInizialmente Daniel Bender \u00e8 calmo e cooperativo con i ragazzi che richiedono cibo, preservativi, birra e una rivista di MTV. Tuttavia con il proseguire delle trattative, Bender si sente frustrato, in quanto diverse richieste fatte dai ragazzi sono impossibili da esaudire.\nStevie ad un certo punto, resosi conto di come la situazione stia degenerando, decide di arrendersi, seguito da Rocky. I due quindi abbandonano le armi, gli ostaggi e i soldi ed escono per costituirsi, ma quando Stevie mette le mani in tasca per prendere un fiore, un tiratore scelto della polizia gli spara.\nProduzione.\nNel cast del film vi sono alcuni attori presenti anche nella precedente pellicola del regista, (Bang) e sono David Alan Graf e Darling Narita. Inoltre lo stesso regista recita nel film in un ruolo quasi marginale utilizzando lo pseudonimo di \"Johnny Hawaiian\"."}
{"id": "1961214", "revid": "1354930", "url": "https://it.wikipedia.org/wiki?curid=1961214", "title": "Rino Benedetti", "text": "Professionista dal 1951 al 1963, fu medaglia d'argento ai mondiali del 1951, nella categoria dilettanti.\nCarriera.\nAncora dilettante, Benedetti vinse la medaglia d'argento ai mondiali di Varese del 1951.\nTra i professionisti si impose in numerose classiche italiane e vinse tappe in tutti i Grandi Giri (Giro, Tour, Vuelta) ed anche al Tour de Suisse. La sua stagione migliore fu il 1959, quando vinse nell'ordine Coppa Sabatini, Giro di Campania, Giro del Veneto e una tappa al Giro, risultati che gli valsero l'unica convocazione mondiale tra i professionisti. Partecip\u00f2 quindi ai mondiali ottenendo un diciannovesimo posto.\nSfior\u00f2 anche il campionato italiano nel 1960 e la classicissima l'anno successivo arrivando rispettivamente secondo e terzo. Chiuse la carriera nel 1963, dopo aver ottenuto come ultimo successo la tappa di Parigi al Tour dell'anno prima."}
{"id": "1961216", "revid": "22475", "url": "https://it.wikipedia.org/wiki?curid=1961216", "title": "Chiesa di San Bartolomeo (Leivi)", "text": "La chiesa di San Bartolomeo \u00e8 un luogo di culto cattolico situato nella frazione di San Bartolomeo, in via Miramare, nel comune di Leivi nella citt\u00e0 metropolitana di Genova. La chiesa \u00e8 sede della parrocchia omonima del vicariato di Chiavari-Lavagna della diocesi di Chiavari.\nStoria.\nSecondo alcune testimonianze storiche la precedente struttura religiosa fu legata al santo Michele Arcangelo, legato al culto religioso dei Longobardi e dei monaci di San Colombano di Bobbio. Il toponimo esatto era quello di prioria di San Michele del Bosco. Ancora oggi non si conosce la datazione esatta dell'erezione di tale chiesa e il successivo cambiamento di intitolazione verso san Bartolomeo.\nLa chiesa come prioria monastica coinvolgeva le comunit\u00e0 di San Rufino di Leivi, di San Tommaso del Curlo di Leivi e di San Pietro di Sampierdicanne (Chiavari).\nLa prima citazione ufficiale della struttura risale al XIV secolo assieme alla chiesa di San Tommaso del Curlo. Proprio l'unione delle due chiese fece s\u00ec che la comunit\u00e0 legata a tali edifici fosse una delle pi\u00f9 numerose nella zona di Leivi e dintorni.\nI priori di San Bartolomeo di Leivi vi restarono parroci fino al 1485, quando l'ultimo priore si trasfer\u00ec a Santa Maria del Taro di Tornolo, gi\u00e0 dipendente da Bobbio.\nDi pregio \u00e8 l'antistante piazzale in ciottolato policromo, la tecnica per la sua preparazione \u00e8 detto risseu, risalente al XIX secolo e selciato caratteristico di molte chiese liguri.\nDescrizione.\nAll'interno sono conservate le opere \"Adorazione dei Magi\" nel presbiterio e di pittore ignoto della seconda met\u00e0 del XVI secolo, il \"Cristo incoronato di spine\" della prima met\u00e0 del Cinquecento e la \"Madonna con il Bambino, i Santi Rocco, Lazzaro e un donatore\" del XVIII secolo di pittore genovese."}
{"id": "1961217", "revid": "73354856", "url": "https://it.wikipedia.org/wiki?curid=1961217", "title": "Terza Liceo", "text": ""}
{"id": "1961218", "revid": "767487", "url": "https://it.wikipedia.org/wiki?curid=1961218", "title": "Sveti Juraj na Bregu", "text": "Sveti Juraj na Bregu \u00e8 un comune della Croazia di 5.279 abitanti della Regione del Me\u0111imurje."}
{"id": "1961221", "revid": "729019", "url": "https://it.wikipedia.org/wiki?curid=1961221", "title": "Porta Buoza", "text": "La porta Buoza \u00e8 una porta delle mura cittadine di Pisa e si trova all'interno dell'area degli ospedali riuniti di Santa Chiara.\nStoria e descrizione.\nIl nome deriva dalla nobile famiglia pisana dei Buozi, e si trovava di fronte all'omonima via, oggi sparita.\nNel XX secolo, per consentire l'espansione dell'ospedale, il Comune provvide a demolire tutta la parte di antiche mura medioevali all'interno dell'area destinata ad uso ospedaliero per garantire nuove viabilit\u00e0 e strutture. L'antica porta \u00e8 l'unico, piccolo, pezzo rimasto di quel tratto."}
{"id": "1961222", "revid": "1776051", "url": "https://it.wikipedia.org/wiki?curid=1961222", "title": "Sveti Martin na Muri", "text": "Sveti Martin na Muri (in ungherese \"Muraszentm\u00e1rton\") \u00e8 un comune della Croazia di 2.958 abitanti della Regione del Me\u0111imurje. \n\u00c8 il comune pi\u00f9 settentrionale della Croazia."}
{"id": "1961224", "revid": "4711", "url": "https://it.wikipedia.org/wiki?curid=1961224", "title": "MBK Dynamo Mosca", "text": ""}
{"id": "1961226", "revid": "767487", "url": "https://it.wikipedia.org/wiki?curid=1961226", "title": "\u0160enkovec", "text": "\u0160enkovec \u00e8 un comune della Croazia di 2.770 abitanti della Regione del Me\u0111imurje."}
{"id": "1961229", "revid": "1371684", "url": "https://it.wikipedia.org/wiki?curid=1961229", "title": "\u0160trigova", "text": "\u0160trigova \u00e8 un comune della Croazia di 3.221 abitanti della Regione del Me\u0111imurje."}
{"id": "1961233", "revid": "729019", "url": "https://it.wikipedia.org/wiki?curid=1961233", "title": "Ytter\u00f8y", "text": "Ytter\u00f8ya \u00e8 un'isola della Norvegia che fa parte della municipalit\u00e0 di Levanger nella contea di Tr\u00f8ndelag. L'isola \u00e8 situata nella parte interna del Trondheimsfjord tra le localit\u00e0 di Mosvik e Levanger.\nFino al 1964 l'isola costituiva, insieme a parte della terraferma nei dintorni, una municipalit\u00e0 a s\u00e9 stante (Ytter\u00f8y) che venne istituita il 1\u00ba gennaio 1838.\nL'isola ha una popolazione di circa 600 persone (2017) che aumenta significativamente nei mesi estivi a causa di un elevato numero di seconde case. Essa \u00e8 lunga 15\u00a0km e ha un'area totale di 27,8\u00a0km quadrati. Il punto pi\u00f9 elevato \u00e8 il monte B\u00f8l\u00e5skammen (210 m s.l.m.).. Quest'isola \u00e8 famosa per la sua estesa popolazione di cervi.\nSull'isola si trovano numerosi sepolcri risalenti all'et\u00e0 della pietra.\nNel 1630 inizi\u00f2 l'attivit\u00e0 di estrazione del rame, intorno alla met\u00e0 del XIX secolo vi si aggiunse l'estrazione di pirite usata per la produzione di acido solforico negli stabilimenti di Trondheim. Intorno al 1870 la miniera impiegava circa 500-600 persone, l'attivit\u00e0 venne interrotta dopo la prima guerra mondiale.\nUn traghetto collega regolarmente l'isola a Levanger.\nNome.\nLa forma del nome in norreno era \"\u00ddtri\u00f8y\" e \"\u00d8yin \u00fdtri\". Il significato di tale nome \u00e8 'l'isola di fuori' (collegato a Inder\u00f8y)."}
{"id": "1961235", "revid": "767487", "url": "https://it.wikipedia.org/wiki?curid=1961235", "title": "Vrati\u0161inec", "text": "Vrati\u0161inec \u00e8 un comune della Croazia di 2.213 abitanti della Regione del Me\u0111imurje."}
{"id": "1961241", "revid": "88740", "url": "https://it.wikipedia.org/wiki?curid=1961241", "title": "Xie Fuzhi", "text": "Biografia.\nCarriera militare e politica.\nXie nacque a Huang'an, Hubei, nel 1909. Nel 1931 si iscrisse al Partito Comunista Cinese, entrando anche nell'Esercito Popolare di Liberazione.\nPrima del 1949, Xie fu commissario politico nella 4\u00aa colonna della 2\u00aa Armata, servendo quindi direttamente sotto Deng Xiaoping, commissario politico della 2\u00aa Armata. Partecip\u00f2 alla Campagna Huaihai fra il 1948 e il 1949 come commissario politico della 41\u00aa Divisione.\nDopo la nascita della Repubblica Popolare Cinese, Xie divenne commissario politico della 4\u00aa Armata. Allo stesso tempo serv\u00ec anche sotto il generale Chen Xilian come vicecommissario politico della 3\u00aa Armata.\nCon la nascita della Repubblica popolare, prese l'avvio anche la carriera politica di Xie. Fra il 1952 e il 1959 fu infatti segretario del Comitato Provinciale dello Yunnan del Partito Comunista Cinese. L'VIII Congresso del PCC lo elesse membro del Comitato centrale. Lavor\u00f2 strettamente con il Ministero di pubblica sicurezza e, nel 1959, sostitu\u00ec Luo Ruiqing come ministro.\nLa Rivoluzione Culturale.\nAllo scoppio della Rivoluzione Culturale, Xie fu subito uno dei suoi sostenitori, sostenendo il ruolo attivo delle guardie rosse e assicurando loro il sostegno del suo Ministero, questo gi\u00e0 nell'estate del 1966. Nello stesso anno, venne nominato membro candidato del Politburo del Partito Comunista.\nIl 1967 vide un notevole rafforzamento dell'influenza di Xie Fuzhi. Divenuto membro del Comitato Rivoluzionario di Pechino, divenne poco dopo sindaco della capitale cinese e segretario del Comitato di Partito locale. Il IX Congresso del Partito (1969) lo conferm\u00f2 a queste cariche e lo promosse a membro effettivo del Politburo.\nNel luglio 1967, Xie gioc\u00f2 un ruolo fondamentale per evitare che il generale Chen Zaidao, comandante di un gruppo di guardie rosse particolarmente estremiste, prendesse il controllo di Wuhan combattendo la Centrale Generale dei Lavoratori, che aveva la maggioranza nel Comitato Rivoluzionario locale. Xie e Wang Li vennero inviati dal primo ministro Zhou Enlai a convincere Chen Zaidao a consegnare le armi. Appena arrivati, il 20 luglio, i due vennero catturati dalle forze del generale Chen. Tuttavia, le forze dell'Esercito Popolare di Liberazione fedeli a Xie riuscirono ad arrestare Chen, mettendo fine alla crisi. Tornati a Pechino, Xie e Wang vennero accolti da una manifestazione di massa in Piazza Tienanmen il 25 luglio.\nNonostante la brutta esperienza, Xie rimase un fermo sostenitore della Rivoluzione Culturale. Mor\u00ec nel 1972, un anno prima del X Congresso nazionale del Partito Comunista Cinese, a soli 63 anni.\nDurante il processo alla \"banda dei quattro\", anche Xie Fuzhi venne preso di mira da Deng Xiaoping e accusato postumo di essere uno dei responsabili degli eccessi della Rivoluzione Culturale e di essersi reso reo di \"attivit\u00e0 antipartito\"."}
{"id": "1961245", "revid": "767487", "url": "https://it.wikipedia.org/wiki?curid=1961245", "title": "Pribislavec", "text": "Pribislavec (ungherese \"Zala\u00fajv\u00e1r\") \u00e8 un comune della Croazia di 2.929 abitanti della Regione del Me\u0111imurje.\nFino a ottobre 2001 faceva parte del comune di \u010cakovec."}
{"id": "1961248", "revid": "767487", "url": "https://it.wikipedia.org/wiki?curid=1961248", "title": "Ras Laffan", "text": "La zona industriale di Ras Laffan (\"Ras Laffan Industrial City\") \u00e8 situata ad 80\u00a0km a nord della capitale Doha. La sua estensione \u00e8 pari a 106\u00a0km quadrati. La zona industriale ha un proprio porto ed \u00e8 sede di diversi complessi industriali. \u00c8 fornita di servizi integrati quali infrastrutture, servizi di vigilanza, antincendio su tutto il complesso; \u00e8 presente anche un centro medico. Fra le infrastrutture dovrebbe essere installato un impianto per la dissalazione dell'acqua (costruzione dell'impianto attuata da SIDEM) ed altri per la produzione d'elettricit\u00e0 prevista dal contratto firmato nel marzo 2008 per fornire d'acqua dolce ed elettricit\u00e0 a circa tre milioni d'abitanti. Il contratto di 25 anni \u00e8 stato firmato in cooperazione dalla francese ENGIE (20 %), dalla giapponese Mitsui e dalle due societ\u00e0 locali Qatar Petroleum e Qatar Electricity and Water Corp.\nIl porto \u00e8 la principale sede di produzione di GNL in Qatar ed \u00e8 considerato una delle maggiori strutture di esportazione di GNL al mondo, con una capacit\u00e0 di 30 milioni di metri cubi annui. Fra gli altri, Ras Laffan \u00e8 sede degli impianti GNL di Oryx GTL e Pearl GTL, Qatargas e RasGas, la raffineria del Dolphin Gas Project, la Raffineria Laffan, ma anche di imprese internazionali quali Shell, ExxonMobil, Total, e gli impianti integrati Ras Laffan A, B, C per la dissalazione d'acqua e le centrali d'energia elettrica.\nQatar Petroleum \u00e8 proprietaria del complesso ed attraverso la joint venture Qatargas \u00e8 impegnata nel completamento di alcune unit\u00e0 di trattamento del Gas naturale liquefatto.\nNel marzo 2011, in occasione della visita ufficiale in Qatar di Sua Altezza la Regina Beatrice dei Paesi Bassi, \u00e8 stato firmato un memorandum di cooperazione del porto di Ras Laffan con il Porto di Rotterdam."}
{"id": "1961252", "revid": "1305772", "url": "https://it.wikipedia.org/wiki?curid=1961252", "title": "Vision of Love", "text": "Vision of Love \u00e8 un singolo della cantante statunitense Mariah Carey, pubblicato il 15 maggio 1990 come primo estratto dal primo album in studio \"Mariah Carey\".\nDescrizione.\nIl brano \u00e8 stato scritto dalla stessa Carey insieme a Ben Margulies ed \u00e8 stato prodotto da Rhett Lawrence. La canzone raggiunse la vetta della classifica \"Billboard Hot 100\". In seguito il singolo riusc\u00ec a arrivare al primo posto anche in Canada, Brasile, Australia, Nuova Zelanda e diversi paesi europei.\nAlcune celebri interpreti, come Beyonc\u00e9 e Mikaila hanno dichiarato di aver iniziato a produrre \"virtuosismi\" vocali, dopo aver sentito \"Vision of Love\" per la prima volta.\nVideo musicale.\nIl videoclip, diretto da Bojan Bazelli, vede la Carey interpretare il brano su un palco dalla fioca illuminazione. Il video fu il secondo prodotto per il brano, dato che una prima versione era stata scartata. Secondo la rivista \"Rolling Stone\", i due video prodotti per \"Vision of Love\" sono costati in totale 450,000 dollari. La Columbia Records ha tuttavia smentito tale notizia."}
{"id": "1961261", "revid": "767487", "url": "https://it.wikipedia.org/wiki?curid=1961261", "title": "Politik Kills", "text": "Politik Kills \u00e8 il terzo singolo estratto dal quarto album di Manu Chao \"La Radiolina\", pubblicato nel 2007. Per il suddetto singolo \u00e8 anche stato girato un videoclip in cui un giovane africano lo ascolta passeggiando mentre osserva sui muri dei disegni di protesta."}
{"id": "1961262", "revid": "1005847", "url": "https://it.wikipedia.org/wiki?curid=1961262", "title": "Toni Ebner", "text": ""}
{"id": "1961269", "revid": "113745733", "url": "https://it.wikipedia.org/wiki?curid=1961269", "title": "Festival di Cannes 1982", "text": "La 35\u00aa edizione del Festival di Cannes si \u00e8 svolta a Cannes dal 14 al 26 maggio 1982.\nLa giuria presieduta dal regista italiano Giorgio Strehler ha assegnato la Palma d'oro per il miglior film \"ex aequo\" a \"Missing - Scomparso\" di Costa-Gavras e \"Yol\" di \u015eerif G\u00f6ren e Yilmaz G\u00fcney.\nUn premio speciale per il 35\u00ba Anniversario del Festival \u00e8 stato assegnato a Michelangelo Antonioni.\nSe la Palma d'oro \u00e8 stata assegnata a due film politicamente impegnati, il film pi\u00f9 applaudito della manifestazione \u00e8 stato per\u00f2 un film spettacolare americano presentato fuori concorso, in chiusura del Festival e in anteprima mondiale, \"E.T. l'extra-terrestre\" di Steven Spielberg.\n\u00c8 l'ultima edizione per il vecchio Palais quale sede delle proiezioni dei film della selezione ufficiale, che dal 1983 sar\u00e0 sostituito dal nuovo Palais des Festivals sulla Georges Pompidou Esplanade."}
{"id": "1961270", "revid": "647919", "url": "https://it.wikipedia.org/wiki?curid=1961270", "title": "Collana Tre", "text": ""}
{"id": "1961273", "revid": "1776051", "url": "https://it.wikipedia.org/wiki?curid=1961273", "title": "La Fouly", "text": "La Fouly (toponimo francese; fino al XX secolo La Folly) \u00e8 una frazione di 66 abitanti del comune svizzero di Orsi\u00e8res, nel Canton Vallese (distretto di Entremont).\nGeografia fisica.\nLa Fouly sorge a 1592\u00a0m\u00a0s.l.m. nella Val Ferret, alle pendici del Monte Dolent e del Tour Noir, nelle Alpi del Monte Bianco; \u00e8 attraversata dalla Drance. Dista 13\u00a0km da Orsi\u00e8res, 30 da Martigny e 100\u00a0km da Losanna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nSport.\n\u00c8 una stazione sciistica sviluppatasi a partire dagli 1920; in inverno si praticano lo sci di fondo (15\u00a0km di pista) e lo sci alpino ed \u00e8 dotata di tre impianti di risalita. La Fouly \u00e8 una tappa del Giro del Monte Bianco."}
{"id": "1961287", "revid": "1776051", "url": "https://it.wikipedia.org/wiki?curid=1961287", "title": "Bednja", "text": "Bednja \u00e8 un comune della Croazia di 4.765 abitanti della regione di Vara\u017edin."}
{"id": "1961292", "revid": "36426", "url": "https://it.wikipedia.org/wiki?curid=1961292", "title": "Stemma Medici", "text": ""}
{"id": "1961293", "revid": "124935795", "url": "https://it.wikipedia.org/wiki?curid=1961293", "title": "Dumpweed", "text": "Dumpweed \u00e8 un singolo dei blink-182, pubblicato nell'album \"The Mark, Tom and Travis Show (The Enema Strikes Back!)\", l'unico album live della band. Originariamente \u00e8 apparso come traccia nel loro terzo album, Enema of the State.\nIn questa canzone, si esalta la frase \"I need a girl that I can train\", ovvero \"ho bisogno di una ragazza che io possa ammaestrare (o addestrare)\".\nTom DeLonge a proposito della canzone, ha detto: \"credo che tutti vorrebbero una ragazza che si possa ammaestrare: ho scritto questa canzone pensando al mio cane. Puoi far imparare al cane ad ubbidirti, a stare tranquillo, ma \u00e8 impossibile imporre ad una ragazza di fare quello che vuoi tu. Se solo si potesse avere una ragazza che si possa controllare... le donne sono una specie diversa dagli uomini.\".\nLa canzone racconta di un ragazzo che ha una ragazza che hanno un rapporto che va \"su e gi\u00f9\". Un minuto prima la ragazza \u00e8 calma, un minuto dopo diventa pazza."}
{"id": "1961294", "revid": "1543377", "url": "https://it.wikipedia.org/wiki?curid=1961294", "title": "Emotions (singolo Mariah Carey)", "text": "Emotions \u00e8 una canzone scritta e prodotta da Mariah Carey, con David Cole e Robert Clivill\u00e9s della C+C Music Factory, e registrata per il secondo album della Carey \"Emotions\" del 1991.\nFu pubblicata come primo singolo dell'album nell'agosto 1991 negli Stati Uniti ed in autunno nel resto del mondo.\nLa Carey ha aperto ogni suo tour con questo brano, fino al Rainbow World Tour del 2000, per riproporla successivamente nell'Angels Advocate Tour del 2009.\nLa canzone \u00e8 ricordata come uno dei singoli in cui la Carey fa maggiore uso delle corde vocali\nIl video.\nIl video prodotto per \"Emotions\", diretto da Jeff Preiss, vede la Carey in compagnia di alcuni amici e di alcuni animali esotici, mentre si muovono per le strade di una citt\u00e0, mentre la fotografia del video cambia continuamente colore."}
{"id": "1961296", "revid": "36426", "url": "https://it.wikipedia.org/wiki?curid=1961296", "title": "Stemma mediceo", "text": ""}
{"id": "1961306", "revid": "287204", "url": "https://it.wikipedia.org/wiki?curid=1961306", "title": "Constantin Galca", "text": ""}
{"id": "1961307", "revid": "647919", "url": "https://it.wikipedia.org/wiki?curid=1961307", "title": "Aliberti studi UNIPRESS", "text": ""}
{"id": "1961315", "revid": "775372", "url": "https://it.wikipedia.org/wiki?curid=1961315", "title": "Numismatica etrusca", "text": "La numismatica etrusca \u00e8 quella branca della numismatica che si occupa dello studio delle monete coniate dagli Etruschi.\nStoria.\nDall'inizio della riscoperta dell'antica civilt\u00e0 degli Etruschi, avvenuta durante il Rinascimento, le monete etrusche sono state spesso non esattamente comprese, descritte o attribuite. Il fondatore della moderna numismatica del mondo classico, il gesuita Joseph Hilarius Eckhel, identific\u00f2 la monetazione di Populonia, quella di Volaterrae, ma aggiunse dubbi alla confusione generale attribuendo lo statere d'oro di Koson alla monetazione di Cosa e le monete dell'Elide (con le lettere F-A nel campo) ai Falisci.\nJames Millingen identific\u00f2 le emissioni etrusche di aes grave come parallele a quelle della monetazione umbra e di Roma, ma consider\u00f2 come arcaiche le prime emissioni della coniazione al martello di Populonia sulla base di considerazioni stilistiche e sui tipi usati; riteneva anche che la citt\u00e0 fosse stata fondata dai coloni provenienti da Phocaea, nella Ionia, e che le monete d'oro con la protome leonina fossero di derivazione focea.\nFrancesco Carelli catalog\u00f2 correttamente le monete di Populonia ma attribu\u00ec le monete di bronzo di Vetulonia alla citt\u00e0 di Talamone.\nNel suo lavoro monumentale sulla storia della moneta romana, Theodor Mommsen diede un'analisi metrologica dell'argomento e dat\u00f2 l'inizio della coniazione di Populonia nella met\u00e0 del VI secolo a.C., sull'esempio delle monete coniate al tempo di Solone ad Atene.\nGian Francesco Gamurrini scrisse un eccellente studio sul materiale allora disponibile; segu\u00ec la datazione di Mommsen ma not\u00f2 i paralleli tra la litra di Populonia e la monetazione di Siracusa per quanto riguarda le monete d'argento e mise in evidenza i paralleli tra i segni di valore nelle monete etrusche e romane per le emissioni di bronzo. Fu il primo a pubblicare i contenuti di un tesoro con i tipi di Volterra (IGCH 1875) ed altri ritrovamenti.\nCorssen interpret\u00f2 correttamente la maggior parte della legende etrusche nella loro attribuzione generalmente accettata. Wilhelm Deecke catalog\u00f2 le varie emissioni monetarie etrusche, per lo pi\u00f9 con materiale delle raccolte di Firenze, Londra e Parigi, attribuendo una datazione tradizionale e con l'aggiunta di un elenco di ritrovamenti.\nFriedrich Hultsch identific\u00f2 lo standard dello scrupolo usato nelle prime monete d'argento in 11,38 grammi e segu\u00ec Mommsen nella sua opinione sulle origini babilonesi, datando le monete al V secolo a.C. Fece anche un parallelo tra la teoria di Plinio che data il primo denario al 269 a.C. e lo statere d'argento da 20 litrae secondo il piede attico, che chiam\u00f2 \u2018doppio denario\u2019.\nRaffaele Garrucci fu il primo a compilare un catalogo delle monete etrusche, romane e greche dell'Italia in modo scientificamente moderno con notizie sui ritrovamenti ed informazioni sui tesori. La sua cronologia segu\u00ec quella di Mommsen e di Hultsch, ma non accett\u00f2 i paralleli con le monete romane.\nIsidoro Falchi (1838-1914), in un lavoro pubblicato nel 1891, forn\u00ec un buon catalogo della monetazione di Vetulonia ma attribu\u00ec erroneamente alcuni degli argenti di Populonia; adott\u00f2 la cronologia di Mommsen ed i suoi paralleli con la monetazione romana.\nIl lavoro di Arthur Sambon pubblicato nel 1903 era pi\u00f9 completo di quello di Garrucci; Sambon cerc\u00f2 sia di includere tutti i tipi e le zecche note, sia di discutere l'inizio della monetazione etrusca dalla met\u00e0 del V secolo a.C. sulla base dello stile e dei piedi monetari usati. Riteneva che gli etruschi fossero di origine persiana.\nHead nel suo \"Historia Numorum\" fiss\u00f2 l'inizio della monetazione aurea al V secolo a.C. e la monetazione d'oro di Volsinii a circa il 300-265 a.C. Secondo la sua opinione inizialmente, prima del 350 a.C., fu usato uno standard euboico-siracusano della litra seguito prima da uno standard da l/2-litra e poi, dal III secolo a.C., da uno standard da 2 scrupoli ed infine da uno standard da 1 scrupolo e dal suo equivalente in bronzo.\nLo stesso anno anche Etienne Kovacs suddivise nettamente la monetazione, in base a analisi metrologiche, in sei periodi dal 500 al 200 a.C., rifacendosi strettamente a Mommsen, Hultsch e Sambon, e sostenendo un'origine asiatica per lo standard di peso. Nel 1926 Secondina Cesano ordin\u00f2 e dat\u00f2 le serie, secondo probabilit\u00e0 storiche, alle guerre contro i Galli ed i Romani dal V al III secolo a.C.\nLo stesso anno il reverendo Edward Allen Sydenham mise in evidenza che sarebbe stato pi\u00f9 \"naturale\" che gli etruschi avessero imitato Roma. Di conseguenza dat\u00f2 l'argento etrusco prima del 271 a.C. e l\"'aes grave\" al periodo 275 - 268.\nWalther Giesecke attribu\u00ec le prime coniazioni d'argento dell'Etruria meridionale, basate su un piede da uno scrupolo, al V secolo. Dat\u00f2 le monete con la protome leonina a dopo il 450 a.C., collegandole allo standard della litra siracusana e assegn\u00f2 gli stateri di Populonia da 10 litr\u00e6 di piede attico al IV secolo e quelle da 20 litr\u00e6 al III secolo a.C., sotto l'influenza romana.\nMattingly sostenne che lo statere di Populonia da 20 unit\u00e0 era stato coniato secondo il piede del denario. Nella seconda edizione, dopo la \"rivoluzione\", quando la data della prima coniazione del denario fu abbassata, omise i riferimenti alle monete di Populonia. Pi\u00f9 tardi assegn\u00f2 le serie etrusche dell'argento \"leggere\" alla seconda guerra punica (218-201), nettamente prima della data che attribuiva all'introduzione del denario, che lui aveva calcolato essere il 187 a.C.\nMassimo Pallottino pubblic\u00f2 la raccolta di tutte le iscrizioni etrusche note, comprese quelle presenti sulle monete, e le dat\u00f2 tra il V e gli inizi del III secolo a.C. in base a considerazioni di tipo stilistico.\nRudi Thomsen nel suo studio fondamentale sugli inizi della monetazione romana, situ\u00f2 le monete etrusche in un contesto cronologico logico, parallelo alla monetazione romana e dat\u00f2 l'introduzione del denario al 211 a.C. in base all'evidenza dimostrata dai ritrovamenti degli scavi di Morgantina.\nGilbert Kenneth Jenkins pubblic\u00f2 due lavori ben articolati sull'argomento. Afferm\u00f2 che:\nJenkins indic\u00f2 che la serie di Populonia di valore di X e XX unit\u00e0 probabilmente rifletteva l'andamento del bronzo dell'Italia centrale. Trov\u00f2 che i bronzi etruschi erano \"databili con una certa tolleranza...ebbero una riduzione da trientale a sestantale\", ma trov\u00f2 anche poco possibile che l'argento ed il bronzo avessero corso parallelamente a causa dello stile cos\u00ec differente.\nIn seguito Jenkins conferm\u00f2 la datazione precedente delle monete da X unit\u00e0, ma rifiut\u00f2 l'ipotesi di Laura Breglia dell'uso di uno standard ponderale asiatico e quelle di Walther Giesecke di un piede basato sulla litra di origine della Calcidica, optando per uno standard basato sullo scrupolo ed il doppio - scrupolo per l'Etruria interna.\nDurante gli anni sessanta e settanta fu attiva la cosiddetta scuola \u2018Pliniana\u2019 guidata da Francesco Panvini Rosati, che pose in discussione la datazione e le attribuzioni tradizionali con diversi lavori. Nel 1969 apparve il primo volume delle Sylloge Nummorum Graecorum pubblicato dall'American Numismatic Society, che comprendeva le immagini delle monete etrusche di propriet\u00e0 di questa associazione e che divenne il riferimento standard per le monete etrusche.\nIl 1976 vide la pubblicazione dei \"Contributi Introduttivi allo Studio della Monetazione Etrusca\" (noti come CISME), con numerosi articoli di eminenti studiosi e numismatici tra cui: Colin Kraay, Massimo Pallottino, Giovanni Colonna, Francesco Panvini Rosati, Sara Sorda, Laura Breglia, Mauro Cristofani, Patrizia Serafin Petrillo, Fiorenzo Catalli, Maria Paola Baglione, Luciano Camilli, Tony Hackens, Patrick Marchetti, Jacques Heurgon, Ingrid Krauskopf, e Robert Sutton, che forse ha scritto il contributo pi\u00f9 interessante. Questo lavoro non fu accolto bene dai traditionalisti in quanto confermava la teoria di Thomsen del parallelo tra l'introduzione del denario romano e l'emissione da 20-assi con Metus di Populonia.\nPatrick Marchetti port\u00f2 la teoria di Thomsen alla sua logica conclusione dimostrando il collegamento metrologico tra le quattro monetazioni etrusche principali con i segni di valore e l'aes grave di Roma.\nInfine, Patrizia Petrillo Serafin produsse il primo studio sulle sequenze dei conii nella numismatica etrusca e pubblic\u00f2 nuovamente i dati del famoso tesoro di Populonia del 1939. Marchetti pubblic\u00f2 uno studio pi\u00f9 generale del periodo, in cui riafferm\u00f2 le teorie gi\u00e0 esposte nei lavori del CISME sulla metrologia etrusca. Marchetti fu tuttavia criticato da Thomsen per alcune delle sue interpretazioni sugli standard ponderali usati durante la rivalutazione del bronzo romano. Thomsen si mosse nella direzione di perfezionare e confermare la datazione delle varie fasi della rivalutazione del bronzo dall\"'aes grave\" librale al bronzo unciale durante il III secolo a.C.\nNel 1984 Fiorenzo Catalli us\u00f2 le incisioni di Garrucci per illustrare un documentato catalogo dei tipi, elencati con un datazione tradizionale. L'anno successivo il Ministro per i beni culturali e ambientali italiano, Antonio Gullotti, proclam\u00f2 il 1985 anno del \u2018Progetto Etruschi\u2019 e un grande numero di lavori furono scritti sulle monete etrusche da noti ricercatori come Mauro Cristofani e Luigi Tondo. Furono compilati dei cataloghi incompleti delle emissioni etrusche, basati per lo pi\u00f9 sul materiale presente nel Museo archeologico di Firenze.\nLo stesso anno vide anche la pubblicazione di uno studio di Emilio Peruzzi sull'uso del bronzo nell'economia pre-monetaria dell'Italia centrale che dimostrava chiaramente come l'economia etrusca fosse integrata con quelle di Roma e dell'Italia centrale in periodi veramente precoci ma che non prendeva in considerazione le tendenze anacronistiche degli autori classici.\nSempre nel 1985 Michael H. Crawford dimostr\u00f2 il diffuso uso del bronzo pre-monetale nell'Italia centrale e conferm\u00f2 la rivalutazione del bronzo dal piede librale a quello sestantele nel periodo della Seconda guerra punica. Crawford dat\u00f2 l'inizio della coniazione dell'argento al V secolo a.C. a Vulci ed al IV a Populonia ed afferm\u00f2 anche che \"per tutti gli usi pratici [la monetazione] non fu adottata in Etruria per tre secoli dopo la sua adozione da parte delle \"polis\" greche occidentali\".\nSempre nello stesso anno, Parise mise in collegamento le monete di piede monetario attico con quelle siracusane del V e IV secolo a.C. e riprese l'ipotesi di un'arcaica origine asiatica per le prime monete d'argento.\nAnche nel catalogo di monete greche della \"Antikenmuseum und Sammlung Ludwig in Basel\", furono descritti molti esemplari non pubblicati in precedenza che furono datati con paralleli nella metrologia romana.\nNello stesso anno Francesco Panvini Rosati, ripercorrendo 80 anni di ricerche di numerosi studiosi sulla circolazione delle monete greche in Etruria e mettendo questo materiale in associazione con il ritrovamenti di Pristina arriv\u00f2 alla conclusione che la monetazione in Etruria inizi\u00f2 nel corso del V secolo.\nCristofani sostenne che poche informazioni rilevanti erano state pubblicate in nuovi lavori dopo il congresso \"CISME\" d Napoli sull'Etruria, una denuncia senza fondamento in un momento di vivace discussione tra i numismatici italiani. Colloc\u00f2 le origini della monetazione etrusca nel V secolo, attribuendo la successiva emissione della figura gorgonide da 20-assi all'ultima parte del IV secolo.\nIl catalogo di Fiorenzo Catalli, ben illustrato, riassume utilmente le ricerche numismatiche da Petrarca al momento della pubblicazione, informandoci che la prima descrizione delle monete etrusche fu fatta da Pier Francesco Giambullari ne \"Il Gello\". Catalli elenca 97 tipi di monete etrusche datandole a partire dal V secolo.\nStefano Bruni, in un articolo sui ritrovamenti monetari associati con oggetti fiss\u00f2 la data per la monetazione di bronzo di Populonia alla fine del IV secolo. Claudia Tesei compil\u00f2 un utilissimo elenco dei ritrovamenti monetari etruschi. Vicari ha scritto un catalogo generale delle monete etrusche elencando 251 tipi, senza per\u00f2 le illustrazioni, ricavandoli da precedenti lavori, senza per\u00f2 tener presente l'identit\u00e0 dei conii, errori o duplicati. Tuttavia ci sono dei grafici che confermano i piedi monetari usati e delle mappe che indicano a dislocazione dei ritrovamenti.\nAmisano, in una pubblicazione a carattere generale, incluse la monetazione etrusca, attribuendole l'inizio a circa il 550 a.C., una cronologia che lascerebbe fuori il contributo dei Greci della Magna Grecia ed attribuirebbe agli etruschi l'onere dell'introduzione della moneta in Italia. In questo lavoro si fa costante riferimento alle fonti classiche, e si d\u00e0 credito alla provenienza dalla Lidia degli Etruschi, origine sostenuta da Erodoto, ed anche all'invenzione della moneta in Lidia.\nNel 2001 fu pubblicato il primo volume della nuova Historia Numorum (HNItaly), un \"excursus\" generale compilato da un gruppo coordinato da N.K. Rutter, cui hanno collaborato eminenti numismatici come Andrew Burnett, Crawford, Johnston e Martin Jessop Price. Il testo elenca e data i tipi generali, con un elenco delle pi\u00f9 recenti ricerche sulla monetazione greca in Italia, comprendendo le emissioni fuse e battute dell'Etruria, Umbria e dell'Italia nord-orientale e centrale.\nNel 2001 Sandra Della Giovampaola, Paola Bittarelli e Margherita Bergamini hanno pubblicato la collezione Emilio Bonci Casuccini di Siena, con l'identificazione dei conii.\nRoberto Melillo ha pubblicato nel 2004 un ampio resoconto sul sistema monetario di Populonia. Nel 2003 \u00e8 stata pubblicata la SNG Paris 6, 1 a cura di Rita Parente, che \u00e8 uno dei lavori pi\u00f9 importanti per datare le monete etrusche ed \u00e8 diventata uno dei riferimento standard nella catalogazione delle monete.\nVanno infine citati i lavori di Italo Vecchi: \"Etruscan Coinage. Parte 1.\" e \"Italian Cast Coinage\", presenti in bibliografia."}
{"id": "1961321", "revid": "599013", "url": "https://it.wikipedia.org/wiki?curid=1961321", "title": "Chiesa di San Tommaso (Leivi)", "text": "La chiesa di San Tommaso \u00e8 un luogo di culto cattolico situato nella localit\u00e0 del Curlo, al termine di via Belvedere di Chiavari, nel comune di Leivi nella citt\u00e0 metropolitana di Genova. La chiesa \u00e8 sede della parrocchia omonima del vicariato di Chiavari-Lavagna della diocesi di Chiavari.\nStoria e descrizione.\nAnch'essa molto antica come gli altri edifici religiosi leivesi, \u00e8 citata in alcuni atti posteriori al XII secolo e fu fondata dai monaci colombaniani di Bobbio. Nel XIV secolo la sua comunit\u00e0 religiosa fu unita con la comunit\u00e0 della chiesa di San Bartolomeo, causando una lenta ma inesorabile decadenza.\nFu nel 1582 che il visitatore apostolico monsignor Francesco Bossi risalt\u00f2 l'importanza di tale edificio emanando una serie di provvedimenti in favore della chiesa. Difatti intorno al XVII secolo la chiesa fu arricchita da venticinque reliquie - conservate in una cripta sottostante la zona presbiterale - di santi martiri romani.\nIn concomitanza con la donazione delle reliquie furono effettuati nuovi lavori di restauro, specie il perimetro murario, ma gi\u00e0 nel secolo successivo - il XVIII - si segnalarono i primi problemi strutturali causati dall'abbandono. All'esterno, come gi\u00e0 presente nella chiesa di San Bartolomeo, \u00e8 presente il caratteristico ciottolato policromo."}
{"id": "1961325", "revid": "732240", "url": "https://it.wikipedia.org/wiki?curid=1961325", "title": "SDDS 8 channels", "text": ""}
{"id": "1961335", "revid": "110157", "url": "https://it.wikipedia.org/wiki?curid=1961335", "title": "Frassinelli", "text": "Frassinelli \u00e8 una casa editrice italiana fondata nel 1931 da Carlo Frassinelli.\nLa casa editrice diffonde opere di autori sia italiani che stranieri e propone novit\u00e0 di narrativa italiana e internazionale.\nStoria.\nFrassinelli viene fondata nel 1931 dal tipografo Carlo Frassinelli.\nDopo aver aperto la sua tipografia nel 1924, incontra il letterato Franco Antonicelli, che diventa suo consulente editoriale e direttore della prima collana. Quest'ultimo gli presenta Leone Ginzburg e Cesare Pavese, che diventano i suoi pi\u00f9 stretti collaboratori nella nuova impresa editoriale.\nInfatti, da quell'incontro nasce nel 1931 la sua attivit\u00e0 di editore con il progetto \"Biblioteca Europea\", con l'intenzione di portare un rinnovamento nel contesto editoriale italiano di quegli anni.\nCos\u00ec la prima collana \"Biblioteca Europea\" si apre al panorama della letteratura internazionale con \"L'armata a cavallo\" di Babel', al quale seguono le traduzioni pavesiane del \"Moby Dick\" di Melville e di \"Riso nero\" di Anderson, \"La luna dei Caraibi e altri drammi marini\" di Eugene O'Neill (tradotto da Ada Gobetti), \"Dedalus\" di Joyce (anche tradotto da Pavese), \"Il processo\" di Kafka, \"Le avventure di Huck Finn\" di Mark Twain, \"Il messaggio dell'imperatore e altri racconti\" ancora di Kafka, \"Il principe Otto\" di Stevenson e tre traduzioni di Massimo Mila (\"Ognuno\" di Ernst Wiechert, \"Il seme sulla speranza\" di Paul Ernst e \"Siddharta\" di Hesse). Questi libri rappresentano avvenimenti culturali e nello stesso tempo oggetti d'arte, rilegati a mano in custodie colorate.\nTra il 1936 e il 1937, nonostante la rottura con Antonicelli, l'attivit\u00e0 di Frassinelli continua intensamente ampliando e diversificando il catalogo: nel 1933 pubblica due volumetti delle \"Avventure di Topolino\", nati dalla collaborazione tra Pavese e Antonicelli, nel 1937 le \"Leggende\" e nel 1939 un volume di poesie.\nNel 1942 e nel 1946 nascono altre due collane ugualmente fortunate: \"Libri Divertenti\" e \"Opere Brevi.\"\nNel frattempo, durante il periodo di guerra, Frassinelli rimane solo perch\u00e9 i suoi pi\u00f9 stretti collaboratori vengono mandati al confino, in guerra o sono andati a lavorare dai grandi editori e le difficolt\u00e0 economiche fanno avanzare a fatica la casa editrice. Cos\u00ec,nel 1965 chiude l'impresa editoriale e il 23 dicembre decide di cedere l'intero catalogo (un centinaio di titoli) all'Adelphi Edizioni di Milano.\nNel 1968 il catalogo Adelphi ospita tutte le opere giacenti delle tre maggiori collane Frassinelli e in pi\u00f9 tre opere che completano la collana \"Romanzi\": \"Le catacombe\" di William Demby, \"Giorno di sacrificio\" di F.M Esfandiary e \"A proposito di una donna\" di Stephen Wendt. Nel 1972 viene aggiunta, interrompendone la collana, l'opera \"Il cavallo nero\" di Letizia Fortini. Inoltre, cinque dei maggiori successi della collana \"Romanzi\" vengono ripubblicati in una nuova collana \"Numeri Rossi,\" che comprende altri titoli dell'editore Adelphi.\nIl 22 settembre del 1982 il marchio viene acquistato dalla Sperling &amp; Kupfer Editori di Tiziano Barbieri Torriani, con la presidenza di Donatella Barbieri Torriani e la direzione di Vittorio Di Giuro. Nel 1989 Tiziano Barbieri Torriani subentra alla sorella, affidando la direzione editoriale a Mariagiulia Castagnone.\nDopo la morte di Tiziano Barbieri Torriani, nel 1995 la Sperling &amp; Kupfer, che detiene il marchio Frassinelli, viene completamente acquisita dal Gruppo Mondadori.\nDal 1984 gode di particolare attenzione (e per qualche titolo di successo) la collana \"Narrativa\", nella quale fanno parte opere internazionali come \"Il colore viola di\" Alice Walker, \"L\u2019albergo bianco\" di D. M. Thomas, \"La stoffa giusta\" di Tom Wolfe, \"La lista di Schindler\" di Thomas Keneally, \"Amatissima\" di Toni Morrison, \"L\u2019ultima tentazione\" di Nikos Kazantzakis, \"Un'arida stagione bianca\" di Andr\u00e9 Brink. Manuel V\u00e1zquez Montalb\u00e1n, Orhan Pamuk, Boris Akunin, Alda Merini, Nicholas Sparks (con il suo \"Le pagine della nostra vita\", 1996, debutta nel genere rosa), Aldo Busi, Sergio Grea e scrittori nuovi di aree emergenti come Nuruddin Farah, Wole Soyinka, Ljudmila Evgen'evna Ulickaja o Meir Shalev.\nIl 1999 \u00e8 un anno fruttuoso per Frassinelli, la quale, cercando un rapporto pi\u00f9 stretto fra narrativa e mercato, ha autori come Delern, Sparks, il Montalban saggista di \"O Cesare O Nulla\" (23.000 copie vendute), Fois (venduto all'estero) e tanti autori stranieri come Melissa Bank. Frassinelli conclude il 1999 a 11 miliardi, con un incremento stimato tra il 15% e il 20%.\nGli anni Novanta portano il Nobel a Morrison (1993) e la pubblicazione tra gli altri di Elfriede Jelinek (poi Nobel nel 2004), Maya Angelou, David Malouf, Orhan Pamuk (Nobel 2006), Patrick Modiano (Nobel 2014) e David Mitchell e Valerio Varesi.\nIl romanzo \"Storia di una ladra di libri\" di Markus Zusak, pubblicato dalla casa editrice, risulta il libro pi\u00f9 venduto in Italia nel 2014, mentre nel 2015 Frassinelli pubblica il vincitore del \"Man Booker Prize\" 2015, lo statunitense di origini giamaicane Marlon James. Negli ultimi anni il catalogo della casa editrice ha continuato ad arricchirsi di importanti autori, tra cui il cantautore Massimo Bubola e il torinese Giorgio De Maria, riscoperto dopo quarant'anni."}
{"id": "1961340", "revid": "729019", "url": "https://it.wikipedia.org/wiki?curid=1961340", "title": "Tautra", "text": "Tautra \u00e8 un'isola nel comune di Frosta nella contea di Tr\u00f8ndelag, Norvegia. Si trova nel Trondheimsfjord, a nord di Trondheim. Qui si trovano i resti dell'abbazia Tuter\u00f8 Kloster, monastero dei monaci cistercensi, fondato nel 1207 e dissolto durante la Riforma. Nel 2003 la Regina Sonja di Norvegia pos\u00f2 la prima pietra della Tautra Kloster, un nuovo monastero cistercense.\nL'isola si trova quasi nel mezzo del Trondheimsfjord, nel cuore della terra d'origine dei Vichinghi. Il monastero fu edificato strategicamente, molto vicino a Frostating, che era l'istituzione centrale per la promulgazione delle leggi quando il potere in Norvegia si trovava proprio in questa regione. D'altro canto, i monaci cistercensi del monastero di Tautra divennero una parte consistente della costruzione della nazione norvegese.\nUna larga parte dell'isola ed i suoi sobborghi sono stati designati come area protetta secondo la convenzione di Ramsar a causa della ricchezza dell'avifauna ivi stanziante o migrante. Ora vi sono professionisti organizzati apposta nell'area, che fanno da guida non solo per guardare gli uccelli ma anche per conoscere la natura e la storia di Tautra."}
{"id": "1961341", "revid": "436907", "url": "https://it.wikipedia.org/wiki?curid=1961341", "title": "Madre tortura", "text": "Madre tortura \u00e8 il primo album solista del chitarrista italiano Richard Benson, pubblicato nel 1999.\nEsso presenta in totale sette tracce, di cui tre sono brani musicali, altre tre le relative basi musicali e una \u00e8 un monologo.\nDescrizione.\nProdotto dalla Playgame Music, \"Madre tortura\" venne realizzato in soli tre giorni effettivi di lavorazione: la title track fu addirittura registrata al primo tentativo. In tutti i pezzi, ad esclusione del terzo che \u00e8 solo parlato, Benson \u00e8 accompagnato dai Mizar agli strumenti e da Ester Esposito (sua futura moglie) come voce femminile.\nIl disco venne da molti recensito negativamente, anche per quanto riguarda l'esecuzione tecnica di Benson, ma ricevette invece alcuni giudizi positivi dal punto di vista lirico e per alcuni spunti strumentali."}
{"id": "1961344", "revid": "116974406", "url": "https://it.wikipedia.org/wiki?curid=1961344", "title": "Make It Happen", "text": "Make It Happen \u00e8 una canzone scritta e prodotta da Mariah Carey con David Cole e Robert Clivill\u00e9s della C&amp;C Music Factory, e registrata per il secondo album della Carey \"Emotions\" del 1991. \u00c8 stato estratto come terzo singolo dell'album nel 1992."}
{"id": "1961361", "revid": "767487", "url": "https://it.wikipedia.org/wiki?curid=1961361", "title": "Craig Davies", "text": "Carriera.\nClub.\nCresciuto nelle giovanili del Shrewsbury Town e in seguito del , nell'agosto 2004 si \u00e8 trasferito all'Oxford United, dove ha fatto il suo esordio il 30 agosto 2004 nella partita vinta 1-0 contro Notts County. Ha segnato 8 volte in 29 presenze durante il primo anno tra i professionisti.\nSi \u00e8 trasferito al Verona, nella Serie B italiana, nel gennaio 2006, ma, anche per problemi di ambientamento., \u00e8 sceso in campo per uno spezzone di partita con la squadra giallobl\u00f9, prima di tornare in Inghilterra nel febbraio 2006 senza fare pi\u00f9 ritorno a Verona. Nell'agosto 2006 il Verona gli ha rinnovato il contratto fino al 2011 e ceduto in prestito al Wolverhampton, militante in Championship.\nIl giocatore sembrava la scelta giusta per la societ\u00e0 fino al mercato riparatore di gennaio 2007, quando l'arrivo di Andy Keogh ha privato Davies del ruolo di titolare. Durante l'esperienza nel Wolverhampton Davies non ha segnato nemmeno un gol nelle 23 partite di campionato giocate, andando in rete solo in FA Cup contro l'Oldham Athletic. In seguito Davies si \u00e8 svincolato dalla squadra italiana proprietaria del suo cartellino e ha firmato proprio per l'Oldham Athletic, militante in League One, nel giugno 2007. Ha segnato subito all'esordio con la nuova maglia contro il , con il gol-vittoria realizzato al 90\u00ba minuto. Con questo gol \u00e8 diventato subito titolare inamovibile.\nNel 2008 \u00e8 passato in prestito allo Stockport County. La stagione successiva ha firmato un contratto con il Brighton &amp; Hove Albion, venendo trasferito in due stagioni in prestito allo Yeovil Town Football Club e al Port Vale. Nel 2010 si \u00e8 trasferito definitivamente a Chesterfield Football Club, contribuendo a vincere la League Two nella sua prima stagione. Nel luglio 2011 \u00e8 passato al Barnsley.\nIl 22 settembre 2012 in Birmingham City-Barnsley realizza quattro reti nello 0-5 finale. Viene poi venduto al Bolton Wanderers nel gennaio 2013. Il gennaio successivo \u00e8 passato in prestito Preston North End fino al termine della stagione.\nLa stagione successiva ha giocato nuovamente con il Bolton.\nNazionale.\nDavies \u00e8 stato convocato pi\u00f9 volte dal Galles avendo nonni di origine gallese. Ha fatto il suo debutto con la maglia della nazionale nel pareggio 0-0 contro la Slovenia il 17 agosto 2005 e ha giocato in diverse nazionali giovanili del Galles. Nella nazionale Under-21 ha inoltre il record di essere nel gruppo dei quattro che hanno siglato una tripletta, dopo John Hartson, Lee Jones e Ched Evans."}
{"id": "1961370", "revid": "1776051", "url": "https://it.wikipedia.org/wiki?curid=1961370", "title": "Beretinec", "text": "Beretinec \u00e8 un comune della Croazia di 2.288 abitanti della regione di Vara\u017edin."}
{"id": "1961376", "revid": "767487", "url": "https://it.wikipedia.org/wiki?curid=1961376", "title": "Breznica (Croazia)", "text": "Breznica \u00e8 un comune della Croazia di 2.304 abitanti della regione di Vara\u017edin."}
{"id": "1961377", "revid": "287204", "url": "https://it.wikipedia.org/wiki?curid=1961377", "title": "Here to Heaven", "text": "Here to Heaven \u00e8 l'album di debutto di Jamie-Lynn Sigler. L'album contiene il singolo \"Cry Baby\", unico estratto dal disco, e tre brani in lingua spagnola.\nL'album a livello commerciale \u00e8 stato un insuccesso, nonostante una massiccia promozione con varie apparizione televisive (come a Total Request Live). La Sigler aveva in precedenza dichiarato di essere convinta che l'album sarebbe stato un successo e che avrebbe rappresentato una svolta definitiva per la sua carriera. In un'intervista rilasciata nel maggio 2007 con la rivista Vegas, la Sigler ha dichiarato di essere molto imbarazzata dal fiasco del suo disco e di essere addirittura pentita di averlo pubblicato."}
{"id": "1961387", "revid": "158286", "url": "https://it.wikipedia.org/wiki?curid=1961387", "title": "Cattedrale di S. Magnus", "text": ""}
{"id": "1961389", "revid": "339392", "url": "https://it.wikipedia.org/wiki?curid=1961389", "title": "Pinstripe", "text": ""}
{"id": "1961391", "revid": "1437722", "url": "https://it.wikipedia.org/wiki?curid=1961391", "title": "Manifesto (Raf)", "text": "Manifesto \u00e8 il sesto album discografico di Raf, pubblicato dall'etichetta discografica Warner Music nel 1995.\nI brani vennero scritti durante un soggiorno del cantautore in Corsica. Oltre alla versione tradizionale ne usc\u00ec un'altra composta da due CD: il primo in formato audio classico, mentre il secondo racchiudeva contenuti multimediali.\n\u00c8 anche l'album che segna l'inizio del sodalizio con il suo attuale co-produttore Simone Papi. Suona Neil Conti, batterista dei Prefab Sprout, che ha lavorato anche con Annie Lennox, Paul Young, James Blunt, Cathy Dennis, Duncan James, Will Young."}
{"id": "1961392", "revid": "1747071", "url": "https://it.wikipedia.org/wiki?curid=1961392", "title": "Peter Hedges", "text": "Biografia.\nHedges \u00e8 cresciuto nel West Des Moines, nello Iowa, e ha frequentato la Valley High School di Iowa, dove faceva parte del gruppo teatrale, che comprendeva il gruppo di improvvisatori teatrali e la troupe di mimi, \"La Dozzina di Baker\". In seguito and\u00f2 alla North Carolina School of the Arts. Ha iniziato la sua carriera nel mondo del cinema scrivendo l'adattamento del suo stesso romanzo \"What's Eating Gilbert Grape\" per il grande schermo. Il film, \"Buon compleanno Mr. Grape\", \u00e8 stato diretto Lasse Hallstr\u00f6m ed \u00e8 stato ben accolto dalla critica. Nel 2002 ha ricevuto una nomination all'Oscar per la sceneggiatura del film \"About a Boy - Un ragazzo\". Nello stesso anno ha scritto e diretto il film \"Schegge di April\", interpretato da Katie Holmes e dedicato a sua madre. In seguito ha scritto e diretto i film \"L'amore secondo Dan\" (2007), \"L'incredibile vita di Timothy Green\" (2012) e \"Ben is Back\" (2018). \nVita privata.\nHedges \u00e8 sposato dal 1993 con la poetessa Susan Bruce Titman. Hanno due figli, Simon e Lucas Hedges. Lucas, che ha intrapreso una carriera da attore, ha iniziato recitando nel film del padre \"L'amore secondo Dan\"."}
{"id": "1961393", "revid": "486946", "url": "https://it.wikipedia.org/wiki?curid=1961393", "title": "Kayway", "text": ""}
{"id": "1961394", "revid": "486946", "url": "https://it.wikipedia.org/wiki?curid=1961394", "title": "Keeway", "text": ""}
{"id": "1961398", "revid": "154893", "url": "https://it.wikipedia.org/wiki?curid=1961398", "title": "Heisei tanuki gassen Ponpoko", "text": ""}
{"id": "1961400", "revid": "1543377", "url": "https://it.wikipedia.org/wiki?curid=1961400", "title": "Walter Kennedy (pirata)", "text": "Biografia.\nCarriera nella pirateria.\nInizi\u00f2 a navigare nel 1718 sulla nave \"\"La Rover\" insieme al Capitano Howell Davis. Alla morte di Davis, nel 1719, Walter and\u00f2 a far parte dell'equipaggio del pirata Bartholomew Roberts che era stato eletto per sostituire Davis.\nMentre Roberts navigava sullo sloop \"The Fortune\"\", Walter ricevette l'ordine di seguire lo sloop di Roberts e di fare rotta verso l'Irlanda. Ma per un incidente la nave di Walter si distrusse sulle coste della Scozia e quindi si vide costretto a ritirarsi dalla pirateria.\nRitiro dalla pirateria e morte.\nLa maggior parte degli uomini dell'equipaggio vennero catturati e impiccati ma Walter riusc\u00ec comunque a fuggire e a ritirarsi a Dublino. Poi scapp\u00f2 in Inghilterra dove apr\u00ec una casa di prostituzione. Una delle prostitute per\u00f2 accus\u00f2 Walter di rapina; venne poi condannato a morte per pirateria e impiccato a Londra il 19 giugno 1721.\nJolly Roger.\nLa Jolly Roger di Walter Kennedy raffigurava un uomo nudo con in una mano una clessidra e nell'altra mano una sciabola nell'atto di tagliare un teschio con le ossa incrociate. Significava che il tempo per le vittime fosse scaduto."}
{"id": "1961406", "revid": "123008231", "url": "https://it.wikipedia.org/wiki?curid=1961406", "title": "Campionato sudamericano di pallavolo femminile 1995", "text": "Il XXI campionato sudamericano di pallavolo femminile si \u00e8 svolto nel 1995 a Porto Alegre, in Brasile. Al torneo hanno partecipato 8 squadre nazionali sudamericane e la vittoria finale \u00e8 andata per la nona volta al Brasile.\nPodio.\nCampione.\nBrasile(Nono titolo)\nSecondo posto.\nPer\u00f9\nTerzo posto.\nArgentina"}
{"id": "1961407", "revid": "1711941", "url": "https://it.wikipedia.org/wiki?curid=1961407", "title": "Lia F\u00e1il", "text": "Lia F\u00e1il (irlandese, \"Pietra del Destino\") \u00e8 un megalite presso la Collina dell'Inaugurazione (in irlandese: \"an Forrad\") presso Tara, nel County Meath in Irlanda. La Pietra serviva nella cerimonia di incoronazione degli Alti Re (o re Supremi) d'Irlanda, secondo la leggenda fin dai tempi di Muirchertach mac Ercae che regn\u00f2 attorno all'anno 500.\nOrigini.\nNella mitologia celtica le origini della Lia F\u00e1il risalgono all'invasione dell'Irlanda da parte dei T\u00faatha D\u00e9 Danann. Questo popolo di semidei avrebbe viaggiato fino alle Isole Settentrionali (Geoffrey Keating le identifica con la Norvegia), dove avrebbe imparato arti magiche e tecniche varie, vivendo diviso in quattro citt\u00e0: F\u00e1ilias, Gorias, Murias e Finias. Da qui i T\u00faatha D\u00e9 Danann proseguirono alla volta della Scozia settentrionale, portando con s\u00e9 un tesoro da ognuna delle loro antiche sedi: \nPoteri.\nLa Lia F\u00e1il aveva secondo la tradizione un potere magico: il legittimo Alto Re che l'avesse calpestata l'avrebbe fatta gridare di gioia. La Pietra sarebbe stata anche in grado di ringiovanire il Re, garantendogli un lungo governo.\nC\u00fa Chulainn spezz\u00f2 in due con la spada la Lia F\u00e1il quando essa non legittim\u00f2 le pretese al regno di Lugaid Riab nDerg. Da allora non fu pi\u00f9 sentita ridere, eccetto che all'incoronazione di Conn delle Cento Battaglie e di Brian Boru.\nInis F\u00e1il.\nDa questa pietra i T\u00faatha D\u00e9 Danann diedero nome all'Irlanda Inis F\u00e1il (dove \"inis\" significa \"isola\": quindi Isola del Destino), cos\u00ec che a sua volta il termine 'F\u00e1l', smarrito il significato originale, divenne sinonimo di Irlanda (da cui \"Lia F\u00e1il\" si pu\u00f2 tradurre per le epoche tarde \"Pietra d'Irlanda\"). \"Inisfail\" venne anche utilizzato come sinonimo di \"\" in alcune poesie nazionalistiche del XIX e dell'inizio del XX secolo (ad esempio la poesia del 1863 intitolata \"Inisfail\" di Aubrey Thomas de Vere).\nIl termine \"Fianna F\u00e1il\", come sinonimo di \"soldati d'Irlanda\" (a volte \"soldati del Destino\") fu usato in varie occasioni: "}
{"id": "1961411", "revid": "1571574", "url": "https://it.wikipedia.org/wiki?curid=1961411", "title": "I ragazzi del massacro (romanzo)", "text": "I ragazzi del massacro (1968) \u00e8 un romanzo poliziesco di Giorgio Scerbanenco, il terzo romanzo del ciclo di \"Duca Lamberti\", ambientato a Milano come i precedenti. \nDal romanzo fu tratto nel 1969 il film omonimo.\nTrama.\nA Duca Lamberti \u00e8 stata affidata l'indagine sull'omicidio di Matilde Crescenzaghi, una giovane insegnante. L'omicidio \u00e8 avvenuto nell'aula della scuola serale A. e M. Fustagni, presso piazzale Loreto. Matilde insegnava a undici ragazzi dai tredici ai vent'anni, che avevano quasi tutti alle spalle storie familiari drammatiche ed esperienze di riformatorio. La donna \u00e8 stata aggredita da quasi tutti i ragazzi insieme e massacrata con efferatezza inaudita: era stata denudata, abusata e seviziata.\nDopo avere studiato le schede personali dei giovani imputati, Duca e Mascaranti li interrogano per una notte intera, interrotti pi\u00f9 volte dalle telefonate della sorella e Livia Ussaro (conosciuta durante la sua prima indagine), che lo aggiornano sulle condizioni della nipotina, colpita da una febbre fortissima. Duca sparge in tutto l'ufficio dell'anice lattescente (assenzio), di cui era stata rinvenuta una bottiglia vuota nell'aula della scuola: probabilmente i ragazzi hanno compiuto il massacro sotto l'effetto di questo liquore, dunque Lamberti vuole ricreare la situazione vissuta e colpire i ragazzi nel profondo della psiche. A tutti i ragazzi viene chiesto il ruolo avuto nel massacro e chi ha portato la bottiglia: tutti si dichiarano innocenti o al massimo di essere stati costretti dagli altri sotto le minacce ad assistere alle violenze. Tra gli interrogati c'\u00e8 Fiorello Grasso, che dimostra un'indole diversa: molti ragazzi lo additano come colui che ha portato il liquore, ma il suo profilo parla di una famiglia onesta e il sedicenne risulta vittima dei compagni per la sua omosessualit\u00e0.\nGli interrogatori si rivelano vani: la condotta difensiva dei ragazzi sembra studiata per creare confusione sul colpevole e Duca inizia a pensare che dietro l'omicidio ci sia un adulto, che ha spinto i ragazzi ad agire con brutalit\u00e0 e che mantiene su di loro una pressione psicologica forte. Duca ottiene dall'amico Commissario Carrua la possibilit\u00e0 di continuare le indagini e di poter utilizzare Livia come autista. Tornato a casa scopre che la nipotina \u00e8 morta a seguito di un aggravamento delle condizioni respiratorie, ma non ha nemmeno il tempo di consolare la sorella: Fiorello Grasso chiede di poter parlare nuovamente con lui. Il ragazzo, terrorizzato, chiede di non essere lasciato solo con i compagni e minaccia di uccidersi, e lascia intuire di sapere chi sia il vero colpevole. Ricostruendo le vicende personali dei ragazzi, Duca arriva ad approfondire quella di Ettore Elusic, un ragazzo arrivato dalla Jugoslavia: questi aveva un'amica pi\u00f9 anziana di lui da cui riceveva dei soldi in cambio di sesso. La donna si rivela essere Listza Kadieni, la quale confessa con vergogna di aver davvero pagato il ragazzo; rivela che Ettore si drogava assieme a un amico, il quale riceveva la droga da una dottoressa.\nDuca si reca dall'assistente sociale che segue i ragazzi, Alberta, la quale, inizialmente reticente a parlare di quanto accaduto, li difende spassionatamente indicando come causa del massacro le loro difficili situazioni familiari. Poco alla volta Duca entra in confidenza con la donna, e lei gli racconta di sua sorella Ernesta: questa, un medico, aveva aiutato Beatrice, una ragazza disperata, ad abortire, e successivamente le due donne erano diventate amanti. Il fratello di Beatrice, Paolino, \u00e8 uno degli undici ragazzi: aveva iniziato a ricattarla, chiedendole soldi e droga in cambio del suo silenzio sulla relazione lesbica. Duca si reca dalle due donne, ma queste gli dicono solo che Paolino aveva compiuto diversi viaggi in Svizzera per procacciarsi la droga, accompagnato da un altro dei ragazzi e un misterioso uomo.\nMentre le indagini continuano Fiorello Grassi, in riformatorio, si suicida. Duca fa chiamare tutti i ragazzi per interrogarli e scoprire se Fiorello non sia stato in realt\u00e0 ucciso, ma ancora una volta si scontra con la loro omert\u00e0. La sua attenzione viene attratta da Carolino Marassi, che si lascia scappare che Fiorello frequentava un bar per stare con un ragazzo con cui aveva una relazione, e intuisce che l'unico modo per procedere \u00e8 farsi affidare il Marassi, provare a guadagnare la sua fiducia e ottenere informazioni su cosa fosse realmente accaduto nella sera del massacro. Il giudice, lo stesso che aveva condannato Duca per procurata eutanasia, gli concede il permesso. Duca lo porta a casa della sorella e, nonostante il suo atteggiamento sospettoso, lo tratta da amico, gli consente di lavarsi, gli compra dei nuovi vestiti ed evita domande sul massacro. Carolino rimane comunque diffidente fino a che, per dimostrare la sua fiducia al ragazzo, con un pretesto Duca lo lascia libero di uscire. Appena in strada Carolino \u00e8 dibattuto: inizialmente vorrebbe evitare di deludere Duca, ma presto inizia a temere che la benevolenza del poliziotto finir\u00e0 e che verr\u00e0 riportato al riformatorio. Decide quindi di scappare per le vie di Milano, seguito a sua insaputa da Mascaranti. Il ragazzo raggiunge l'abitazione di una prostituta di mezz'et\u00e0, Marisela Domenici: quando il ragazzo le racconta di Duca, la donna capisce che sia una trappola e improvvisa un piano per sfuggire alla polizia.\nNel frattempo Duca e Livia vengono avvisati da Mascaranti che il ragazzo \u00e8 entrato nella casa e vi si introducono a loro volta. Venuto a sapere il suo nome, il poliziotto ricorda che Marisela \u00e8 la madre di Ettore Dominici, uno degli undici ragazzi del massacro. Scopre inoltre che il padre del ragazzo \u00e8 Oreste Domenici, detto Francone, pi\u00f9 volte arrestato per reati vari e per traffico di stupefacenti con la Svizzera, oltre che per sfruttamento della prostituzione; l'uomo \u00e8 morto di polmonite in carcere pochi anni prima. Duca decide quindi di andare a trovare la sorella di Marisela, alla quale era stato affidato Ettore. La signora ricorda con disprezzo la vita del nipote e racconta che un giorno la maestra Crescenzaghi era venuta a casa sua per informarla che il ragazzo da tempo non andava pi\u00f9 a scuola; durante quel colloquio, la Faluggi l'aveva messa a parte dei traffici della famiglia. La Crescenzaghi aveva poi denunciato alla polizia questi illeciti, ritenendo questo l'unico modo di salvare il ragazzo. I genitori di Ettore vennero arrestati e durante la detenzione il padre mor\u00ec in carcere. Duca comprende che il movente del massacro \u00e8 la vendetta.\nI poliziotti fanno irruzione nella casa di Marisela, ma la donna e il ragazzo sono fuggiti. Duca si rende allora conto di avere sottovalutato l'intera situazione: la trappola che aveva ordito l'ha portato a perdere Carolino e la colpevole del massacro, che probabilmente scapper\u00e0 dopo essersi sbarazzata del ragazzo: questo avr\u00e0 serie ripercussioni sulla sua carriera. Nel frattempo Marisela porta Carolino in un nascondiglio alla periferia di Milano e lo colpisce a un rene; il ragazzo riesce a fuggire in auto e, dopo aver vagato in stato confusionale per l'intera notte, decide di andare dall'unica persona che ha mostrato attenzione nei suoi confronti. Livia e Duca, rincasando, lo trovano svenuto nella macchina posteggiata di fronte casa loro. Una volta ristabilitosi, Carolino inizia a raccontare la verit\u00e0. La notte del massacro, Ettore aveva aperto il portone della scuola alla madre, la quale aveva iniziato a colpire la maestra incitando i ragazzi a partecipare alle sevizie, offrendo loro l'anice in cui aveva disciolto della droga. Duca \u00e8 convinto che, per la sua crudelt\u00e0, Marisela meriterebbe di morire: un buon avvocato sarebbe certo in grado di farle riconoscere l'infermit\u00e0 mentale e alla fine avrebbe scontato solo in parte le sue colpe. D'accordo con Carrua, l'uomo decide allora di raccontare i particolari del delitto in una conferenza stampa in modo da spingere Marisela a sentirsi braccata e indurla cos\u00ec al suicidio. In effetti la donna si lancia con l'auto contro un autobus, ma se la cava con pochi danni e viene arrestata. Duca confessa a Livia e a Carrua di essere contento che la storia sia finita in quel modo, e dichiara che cercher\u00e0 in tutti i modi di aiutare Carolino a trovare riscatto.\nAdattamenti.\nNel gennaio 2018 il \"Teatro Franco Parenti\" di Milano ospita la versione teatrale de \"I ragazzi del massacro\", ad opera della compagnia Linguaggicreativi di Milano, con la regia di Paolo Trotti e gli attori Stefano Annoni, Diego Paul Galtieri e Federica Gelosa. Lo spettacolo vince il premio \"Next \u2013 Laboratorio di idee per la produzione e distribuzione dello spettacolo dal vivo lombardo\u201d, ideato e promosso da Regione Lombardia, in collaborazione con Fondazione Cariplo."}
{"id": "1961413", "revid": "599013", "url": "https://it.wikipedia.org/wiki?curid=1961413", "title": "Aconcagua (disambigua)", "text": ""}
{"id": "1961417", "revid": "266628", "url": "https://it.wikipedia.org/wiki?curid=1961417", "title": "I ragazzi del massacro (film)", "text": ""}
{"id": "1961424", "revid": "123008229", "url": "https://it.wikipedia.org/wiki?curid=1961424", "title": "Campionato sudamericano di pallavolo femminile 1993", "text": "Il XX campionato sudamericano di pallavolo femminile si \u00e8 svolto nel 1993 a Cuzco, in Per\u00f9. Al torneo hanno partecipato 6 squadre nazionali sudamericane e la vittoria finale \u00e8 andata per la dodicesima volta al Per\u00f9.\nPodio.\nCampione.\nPer\u00f9(Dodicesimo titolo)\nSecondo posto.\nBrasile\nTerzo posto.\nVenezuela"}
{"id": "1961425", "revid": "1305772", "url": "https://it.wikipedia.org/wiki?curid=1961425", "title": "Franca Chiaromonte", "text": "Biografia.\nDeputata nella XII del Partito Democratico della Sinistra e nella XIV e nella XV dei Democratici di Sinistra, alle elezioni politiche del 2008 \u00e8 eletta senatrice del Partito Democratico.\nNel 2009 ha proposto un disegno di legge costituzionale, insieme all'onorevole Luigi Compagna del PdL, per ripristinare l'immunit\u00e0 parlamentare.\n\u00c8 figlia di Gerardo Chiaromonte, gi\u00e0 parlamentare del Partito Comunista Italiano e del PDS."}
{"id": "1961427", "revid": "767487", "url": "https://it.wikipedia.org/wiki?curid=1961427", "title": "Brezni\u010dki Hum", "text": "Brezni\u010dki Hum \u00e8 un comune della Croazia di 1.575 abitanti della regione di Vara\u017edin."}
{"id": "1961430", "revid": "767487", "url": "https://it.wikipedia.org/wiki?curid=1961430", "title": "Cestica", "text": "Cestica \u00e8 un comune della Croazia di 5.678 abitanti della regione di Vara\u017edin."}
{"id": "1961433", "revid": "767487", "url": "https://it.wikipedia.org/wiki?curid=1961433", "title": "Donja Vo\u0107a", "text": "Donja Vo\u0107a \u00e8 un comune della Croazia di 2.844 abitanti della regione di Vara\u017edin."}
{"id": "1961439", "revid": "287204", "url": "https://it.wikipedia.org/wiki?curid=1961439", "title": "Ahmednagar", "text": " \nAhmednagar \u00e8 una citt\u00e0 dell'India di abitanti, capoluogo del distretto di Ahmednagar, nello stato federato del Maharashtra. In base al numero di abitanti la citt\u00e0 rientra nella classe I (da persone in su).\nGeografia fisica.\nLa citt\u00e0 \u00e8 situata a 19\u00b0 4' 60 N e 74\u00b0 43' 60 E e ha un'altitudine di .\nSociet\u00e0.\nEvoluzione demografica.\nAl censimento del 2001 la popolazione di Ahmednagar assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "1961441", "revid": "287204", "url": "https://it.wikipedia.org/wiki?curid=1961441", "title": "Akola", "text": " \nAkola \u00e8 una citt\u00e0 dell'India di 399.978 abitanti, capoluogo del distretto di Akola, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 20\u00b0 43' 60 N e 77\u00b0 0' 0 E e ha un'altitudine di 282 .\nSociet\u00e0.\nEvoluzione demografica.\nAl censimento del 2001 la popolazione di Akola assommava a 399.978 persone, delle quali 206.433 maschi e 193.545 femmine. I bambini di et\u00e0 inferiore o uguale ai sei anni assommavano a 50.637, dei quali 26.269 maschi e 24.368 femmine. Infine, coloro che erano in grado di saper almeno leggere e scrivere erano 301.311, dei quali 164.277 maschi e 137.034 femmine."}
{"id": "1961442", "revid": "486946", "url": "https://it.wikipedia.org/wiki?curid=1961442", "title": "La pesca gigante", "text": ""}
{"id": "1961444", "revid": "287204", "url": "https://it.wikipedia.org/wiki?curid=1961444", "title": "Beed", "text": " \nBeed (o Bid) \u00e8 una citt\u00e0 dell'India di 138.091 abitanti, capoluogo del distretto di Beed, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 18\u00b0 58' 60 N e 75\u00b0 46' 0 E e ha un'altitudine di 491 .\nSociet\u00e0.\nEvoluzione demografica.\nAl censimento del 2001 la popolazione di Beed assommava a 138.091 persone, delle quali 71.790 maschi e 66.301 femmine. I bambini di et\u00e0 inferiore o uguale ai sei anni assommavano a 19.510, dei quali 10.256 maschi e 9.254 femmine. Infine, coloro che erano in grado di saper almeno leggere e scrivere erano 99.785, dei quali 56.282 maschi e 43.503 femmine."}
{"id": "1961447", "revid": "767487", "url": "https://it.wikipedia.org/wiki?curid=1961447", "title": "Gornji Kneginec", "text": "Gornji Kneginec \u00e8 un comune della Croazia di 5.259 abitanti della regione di Vara\u017edin."}
{"id": "1961448", "revid": "287204", "url": "https://it.wikipedia.org/wiki?curid=1961448", "title": "Bhandara", "text": " \nBhandara \u00e8 una citt\u00e0 dell'India di 85.034 abitanti, capoluogo del distretto di Bhandara, nello stato federato del Maharashtra. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 21\u00b0 10' 0 N e 79\u00b0 39' 0 E e ha un'altitudine di 243 .\nSociet\u00e0.\nEvoluzione demografica.\nAl censimento del 2001 la popolazione di Bhandara assommava a 85.034 persone, delle quali 43.441 maschi e 41.593 femmine. I bambini di et\u00e0 inferiore o uguale ai sei anni assommavano a 9.767, dei quali 4.986 maschi e 4.781 femmine. Infine, coloro che erano in grado di saper almeno leggere e scrivere erano 68.269, dei quali 36.999 maschi e 31.270 femmine."}
{"id": "1961455", "revid": "767487", "url": "https://it.wikipedia.org/wiki?curid=1961455", "title": "Jal\u017eabet", "text": "Jal\u017eabet \u00e8 un comune della Croazia di 3.732 abitanti della regione di Vara\u017edin."}
{"id": "1961456", "revid": "287204", "url": "https://it.wikipedia.org/wiki?curid=1961456", "title": "Buldhana", "text": "Buldhana \u00e8 una citt\u00e0 dell'India di 62.979 abitanti, capoluogo del distretto di Buldhana, nello stato federato del Maharashtra. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 20\u00b0 31' 60 N e 76\u00b0 10' 60 E e ha un'altitudine di 638 .\nSociet\u00e0.\nEvoluzione demografica.\nAl censimento del 2001 la popolazione di Buldhana assommava a 62.979 persone, delle quali 32.717 maschi e 30.262 femmine. I bambini di et\u00e0 inferiore o uguale ai sei anni assommavano a 8.216, dei quali 4.462 maschi e 3.754 femmine. Infine, coloro che erano in grado di saper almeno leggere e scrivere erano 48.751, dei quali 26.959 maschi e 21.792 femmine."}
{"id": "1961457", "revid": "142951", "url": "https://it.wikipedia.org/wiki?curid=1961457", "title": "Shree Guru Gobind Singh ji", "text": ""}
{"id": "1961458", "revid": "767487", "url": "https://it.wikipedia.org/wiki?curid=1961458", "title": "Klenovnik", "text": "Klenovnik \u00e8 un comune della Croazia di 2.278 abitanti della regione di Vara\u017edin."}
{"id": "1961459", "revid": "92723", "url": "https://it.wikipedia.org/wiki?curid=1961459", "title": "Chandrapur", "text": " \nChandrapur \u00e8 una citt\u00e0 dell'India di 297.612 abitanti, capoluogo del distretto di Chandrapur, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 19\u00b0 56' 60 N e 79\u00b0 17' 60 E e ha un'altitudine di 188 .\nSociet\u00e0.\nEvoluzione demografica.\nAl censimento del 2001 la popolazione di Chandrapur assommava a 297.612 persone, delle quali 148.499 maschi e 149.113 femmine. I bambini di et\u00e0 inferiore o uguale ai sei anni assommavano a 35.548, dei quali 18.752 maschi e 16.796 femmine. Infine, coloro che erano in grado di saper almeno leggere e scrivere erano 216.797, dei quali 120.613 maschi e 96.184 femmine."}
{"id": "1961469", "revid": "287204", "url": "https://it.wikipedia.org/wiki?curid=1961469", "title": "Dhule", "text": " \nDhule \u00e8 una citt\u00e0 dell'India di 341.473 abitanti, capoluogo del distretto di Dhule, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 20\u00b0 53' 60 N e 74\u00b0 46' 60 E e ha un'altitudine di 239 .\nSociet\u00e0.\nEvoluzione demografica.\nAl censimento del 2001 la popolazione di Dhule contava 341.473 persone, delle quali 177.631 maschi e 163.842 femmine. I bambini di et\u00e0 inferiore o uguale ai sei anni assommavano a 44.929, dei quali 23.755 maschi e 21.174 femmine. Infine, coloro che erano in grado di saper almeno leggere e scrivere erano 255.794, dei quali 142.203 maschi e 113.591 femmine."}
{"id": "1961470", "revid": "709565", "url": "https://it.wikipedia.org/wiki?curid=1961470", "title": "Tofffsy", "text": "Tofffsy o Le avventure di Tofffsy e l'erba musicale \u00e8 una serie televisiva a cartoni animati ideata da Pierluigi de Mas e trasmessa in Italia e in Svizzera italiana negli anni settanta.\nTrama.\nTofffsy \u00e8 un piccolissimo folletto con due grossi ciuffi di riccioli biondi (ogni volta che Tofffsy ha un'idea geniale, i ciuffi si allungano per poi arricciarsi di nuovo, producendo un effetto sonoro) che vive in un castello e che \u00e8 venuto in possesso di un seme della magica \"erba musicale\". Dopo averlo piantato germogli\u00f2 producendo la magica erba che solo chi \u00e8 sinceramente pentito delle proprie malefatte riesce a far suonare. Tofffsy smaschera numerosi personaggi malvagi, i quali, a seguito di punizione, si pentono immancabilmente delle loro male azioni, e riescono a suonare l'erba musicale. Ogni episodio si conclude con un monito di Tofffsy:\nTra i principali personaggi del cartone animato vi \u00e8 Otto, un vecchio baffuto fantasma amico di Tofffsy, che lo aiuta spesso nelle sue avventure.\nDistribuzione.\nLa serie \u00e8 composta da 26 episodi della durata di 6 minuti ciascuno. Fu trasmessa in italiano negli settanta su Telemontecarlo e sulla Televisione Svizzera Italiana; and\u00f2 in onda anche sulla Rai, che ne trasmise solo pochi episodi. Fu doppiata in francese e mandata in onda in Qu\u00e9bec sulla T\u00e9l\u00e9vision de Radio-Canada (SRC) e in Francia su TF1.\nVenne realizzata una versione distribuita nel formato cinematografico domestico Super8, su bobine da 60 metri. La serie \u00e8 stata restaurata nel 2004 dalla Fondazione Cineteca Italiana, che l'ha distribuita in DVD col titolo \"Le avventure di Tofffsy e l'erba musicale\", includendo contenuti extra quali un'intervista all'autore. Un ulteriore restauro, in 2K, \u00e8 stato eseguito nel 2018.\nProduzione.\nLa serie \u00e8 ideata e prodotta da Pierluigi de Mas per la Audiovisivi De Mas nel 1974. I disegni e il coordinamento sono di Pierluigi de Mas, Roberta Casini, Tonino Salerno, Gian Andrea Garola.\nLa sigla \u00e8 di Gianfranco Tadini. Nel 1977 fu pubblicato un 45 giri dalla casa discografica CGD, che ne contiene una versione interpretata dal complesso L'Erba Musicale, con testo di Bruno Lauzi e arrangiamento di Renato Angiolini.\nRiconoscimenti.\nNel 1974 vinse il primo premio di categoria al \"Festival Internazionale dell'animazione\" di Zagabria."}
{"id": "1961471", "revid": "1305772", "url": "https://it.wikipedia.org/wiki?curid=1961471", "title": "Arcos", "text": ""}
{"id": "1961472", "revid": "767487", "url": "https://it.wikipedia.org/wiki?curid=1961472", "title": "Ljube\u0161\u0107ica", "text": "Ljube\u0161\u0107ica \u00e8 un comune della Croazia di 3.732 abitanti della regione di Vara\u017edin."}
{"id": "1961476", "revid": "123008197", "url": "https://it.wikipedia.org/wiki?curid=1961476", "title": "Campionato sudamericano di pallavolo femminile 1979", "text": "Il XIII campionato sudamericano di pallavolo femminile si \u00e8 svolto nel 1979 a Rosario, in Argentina. Al torneo hanno partecipato 7 squadre nazionali sudamericane e la vittoria finale \u00e8 andata per la settima volta, la quinta consecutiva, al Per\u00f9.\nPodio.\nCampione.\nPer\u00f9(Settimo titolo)\nSecondo posto.\nBrasile\nTerzo posto.\nArgentina"}
{"id": "1961477", "revid": "767487", "url": "https://it.wikipedia.org/wiki?curid=1961477", "title": "Mali Bukovec", "text": "Mali Bukovec \u00e8 un comune della Croazia di 2.507 abitanti della regione di Vara\u017edin."}
{"id": "1961482", "revid": "1776051", "url": "https://it.wikipedia.org/wiki?curid=1961482", "title": "Martijanec", "text": "Martijanec \u00e8 un comune della Croazia di abitanti della regione di Vara\u017edin."}
{"id": "1961486", "revid": "1776051", "url": "https://it.wikipedia.org/wiki?curid=1961486", "title": "Maru\u0161evec", "text": "Maru\u0161evec \u00e8 un comune della Croazia di 6.692 abitanti della regione di Vara\u017edin."}
{"id": "1961488", "revid": "207432", "url": "https://it.wikipedia.org/wiki?curid=1961488", "title": "Mathilde", "text": ""}
{"id": "1961490", "revid": "1005847", "url": "https://it.wikipedia.org/wiki?curid=1961490", "title": "Lionello Cosentino", "text": "Carriera politica.\nLionello Cosentino \u00e8 stato assessore alla Sanit\u00e0 nella Giunta regionale del Lazio dal 1995 al 2000, e nel 2007 \u00e8 stato nominato responsabile dei Democratici di Sinistra per la Sanit\u00e0 nel Lazio.\n\u00c8 stato eletto come deputato nelle elezioni politiche del 2006 con L'Ulivo nella circoscrizione Lazio 1, e come senatore nelle elezioni politiche del 2008 con il Partito Democratico nella circoscrizione Lazio. Dal 22 maggio 2008 \u00e8 membro della 12\u00aa Commissione permanente per Igiene e sanit\u00e0, e dall'8 ottobre 2008 fa parte dell Commissione parlamentare di inchiesta sull'efficacia e l'efficienza del Servizio sanitario nazionale.\nNel Novembre 2013 si \u00e8 presentato candidato come Segretario della Federazione Romana del Partito Democratico e, con pi\u00f9 del 45 per cento, ha raccolto la maggioranza relativa dei voti, accedendo pertanto al ballottaggio. \u00c8 stato eletto segretario il 13 dello stesso mese, per acclamazione, in seguito al ritiro dello sfidante, Tommaso Giuntella, a sua volta eletto presidente.\nNel Gennaio 2017 lascia il Partito Democratico."}
{"id": "1961492", "revid": "110157", "url": "https://it.wikipedia.org/wiki?curid=1961492", "title": "C-lebrity", "text": "C-lebrity, \u00e8 il secondo singolo estratto dall'album \"The Cosmos Rocks\", della rock band britannica dei Queen + Paul Rodgers.\nIl singolo.\nPreceduto da Say It's Not True nel dicembre 2007, \u00e8 stato suonato per la prima volta all'Al Murray Show il 4 aprile 2008, passato in radio dal 4 agosto in Inghilterra e pubblicato l'8 settembre 2008 in formato CD, Vinile 7\" e Download Digitale.\nIl singolo \u00e8 entrato nelle Uk Single Charts (Week 38) in 33\u00aa posizione alla prima settimana dall'uscita, trainando al 51\u00ba posto l'album Greatest Hits (Queen) a 27 anni dalla sua uscita.\nIl singolo non \u00e8 stato ben accolto dalla critica, in particolare le obiezioni sono state sulla scelta del brano per il lancio del nuovo album. A conferma di ci\u00f2 il brano non ha raggiunto particolari livelli di vendita, uscendo ben presto dalle charts internazionali (in Inghilterra vi \u00e8 rimasto solo per una settimana). A differenza di Say It's Not True, uscito nel 2007, si pu\u00f2 definire il primo vero e proprio singolo della nuova band. \u00c8 infatti stato suonato per la prima volta con un mixaggio molto simile a quello dell'album, mentre il singolo ha lo stesso mixaggio dell'album.\nStile.\nLo stile della canzone risente molto dell'influenza dei membri superstiti dei Queen anche se non introduce particolari novit\u00e0. Molto evidente in questa canzone \u00e8 la chitarra di Brian May, fin dall'introduzione, cos\u00ec come i cori tipici dei Queen. La canzone, nata da un'idea originale di Roger Taylor, ha forti similitudini con vecchie hits dei Queen.\nTracce.\nVinile.\nLato A: C-lebrity\nLato B: Fire &amp; Water (Live at Saitama Super Arena, Tokyo, 2005)\nDownload digitale.\nThe Show Must Go On \u00e8 disponibile solo per il download da iTunes Store"}
{"id": "1961498", "revid": "729019", "url": "https://it.wikipedia.org/wiki?curid=1961498", "title": "Isola Navarino", "text": "Isola Navarino (in spagnolo Isla Navarino) \u00e8 una delle isole pi\u00f9 australi del Cile, nell'arcipelago della Terra del Fuoco, inquadrata amministrativamente nel comune cileno di Cabo de Hornos, capitale della Provincia dell'Ant\u00e1rtica Chilena, facente parte della Regione di Magellano e dell'Antartide Cilena. La capitale \u00e8 Puerto Williams, citt\u00e0 di circa 2.500 abitanti. In quest'isola si trova Puerto Toro, un villaggio di circa 50 pescatori che \u00e8 l'abitato spontaneo pi\u00f9 meridionale del Sud America (e del mondo, se non consideriamo le basi militari e scientifiche in Antartide).\nLocalizzazione.\nSi trova a sud della bocca ad oriente del Canale di Beagle, che porta verso l'Oceano Atlantico. Costituisce il fianco sud della parte iniziale (dall'Atlantico) del medesimo stretto, dall'altro lato si trova l'isola Grande della Terra del Fuoco, nella sezione appartenente all'Argentina. Ad ovest il Canale Murray la separa dall'Isola Hoste.\nStoria umana e naturale.\nLa storia e l'archeologia sono probabilmente la maggiore risorsa dell'Isola Navarino e delle isole vicine. La scoperta della cultura Yamana attraverso i reperti esistenti potrebbe incrementare il turismo scientifico, sviluppandosi sulla base di un museo locale. La rotta della missione naturalistica del \"Beagle\" potrebbe seguire in importanza, con una sosta in tutti i punti trascendenti. Ci sono interessanti reperti, ma soprattutto gli uccelli acquatici, la geologia e la botanica dell'isola sono di rilevanza.\nGeografia.\nHa un'area di 2.473\u00a0km\u00b2, estensione che la rende la quinta maggiore isola dell'arcipelago della terra de Fuoco, dopo l'Isola Grande della Terra del Fuoco (47.992\u00a0km\u00b2), l'Isola Riesco 5.005 (km\u00b2), l'Isola Hoste (4117\u00a0km\u00b2), l'Isola Santa In\u00e9s (3.668\u00a0km\u00b2).\nClima, fauna, flora, orografia.\nL'isola \u00e8 ricoperta da boschi rigogliosi che danno rifugio a una abbondante vita animale. Il paesaggio predominante \u00e8 quello di montagna con molti laghi, boschi e tundra, con torrenti, cascate e dighe fatte dai castori in fango e legno. Il punto pi\u00f9 alto \u00e8 il Cerro La Bandera, parte dei \"Dientes de Navarino\" che raggiunge i 900 metri e deve il suo nome all'enorme bandiera cilena che poteva essere facilmente vista da Puerto Williams. A nord si estende il canale di Beagle, confine naturale con l'Argentina, al sud la Bahia Nassau che porta verso le Isole Wollaston, a occidente il gi\u00e0 menzionato Canale Murray e ad est il Passaggio Goree che porta verso l'Isola Lennox e l'Isola Picton.\nClima.\nNel nord dell'isola Navarino, dove si trova Puerto Williams, le precipitazioni medie arrivano a 467\u00a0mm, con una temperatura di 6\u00a0\u00b0C. Il mese pi\u00f9 caldo arriva alla media di 9,6\u00a0\u00b0C, il pi\u00f9 freddo ha una media di 1,9\u00a0\u00b0C. Nel sud, le precipitazioni annue sono di 800\u00a0mm e le temperature sono lievemente inferiori. Le precipitazioni sono distribuite uniformemente nell'arco dell'anno e una parte di queste sono nevose.\nFlora.\nNell'estremo nord dell'Isola Navarino \u00e8 presente una vegetazione caratterizzata da Bosco subpolare magellanico, le cui specie caratteristiche sono faggi australi (Nothofagus pumilio e Nothofagus antarctica) nelle sue zone pi\u00f9 aride, il Nothofagus betuloides nelle aree pi\u00f9 umide, e Tundra Magellanica in zone con poco drenaggio di acque.\nNel sud dell'isola \u00e8 presente il Bosco subpolare magellanico, probabilmente associato all'incremento delle precipitazioni, la maggior altitudine e il miglior drenaggio del suolo. La specie caratter\u00edstica \u00e8 il \"Nothofagus betuloides\", presente in raggruppamenti anche in zone di maggior altitudine o coste esposte al vento.\nLa parte dell'isola, che circonda i laghi Navarino e Windhond, pi\u00f9 i territori della costa meridionale, hanno una vegetazione di Tundra magellanica. Questa formazione raggruppa una serie di comunit\u00e0 vegetali, fra cui si nota maggiormente la Tundra Esfagnosa (Sphagnum magellanicum) e la Tundra Pulvinada (Donatia fascicularis - Astelia pumilia).\nInfine c'\u00e8 il Deserto andino, che include tutti i territori che per effetto delle condizioni climatiche derivate dall'altitudine, mancano di vegetazione di arbusti o alberi o che comunque hanno una flora non superiore al 30%, o senza nessuna vegetazione.\nPopolazione.\nIn totale l'Isola Navarino ha circa 3.000 abitanti tra vari paesi e villaggi. 2.262 abitanti popolano Puerto Williams, capitale della Provincia dell'Ant\u00e1rtica Chilena. Praticamente tutti gli abitanti vivono nel nord dell'isola, ma esistono anche grandi insediamenti (\"\"estancias\") a sud.\nCitt\u00e0 e villaggi.\nLe \"grandes estancias\"\" sono:"}
{"id": "1961499", "revid": "1442080", "url": "https://it.wikipedia.org/wiki?curid=1961499", "title": "Campionato sudamericano di pallavolo femminile 1964", "text": "Il VI campionato sudamericano di pallavolo femminile si \u00e8 svolto nel 1964 a Buenos Aires, in Argentina. Al torneo hanno partecipato 4 squadre nazionali sudamericane e la vittoria finale \u00e8 andata per la prima volta al Per\u00f9.\nPodio.\nCampione.\nPer\u00f9(Primo titolo)\nSecondo posto.\nParaguay\nTerzo posto.\nArgentina"}
{"id": "1961508", "revid": "92723", "url": "https://it.wikipedia.org/wiki?curid=1961508", "title": "Ripieno (registro d'organo)", "text": "Con ripieno ci si riferisce a un particolare registro dell'organo.\nStruttura.\nIl ripieno \u00e8 un registro di mutazione composta, tipicamente italiano, formato da un insieme di canne labiali di tipo principale: ci\u00f2 significa che, premendo un tasto dell'organo, suonano pi\u00f9 canne contemporaneamente, le quali producono i diversi armonici del tasto premuto.\nAnticamente il ripieno non esisteva come registro indipendente, ma era costituito da diversi registri azionabili a uno a uno, separatamente, ognuno con il suo tirante (decimaquinta, decimanona, vigesimaseconda, eccetera) sulla consolle dell'organo. Successivamente, a partire dalla riforma ceciliana, gli organari raggrupparono le varie file di canne in un unico comando. Sulla consolle, dunque, fu posto solo il tirante denominato \"Ripieno\", seguito dal numero di file di cui \u00e8 composto.\nUn tirante con scritto \"Ripieno 5 file\", supponendo che la prima sia la duodecima, far\u00e0 perci\u00f2 suonare contemporaneamente le file a distanza di duodecima, decimaquinta, decimanona, vigesimaseconda e vigesimasesta dalla nota base. A seconda delle caratteristiche costruttive dello strumento e delle diverse scuole organarie, tuttavia, alcune file di canne possono essere omesse per motivi timbrici o di equilibrio fonico.\nLe file di armonici che possono comporre il ripieno sono le seguenti:\nNelle scuole organarie non italiane la divisione in file non esiste, in quanto i ripieni seguono ancora il principio del blockwerk medioevale, nel quale tutte le canne vengono fatte suonare insieme contemporaneamente. I ripieni vengono al massimo divisi fra ripieni gravi (fourniture in Francia e mistura in Germania) e ripieni acuti (cimbalo in Francia e scharf in Germania).\nPer le file pi\u00f9 acute, poich\u00e9 non \u00e8 possibile costruire canne pi\u00f9 piccole di una certa dimensione (l'ultima ottava della decimaquinta \u00e8 costituita da canne non pi\u00f9 lunghe di tre centimetri e mezzo) si sfrutta il principio del \"ritornello\", ossia si riprende il suono dell'ottava precedente. Ad esempio, se non \u00e8 possibile costruire una canna pi\u00f9 piccola di quella che produce il suono Si3, a partire dalla nota successiva (il Do4) si faranno suonare le canne delle ottave precedenti. Con questo sistema, a mano a mano che il ripieno sale verso gli acuti si avranno file di canne che ritornelleranno sempre pi\u00f9 spesso.\nNon esistono, tuttavia, regole fisse per stabilire quando e dove ritornellare: gli organari, infatti, spesso modificano il modo di ritornellare a seconda delle necessit\u00e0 e delle caratteristiche specifiche di ogni strumento."}
{"id": "1961514", "revid": "37056", "url": "https://it.wikipedia.org/wiki?curid=1961514", "title": "Shree Guru Angad Dev ji", "text": ""}
{"id": "1961519", "revid": "149727", "url": "https://it.wikipedia.org/wiki?curid=1961519", "title": "Ferrovia Bari-Matera", "text": ""}
{"id": "1961520", "revid": "1305772", "url": "https://it.wikipedia.org/wiki?curid=1961520", "title": "Sentiero Dino Icardi", "text": "Il sentiero Dino Icardi al Chambeyron (o pi\u00f9 brevemente, sentiero Dino Icardi) \u00e8 un sentiero escursionistico ad anello che si sviluppa in alta Valle Maira, nel comune di Acceglio, in provincia di Cuneo, Italia.\n\u00c8 dedicato a \"Dino Icardi\", alpinista della Valle Maira morto per una malattia nel febbraio del 1988.\nDescrizione.\nIl sentiero, si sviluppa su quelli che, all'epoca della sua creazione, erano itinerari poco battuti, che congiungono il \"Vallone dell'Infernetto\" al \"Vallonasso di Stroppia\". Si tratta comunque di itinerari che si sovrappongono in parte a sentieri indicati e segnalati dalla Provincia di Cuneo, ed in particolare:\nIl tracciamento e la sistemazione del sentiero furono effettuati nell'estate del 1988.\nIl tracciato passa alle pendici del Monte Chambeyron, la cima pi\u00f9 elevata della Valle Maira, del Monte Baueria e della Rocca Bianca, attraversando zone molto suggestive dell'alta Valle Maira. \u00c8 identificato da un segnavia rettangolare giallo e blu dipinto sulle rocce. Ai diversi bivi si incontrano anche le moderne paline indicatrici metalliche, sulle quali il sentiero \u00e8 indicato con la numerazione S23.\nNonostante qualche tratto attrezzato ed alcuni passaggi un po' esposti, il sentiero \u00e8 comunque classificato come \"sentiero escursionistico\".\nIl percorso viene effettuato di norma in giornata. \u00c8 possibile spezzarlo in due fermandosi a dormire al Bivacco Barenghi.\nNel tratto tra il Bivacco Barenghi ed il bivio per il \"colle Nubiera\" a quota 2600\u00a0m circa, il sentiero si sovrappone al tracciato del \"sentiero Roberto Cavallero\".\nPercorso dettagliato.\nAvvicinamento.\nLa partenza del sentiero pu\u00f2 essere raggiunta in automobile. Si segue la strada carrozzabile della Valle Maira fino all'abitato di Chiappera (comune di Acceglio); si prosegue, tenendosi a sinistra, fino al Rifugio Campo Base. Da qui si prosegue ancora sulla strada sterrata che continua verso Ovest. Al primo bivio si prende la diramazione di sinistra, in leggera salita, e la si segue per circa 1\u00a0km. Si supera un guado, ed in breve si arriva ad uno spiazzo, poco prima di un segnale di divieto di transito, in localit\u00e0 \"Ponte delle Fie\". Un apposito segnale indicatore indica l'inizio del sentiero.\nDescrizione del tracciato.\nDal segnale di inizio sentiero (1686\u00a0m) si risale il pendio con numerosi tornanti per circa 30 minuti. Un traverso orizzontale riporta verso Est, attraversando le \"Cascate di Stroppia\", poi si risale in diagonale verso Ovest, fino ad arrivare alla base di uno sperone roccioso in cui \u00e8 scavato un aereo sentiero che lo risale (opera realizzata dal Battaglione Alpini \"Valcamonica\" nel 1939-40). Al vertice dello sperone, un esposto traverso orizzontale conduce al Rifugio Stroppia (2260\u00a0m; 1,30 h).\nSi prosegue verso Est traversando un'altra volta le \"Cascate di Stroppia\", poi si risale portandosi nel punto pi\u00f9 basso del \"Vallonasso di Stroppia\". Il sentiero lo risale sul fondovalle senza particolari difficolt\u00e0, fino a giungere alla sommit\u00e0 del vallone, ove su uno sperone sorge il Bivacco Barenghi (2815\u00a0m; 4h).\nSvoltando a destra, il sentiero attraversa in quota sotto la \"Cima della Finestra\" e, tenendosi sempre suborizzontale sopra il \"Lago della Finestra\", arriva al \"Colle dell'Infernetto\" (2783\u00a0m; 5 h).\nSi scende verso il \"Lago dell'Infernetto\" per un ripido sentiero dal fondo abbastanza infido, che presente due tratti attrezzati con funi metalliche. Il sentiero sbocca in un canalone, che si discende senza grosse difficolt\u00e0 fino al \"Lago dell'Infernetto\". Volgendo a destra (Est) si discende per comodo sentiero il prativo \"Vallone dell'Infernetto\", fino a raggiungere la strada sterrata che sale da Chiappera. Poco pi\u00f9 a valle si prende a destra la vecchia strada sterrata, che in circa 1,5\u00a0km di comoda discesa riporta al punto di partenza (7 h).\nVarianti e raccordi.\n\u00c8 possibile percorrere il sentiero in senso inverso, salendo dal Vallone dell'Infernetto e scendendo dal Rifugio Stroppia; in questo modo si evita la discesa dal Colle dell'Infernetto, considerata poco sicura da alcuni.\nSeguendo questo percorso, \u00e8 possibile salire con le auto fino alle \"Grange Collet\" e partire da l\u00ec. In discesa, a met\u00e0 strada tra il Rifugio Stroppia ed il punto di partenza ufficiale del sentiero, si trova una deviazione che, con un traverso verso Ovest, riporta allo sbocco superiore della vecchia strada sterrata senza dover discendere fino a quota 1686 m.\nVolendo o dovendo accorciare il percorso, \u00e8 possibile collegare direttamente il fondo del Vallonasso di Stroppia con il Colle dell'Infernetto mediante il sentiero S19, accorciando il percorso di circa 1-1.30 h.\nCollegamenti esterni.\nDescrizione del sentiero Dino Icardi"}
{"id": "1961523", "revid": "834", "url": "https://it.wikipedia.org/wiki?curid=1961523", "title": "Bugre (Minas Gerais)", "text": ""}
{"id": "1961524", "revid": "791317", "url": "https://it.wikipedia.org/wiki?curid=1961524", "title": "Vergine dei Poveri", "text": "Vergine dei Poveri (o Nostra Signora di Banneux), \u00e8 l'appellativo con cui la Chiesa cattolica venera Maria, in seguito alle otto apparizioni che avrebbe avuto a Banneux, in Belgio, tra il 15 gennaio ed il 2 marzo 1933, la piccola Mariette Beco (1921-2011).\nStoria delle apparizioni.\nBanneux (o Banneux-Notre-Dame) \u00e8 un piccolo borgo belga situato sulle Ardenne, a poco pi\u00f9 di venti chilometri da Liegi. All'epoca delle presunte apparizioni Banneux aveva solo 325 abitanti, tra i quali, nella frazione chiamata \"La Fange\" (Il Fango), abitava la famiglia Beco, composta da Julien Beco, dalla moglie Louise W\u00e9gimont e dai loro undici figli. Mariette Beco era la primogenita, nata il 25 marzo 1921; in famiglia c'era indifferenza nei confronti della religione, atteggiamento diffuso nella Banneux dell'epoca. Mariette non andava bene n\u00e9 a scuola n\u00e9 al catechismo, anche perch\u00e9 in casa era necessario il suo aiuto.\nSecondo quanto riferito da Mariette, il 15 gennaio 1933, domenica, mentre \u00e8 in casa ad attendere il fratellino Julien, verso le 19 avrebbe visto dalla finestra, nel giardino, una figura femminile luminosa, vestita di bianco, con le mani giunte: la bambina prende il rosario cominciando a recitarlo, mentre la \"Bella Signora\" l'avrebbe invitata ad andare da lei. Ma la madre, spaventata, glielo impedisce: quando la piccola torna alla finestra, la \"Signora\" sarebbe scomparsa.\nTre giorni dopo, il 18 gennaio, alla stessa ora, la bambina racconta di aver visto di nuovo la \"Signora\", seguendola fino a una sorgente, dove le dice: \"Questa sorgente \u00e8 riservata per me\", prima di scomparire; il 19 gennaio la \"Signora\" si sarebbe presentata come la \"Vergine dei Poveri\", precisando che la sorgente \u00e8 \"per tutte le nazioni... per i malati\". Erano passate appena poco pi\u00f9 di due settimane dalla fine di altre apparizioni della Vergine in Belgio, a Beauraing.\nIl 20 gennaio la Madonna avrebbe chiesto la costruzione di una piccola cappella. Mariette, nonostante il freddo, continua ogni giorno ad aspettare in preghiera nel solito posto e alla solita ora la \"bella Signora\", che sarebbe riapparsa l'11 febbraio per dirle: \"Io vengo ad addolcire la sofferenza\". Il 15 febbraio la bambina, dietro suggerimento del cappellano, chiede alla Madonna un segno, ed ella avrebbe risposto: \"Credete in me, io creder\u00f2 in voi\", rivelandole un segreto prima di scomparire.\nLuned\u00ec 20 febbraio, riferisce Mariette, la Vergine le avrebbe detto: \"Mia cara bambina, pregate molto\", prima di allontanarsi. Gioved\u00ec 2 marzo piove a dirotto, ma all'improvviso il cielo si rasserena e la Madonna le sarebbe apparsa per l'ultima volta, col volto serio, velato di tristezza, dicendo: \"Io sono la Madre del Salvatore, la Madre di Dio\", prima di scomparire dopo aver benedetto la piccola con un segno di croce.\nLe guarigioni.\nA seguito delle apparizioni di Banneux, nei mesi immediatamente successivi, si registrarono numerose guarigioni ritenute inspiegabili dai credenti.\nUno tra i casi pi\u00f9 celebri fu quello della signora Goethals, di Anversa. A causa di un incidente d'auto, aveva subito lesioni gravissime e il suo volto era stato profondamente deturpato: aveva inoltre perso l'udito e la capacit\u00e0 di ingerire cibi solidi. Durante il pellegrinaggio a Banneux bevve l'acqua della sorgente e guar\u00ec in pochi minuti: la deformazione facciale era scomparsa insieme alla sordit\u00e0, e la donna pot\u00e9 inoltre tornare a nutrirsi normalmente.\nUn altro caso assai noto si verific\u00f2 proprio in Italia, a Milano: la signora Luigia Nova, inferma a letto da ben 297 giorni, invoc\u00f2 con fede la Vergine dei Poveri. Ella le sarebbe apparsa e l'avrebbe guarita immediatamente. \nI casi di guarigioni inspiegabili legati a Banneux sono innumerevoli. I competenti organi ecclesiastici, di concerto col personale medico, sottoposero al vaglio i pi\u00f9 rilevanti, dichiarandone l'autenticit\u00e0.\nAncora oggi se ne verificherebbero di continuo, e il santuario \u00e8 visitato ogni anno da centinaia di migliaia di pellegrini, che bevono con fede alla sorgente di acqua indicata dalla Vergine.\nIl riconoscimento da parte della Chiesa cattolica.\nNel 1935, durante il papato di Pio XI, la Chiesa cattolica form\u00f2 una commissione per accertare la veridicit\u00e0 delle apparizioni e nel 1942, durante il papato di Pio XII, il vescovo di Liegi ne approv\u00f2 il culto.\nNel 1949, infine, le apparizioni furono approvate definitivamente dalla Chiesa cattolica e annoverate tra quelle ufficiali.\nMariette Beco nel frattempo aveva condotto una vita riservata, creandosi una famiglia.\nOggi il santuario della \"Vergine dei poveri\" di Banneux \u00e8 meta di frequenti pellegrinaggi."}
{"id": "1961526", "revid": "123008235", "url": "https://it.wikipedia.org/wiki?curid=1961526", "title": "Campionato sudamericano di pallavolo femminile 1999", "text": "Il XXIII campionato sudamericano di pallavolo femminile si \u00e8 svolto dal 16 al 26 1999 a Valencia, in Venezuela. Al torneo hanno partecipato 7 squadre nazionali sudamericane e la vittoria finale \u00e8 andata per l'undicesima volta, la terza consecutiva, al Brasile.\nPodio.\nCampione.\nBrasile(Undicesimo titolo)\nSecondo posto.\nArgentina\nTerzo posto.\nPer\u00f9"}
{"id": "1961527", "revid": "767487", "url": "https://it.wikipedia.org/wiki?curid=1961527", "title": "Classe Kola", "text": "Le fregate della classe Kola (progetto 42 Sokol secondo la classificazione russa) vennero costruite per la Marina Sovietica nei primi anni cinquanta. Rimasero in servizio fino agli anni settanta, quando furono demolite. In Unione Sovietica erano classificate Storozhevoi Korabl, ovvero navi da pattugliamento.\nSviluppo e tecnica.\nLe Kola erano una versione sovietica delle tedesche classe Elbing, risalenti alla seconda guerra mondiale. La costruzione venne intrapresa presso il cantiere navale Yantar, a Kaliningrad, e fu limitata a sole otto unit\u00e0. Infatti, le Kola erano considerate troppo costose per essere costruite in serie, e quindi gli vennero preferite le pi\u00f9 piccole ed economiche classe Riga.\nL'armamento principale consisteva in quattro cannoni da 100\u00a0mm sistemati in altrettanti impianti singoli. L'armamento secondario o antiaereo comprendeva invece quattro impianti binati, due da 37\u00a0mm ed altrettanti da 25\u00a0mm.\nLa componente ASW era costituita da due lanciatori di missili antisommergibile del tipo MBU-900, che vennero successivamente sostituiti con altrettanti RBU-2500. Le cariche di profondit\u00e0 erano 48. Completavano l'armamento tre tubi lanciasiluri in altrettanti impianti singoli da 533\u00a0mm.\nIl servizio.\nLe Kola entrarono in servizio tra il 1951 ed il 1953, e servirono la VMF fino agli anni settanta, quando furono demolite."}
{"id": "1961528", "revid": "307923", "url": "https://it.wikipedia.org/wiki?curid=1961528", "title": "Alberto Marchetti", "text": ""}
{"id": "1961529", "revid": "76963", "url": "https://it.wikipedia.org/wiki?curid=1961529", "title": "Deborah Shelton", "text": "Biografia.\nGi\u00e0 vincitrice di concorsi di bellezza negli Stati Uniti (\u00e8 stata Miss USA nel 1970), ha raggiunto la fama internazionale negli anni ottanta soprattutto per aver interpretato Mandy Winger, la giovane amante di J.R. Ewing (Larry Hagman) nel telefilm \"Dallas\" (1984 - 1987) e per il ruolo di Gloria Revelle, ovvero la ragazza della \u201cfinestra di fronte\u201d, poi uccisa, nel film di Brian De Palma \"Omicidio a luci rosse\" (\"Body Double\", 1984).\nHa inoltre lavorato, tra l'altro, nei telefilm \"A-Team\", \"T.J. Hooker\", \"Nip Tuck\", ecc."}
{"id": "1961532", "revid": "1993636", "url": "https://it.wikipedia.org/wiki?curid=1961532", "title": "Monastero degli Arcangeli", "text": "Il monastero degli Arcangeli Michele e Gabriele, o semplicemente monastero degli Arcangeli (in serbo latino \"Manastir Sveti Arhan\u0111eli\", cirillico \"M\u0430\u043d\u0430\u0441\u0442\u0438\u0440 \u0421\u0432\u0435\u0442\u0438 \u0410\u0440\u0445\u0430\u043d\u0452\u0435\u043b\u0438\"), costruito sulle rovine di un'antica chiesa tra il 1343 e il 1352 per ordine dello zar Stefano Uro\u0161 IV Du\u0161an, \u00e8 situato a pochi chilometri di distanza dalla citt\u00e0 di Prizren, nella provincia proclamatasi indipendente e parzialmente riconosciuta, Kosovo, sul corso del fiume Bistrica. Tra gli architetti che hanno partecipato alla costruzione del monastero si ricordano Petros, Vojislav, Srdjan, Nos e Vojihna. A dirigere i lavori di costruzione c'era l'abate Mitropolit Jakov. Il monastero divenne in poco tempo uno dei pi\u00f9 importanti dei Balcani e arriv\u00f2 ad ospitare pi\u00f9 di 200. Lo zar Du\u0161an diede ai frequentatori di questo monastero 93 villaggi e una miniera a Toplica, alcuni vigneti e dei campi da coltivare. Molti dei prodotti sarebbero stati venduti al mercato di Prizren. L'olio arrivava da Antivari e il pesce dai laghi Scutari e Plav.\nDu\u0161an fu infine sepolto nella chiesa principale del monastero. La riconciliazione della chiesa ortodossa serba e del patriarcato di Costantinopoli, alla quale il monastero degli Arcangeli prese parte, \u00e8 il pi\u00f9 importante evento accaduto dopo la morte di Du\u0161an. Lo storico Constantine Jiricek scrisse che, nel 1375, dopo la riconciliazione delle chiese serbe e greche, entrambi i rappresentanti religiosi tennero una messa in onore di Du\u0161an, svolta nella chiesa del monastero. Il monastero ospit\u00f2 anche Jefrem, il patriarca serbo che prese parte alla battaglia del Kosovo.\nCon la crisi di Prizren del 1455 e l'arrivo dei turchi nei Balcani, il monastero degli Arcangeli fu assediato. Rare fonti storiche e alcuni scavi archeologici evidenziano il declino del monastero e la sua totale distruzione nella seconda met\u00e0 del XVI secolo. La chiesa fu completamente demolita dal Turco Sinan Pascia e le sue macerie furono utilizzate per completare la moschea di Prizren, la quale fu completata nel 1615. Abbandonato, il monastero rimase in questo stato per circa tre secoli. Nel 1927 Radoslav Grujic condusse gli scavi archeologici del monastero e trasfer\u00ec i reperti ritrovati al Museo archeologico di Skopje. Dopo la seconda guerra mondiale, negli anni 1970, grazie a molti lavori il monastero fu ricostruito.\nLa vita al monastero prende esempio da quella condotta nei luoghi di culto medievali: sono svolte regolarmente le funzioni religiose e si sta in isolamento. Nel monastero \u00e8 presente una bottega nella quale vengono prodotte miniature in legno intagliato dei temi biblici. Esiste inoltre una sarteria e un luogo dove i monaci imparano ad utilizzare il computer. Al giorno d'oggi il monastero \u00e8 frequentato dai restanti credenti nella religione serba ortodossa della zona di Prizren e Sredacka \u017dupa.\nStoria.\nCostruzione.\nGli scavi archeologici nel territorio della chiesa maggiore hanno confermato che ancora prima esisteva un santuario, anch'esso dedicato agli arcangeli Gabriele e Michele, demolito prima della costruzione del monastero degli Arcangeli. I ricercatori hanno inoltre indagato sul perch\u00e9 dell'inaugurazione e della protezione del monastero da parte dello zar Du\u0161an. \u00c8 risultato che, come molti altri sovrani bizantini, egli, che pochi mesi prima aveva conquistato molte citt\u00e0 nel territorio serbo, dichiar\u00f2 l'arcangelo Michele suo patrono. Alcune fonti storiche affermano inoltre che, nel periodo della costruzione, Du\u0161an soffriva di problemi di salute. Una volta guarito, nel 1340, rese grazie al suo protettore, l'arcangelo Michele, costruendo un monastero a lui dedicato.\nA Prizren, dove si trovava la principale dimora del re Stefano Uro\u0161 IV Du\u0161an, venne perci\u00f2 fondato, nella primavera del 1343, a tre chilometri a nord dalla citt\u00e0, un monastero, dedicato agli arcangeli Gabriele e Michele. Alcuni documenti menzionano che Gregorio di Hilandar lasci\u00f2 poco tempo dopo il monastero, che gli apparteneva, per poi trasferirsi a Korisa e alloggiare col fratello Jakov, abate del monastero degli Arcangeli, e per condurre una vita di affari.\nIl posto nel quale fu eretto il monastero, sulla sponda sinistra del fiume Bistrica, in una platea formata dal veloce corso del fiume, era precedentemente il sito nel quale sorgeva gi\u00e0 una chiesa dedicata anch'essa agli arcangeli Michele e Gabriele. Il territorio era protetto dalle mura di un'ex-fortezza, le quali racchiudevano buona parte del monte Sara. Da l\u00ec la piccola citt\u00e0, costituita allora dalla cappella di San Nicola, dalla chiesa degli Arcangeli, dalle mura e da alcune abitazioni, poteva controllare chiunque si recasse a Prizren, ed \u00e8 per questo ragione che il monastero ricevette i soprannomi \"87 Gornji Grad\" (letteralmente \"87 Citt\u00e0 Superiore\"), \"Visegrad\" e \"Prizrenac\".\nAlcuni anni dopo, quando la costruzione del monastero degli Arcangeli era ancora in corso, fu formato un largo insieme di 93 villaggi che includevano abitazioni, mulini, terreni coltivati e botteghe di artigiani specializzati in vari campi, che avrebbero reso autonomo il tutto. La maggior parte del territorio appartenente al monastero si estendeva nella regione di Prizren, ma alcuni villaggi erano situati anche nelle zone di confine, in Macedonia (prevalentemente nelle aree di Skopje e Tetovo), in Albania e sulla costa montenegrina (a sud di Scutari). Il monastero degli Arcangeli fu inserito nella giurisdizione dell'imperatore.\nLa dominazione turca.\nDurante la dominazione turca, il monastero degli Arcangeli, come altri luoghi di culto, perse molti territori e di conseguenza venne parzialmente privato della sua autonomia. Verso la fine del XVII secolo Sinan Pa\u0161a commission\u00f2 a vari architetti una moschea nella citt\u00e0 di Prizren da decorare con i preziosi dipinti e da costruire con i materiali con i quali furono edificati luoghi di culto lungo il fiume Bistrica. Pochi anni dopo la sua demolizione, il monastero degli Arcangeli venne abbandonato e cadde in rovina, per poi essere coperto con dei cumuli di terra.\nDopo la devastazione, del monastero restarono solo i pavimenti e le mura dell'ex-fortezza, riportati alla luce durante i recenti scavi archeologici, oltre che numerosi frammenti dei muri e sculture. La chiesa principale, dedicata agli arcangeli Gabriele e Michele, fu una delle pi\u00f9 grandi della Serbia, da quanto si pu\u00f2 vedere dalla superficie occupata dal pavimento. La Cappella di San Nicola fu eretta vicino alla chiesa maggiore. Con la sua posizione, scelta appositamente, rispetta la tradizione locale che ritiene che la parte meridionale deve occupare pi\u00f9 spazio, come nella chiesa della Vergine Ljevi\u0161ka, nel monastero di De\u010dani e nel Monastero patriarcale di Pe\u0107.\nUno speciale collegamento architettonico tra la chiesa maggiore del monastero e i santuari di Costantinopoli, dove Du\u0161an trascorse l'infanzia, richiama la sua richiesta di costruzione del monastero degli Arcangeli. Inoltre, suo padre, Stefan Decanski, pass\u00f2 molti anni nel monastero di Cristo Pantocratore, famoso per il suo ospedale, dove tent\u00f2 senza risultati di diventare abate. La seconda chiesa per importanza del monastero di Cristo Pantocratore era dedicata ai due arcangeli Gabriele e Michele, e nel suo interno si trovano le tombe delle dinastie dei Comneni e dei Paleologi. La forma e la grandezza dell'abside meridionale di questa chiesa coincidono con quella della chiesa principale del monastero degli Arcangeli.\nRistrutturazione.\nCon l'arrivo del vescovo Artemije, appartenente alla diocesi di Ra\u0161ka e Prizren, cominciarono i lavori di ristrutturazione per molti dei monasteri situati nelle regioni del Kosovo e della Metohija. Cos\u00ec, negli anni 1990 del secolo appena trascorso, inizi\u00f2 la ricostruzione del monastero degli Arcangeli Gabriele e Michele. Le strutture gi\u00e0 esistenti furono ristrutturate, trattamento che subirono anche le mura, mentre un'ulteriore zona fu adibita a quartiere residenziale. All'interno di questo complesso di grossi edifici a due livelli, chiamato \"konak\", \u00e8 situata una cappella dedicata al vescovo Nicola di \u017dica. I primi monaci arrivarono nel monastero degli Arcangeli nel 1998 e, da quel momento, esso gioca un ruolo importante nella spiritualit\u00e0 della popolazione serba, e, in particolare, della zona di Prizren. Ancora oggi la ristrutturazione resta incompiuta.\nGuerra del Kosovo.\nI lavori furono interrotti dalla guerra che colp\u00ec il Kosovo, il recente conflitto conosciuto come Guerra del Kosovo, che per\u00f2 non caus\u00f2 l'abbandono del monastero da parte dei monaci. Nel giugno 1999 uno dei monaci che vivono nel monastero, Frate Chariton, venne rapito. Immediatamente dopo, una dozzina di monaci, seguiti da alcune decine di persone che abitavano nella zona, lasciarono la regione. Il corpo di Frate Chariton fu ritrovato morto nel 2000 e venne seppellito nel monastero di Crna Reka. Con la fine del conflitto, i monaci ritornarono a vivere gradualmente nel monastero.\nArchitettura.\nAvendo ereditato la ricca tradizione del monastero dei suoi predecessori, la richiesta di Du\u0161an riguardante il rispetto dell'architettura e delle opere d'arte ivi conservate era per lui molto importante. Egli esigeva, una volta morto, oltre il fatto essere sepolto nella chiesa del monastero, una sua buona manutenzione.\nIl territorio del monastero degli Arcangeli copre circa 6.500 metri quadrati ed \u00e8 dotato di una posizione strategica sul fiume Bistrica, a circa tre chilometri da Prizren. Fu circondato da mura e collegato alla fortezza di Vi\u0161egrad con molte strade e ponti, in modo tale da ricevere prima gli avvisi su ci\u00f2 che accadeva nelle sue vicinanze. In pi\u00f9 vi erano presenti la chiesa, alcuni quartieri residenziali, una biblioteca e la cappella di San Nicola, oltre che molti altri edifici. Inoltre un edificio, situato al di fuori delle mura, fungeva da infermeria. Il grande refettorio \u00e8 dotato di un'abside nel suo lato orientale. Un ponte sul fiume Bistrica collega il monastero al castello di Du\u0161an a Ribnik e al palazzo reale di Prizren.\nIl monastero degli Arcangeli era dotato di pareti riccamente affrescate e molti fregi sulle facciate dei vari edifici. Sebbene il nome del principale architetto sia sconosciuto, si \u00e8 quasi certi che, chiunque abbia costruito un insieme di edifici cos\u00ec vasto, abbia gi\u00e0 avuto una certa esperienza con molti altri progetti architettonici; probabilmente l'architetto proveniva da Costantinopoli, nonostante siano presenti molti elementi tipici dell'architettura romanica e gotica. Nel monastero degli Arcangeli sono per\u00f2 presenti molte opere che richiamano fortemente l'arte russa.\nArchitetture religiose.\nLa chiesa principale, dedicata agli arcangeli Michele e Gabriele, era una struttura monumentale alta 28,50 metri e larga 16,75 metri con delle fondamenta a forma di croce ma con delle navate laterali piuttosto strette, caratteristica poco frequente negli edifici di questo tipo. Nel lato orientale c'erano tre absidi: quello al centro era il pi\u00f9 grande \u00e8 pi\u00f9 sporgente rispetto agli altri con una forma a pentagono, mentre quelli laterali erano pi\u00f9 stretti e meno sporgenti. Una grande cupola dodecagonale grossa 6,40 metri di diametro che sormontava l'edificio era sostenuta da quattro pilastri massicci.\nLe facciate furono coperte da un marmo bianco e rosso e divise in tre livelli da alcuni strati di pietra decorata. All'interno della chiesa era conservata un'iconostasi e il pavimento era costituito da blocchi di marmo provenienti dall'Europa centrale. In pi\u00f9 vi erano presenti mosaici e affreschi raffiguranti forme geometriche, animali mitici, grifoni, leoni, uccelli e pesci. L'interno della chiesa era quasi completamente affrescato e i capitelli, i portali, le finestre e i mobili furono riccamente decorati con delle sculture di vari materiali. L'area attorno alla tomba dello zar venne decorata con una serie di piccole colonne unite tra loro e decorate con affreschi.\nLa cappella di San Nicola era molto pi\u00f9 piccola (misurava di altezza 13,20 metri e di larghezza 7,00 metri) ma era decorata nello stesso modo. Era un edificio costituito da una singola navata con un'abside nella parete orientale. La cupola era anch'essa sostenuta da quattro pilastri, due nella stanza principale della chiesa e due nel santuario. C'era inoltre un'altra cupola sopra la parete occidentale.\nIconografia e sculture.\nEntrambe le chiese furono decorate con statue di svariati materiali e dimensioni. Circa 1.700 frammenti di sculture raffiguranti angeli, santi, figure umane, animali e fiori furono rinvenuti durante gli scavi archeologici.\nMolte delle sculture conservate nel monastero degli Arcangeli provengono dal periodo medievale. Bench\u00e9 l'iconografia conservata nel monastero prima della sua costruzione sia sconosciuta, in alcuni dei reperti rinvenuti si ritrovano caratteristiche molto simili a quelle dei quadri di tipo religioso dipinti nelle citt\u00e0 costiere montenegrine e croate: Cattaro, Ragusavecchia e Ragusa di Croazia e nei monasteri situati nell'entroterra serbo di Studenica, Banjska e De\u010dani. I motivi sono gli stessi, sia per le icone che per le sculture: la pietra utilizzata per le ultime \u00e8 uguale e appaiono soltanto due differenze. La prima \u00e8 una figura simile allo zar Du\u0161an. La seconda, pi\u00f9 formale, \u00e8 una decorazione ornamentale ritrovata in alcuni frammenti di scultura che consiste in un bassorilievo riguardante la stilizzazione di alcuni fiori. Le opere che ha conservato per secoli il monastero degli Arcangeli marcano la fine di una tradizione artistica, quella medievale serba, e l'inizio di una nuova.\nAlcuni frammenti di affresco precedentemente situati nella chiesa degli Arcangeli Michele e Gabriele costituiscono soltanto una parte del ricco patrimonio artistico che, prima della distruzione, il monastero possedeva. La Cappella di San Nicola era anch'essa affrescata: infatti vi fu trovato, nella nicchia nel lato meridionale dell'edificio, qualche frammento di un affresco.\nIl monastero nell'arte.\nPer il suo forte legame con Prizren e con lo zar Du\u0161an, il monastero dell'Arcangelo \u00e8 stato uno dei pi\u00f9 begli edifici religiosi serbi da un punto di vista artistico. Molti di quelli che visitavano il monastero nel XIV secolo affermavano che \"nessun'altra cosa sotto il livello del sole \u00e8 eguagliabile a questo luogo di culto\". Lo scrittore del libro \"La Generazione di Karlovac\", il quale si ritiene abbia visitato vari monasteri e li abbia descritti, menziona \"il primo livello della chiesa di Prizren\" riferendosi al monastero degli Arcangeli. I riferimenti al monastero sono relativamente scarsi. L'arcivescovo Daniele II nella sua opera che descrive la biografia d Du\u0161an non menziona tuttavia questo luogo di culto. L'assenza di testi scritti antichi riguardanti il monastero dell'Arcangelo \u00e8 stata un motivo, per la popolazione locale, di inventare miti e leggende su di esso. Uno di questi ritiene che la croce situata sull'estremit\u00e0 della cupola era un tempo una pietra che un giorno eman\u00f2 una luce cos\u00ec forte che di notte si pu\u00f2 viaggiare sul ponte Svanjski, a 30 chilometri a nord del monastero, come se fosse giorno. Ci sono anche storie che parlano delle pene che ha dovuto subire Sinan Pa\u0161a dopo aver distrutto l'intero complesso.\nIl rinnovo romanticista avvenuto nel tardo XIX secolo vennero riconosciuti e protetti alcuni luoghi, sacri e profani, costruiti nel medioevo. A causa delle scarse testimonianze sulle opere di Du\u0161an il monastero venne riconosciuto come \"dignit\u00e0 dell'impero serbo\". Una delle pi\u00f9 importanti scoperte, se non la principale, durante questo periodo appartiene a Prizren. Il fatto che uno dei pi\u00f9 importanti zar serbi fosse stato seppellito nel monastero degli Arcangeli ha sensibilizzato la gente a proteggere questo luogo.\nDopo le grandi guerre avvenute nei primi decenni del XX secolo, molti architetti pensarono di ristrutturare il monastero degli Arcangeli e condurvi degli scavi archeologici nei quali sarebbero state rinvenute alcune parti dell'ex-monastero. Recentemente il monastero \u00e8 diventato un'ispirazione comune per i poeti, che lo inseriscono in contesti antichi e moderni.\nI temi di alcune parti del mosaico che componeva il pavimento del monastero degli Arcangeli sono state utilizzate come fonte di ispirazione per l'architettura altri edifici religiosi. Il pavimento del nuovo monastero di Gra\u010danica, completato recentemente, situato vicino a Trebigne, \u00e8 decorato con scene che trattano gli stessi argomenti di quelli del monastero degli Arcangeli."}
{"id": "1961541", "revid": "1305772", "url": "https://it.wikipedia.org/wiki?curid=1961541", "title": "Campan\u00e1rio", "text": ""}
{"id": "1961545", "revid": "124808206", "url": "https://it.wikipedia.org/wiki?curid=1961545", "title": "Thriller", "text": "Il thriller (dall'inglese \"to thrill\", rabbrividire) \u00e8 un genere di fiction che utilizza la \"suspense\", la tensione e l'eccitazione come elementi principali della trama. \u00c8 diffuso sia in letteratura, sia nel cinema o nella televisione. Pi\u00f9 diffuso negli Stati Uniti che in Europa, il genere \"thriller\" \u00e8 suddiviso in diversi sottogeneri.\nIl genere \"thriller\" stimola fortemente gli stati d'animo del fruitore dell'opera innestando, tramite l'anticipazione, un alto livello di aspettativa e al contempo di incertezza, sorpresa, ansia e/o terrore. In particolare nelle fiction cinematografiche e televisive, i \"thriller\" tendono ad essere adrenalinici, esaltanti e dal ritmo incalzante. Accorgimenti tipicamente letterari quali falsi indizi, colpi di scena e complotti sono ampiamente utilizzati. La trama del \"thriller\" \u00e8 di solito portata avanti dal cattivo che crea ostacoli che il protagonista deve poi superare.\nL'obiettivo dei \"thriller\" \u00e8 in generale quello di mantenere alta l'attenzione del fruitore tramite l'espediente della tensione. Il protagonista si trova contro un ostacolo o un mistero. Qualsiasi sia il sottogenere, il \"thriller\" mette in risalto il pericolo che il protagonista deve fronteggiare. Questa tensione viene costruita nel corso di tutta l'opera e pu\u00f2 condurre ad un climax altamente stressante. L'insabbiamento di informazioni importanti nel corso della trama e gli inseguimenti con scontri fisici sono comuni nelle trame di tutti i sottogeneri \"thriller\", anche se ogni sottogenere ha le proprie caratteristiche uniche e metodi per tenere alta la tensione.\nSottogeneri comuni sono i \"thriller\" psicologici, i \"thriller\" gialli e i \"thriller\" mystery. Dopo l'assassinio del presidente Kennedy, anche i sottogeneri del \"thriller\" politico e del \"thriller\" tecnologico sono diventati molto popolari. Un po' pi\u00f9 ricco di azione \u00e8 il sottogenere del \"thriller\" di spionaggio, che sono essenzialmente film di spionaggio con un'alta dose di tensione di solito basati sulla fuga e sul tentativo di sopravvivenza del protagonista. Esempi di \"thriller\" classici sono i film di Alfred Hitchcock che hanno contribuito a definire il genere in campo cinematografico. I generi \"horror, giallo\" e azione spesso si sovrappongono al genere \"thriller\", in particolare in campo cinematografico e televisivo. Uno dei primi film \"thriller\" \u00e8 stato \"Preferisco l'ascensore!\" (1923) di Harold Lloyd, con la sequenza del personaggio che resta appeso sul lato di un grattacielo. Alfred Hitchcock e Fritz Lang hanno poi contribuito a plasmare il genere con \"Il pensionante\" (1927) e \"M - Il mostro di D\u00fcsseldorf\" (1931).\nCaratteristiche.\nLa caratteristica comune delle opere appartenenti a questo genere \u00e8 quella di cercare di provocare nel lettore o nello spettatore una particolare tensione, la \"suspense\", che pu\u00f2 sfociare a volte anche nella paura. In questo filone l'effetto della tensione prevale sulla ricerca della soluzione dell'enigma. Spesso il lettore o lo spettatore assiste direttamente alla preparazione e all'esecuzione di un crimine, subendo pertanto un forte coinvolgimento emotivo. Centrale diventa la narrazione di un clima di violenza. Per raggiungere il \"climax\" gli autori utilizzano pi\u00f9 volte tutti gli accorgimenti tipici di questo genere: accavallamento di pi\u00f9 intrecci, personaggi che operano nell'ombra, o, nel caso del cinema \"thrilling\", le scene al rallenty e i \"cliffhanger\".\nI thriller si fondono comunque spesso con il \"giallo\" inteso come romanzo enigma in senso lato, ma possono esserci differenze sostanziali nella trama. In un thriller, il protagonista deve spesso fermare i piani criminali dell'antagonista e i crimini sono normalmente compiuti su larga scala: omicidi seriali o di massa, atti di terrorismo oppure rovesciamenti di governi. Il pericolo e gli scontri pi\u00f9 o meno violenti sono spesso elementi fondamentali della trama. Mentre nel \"giallo classico\" il climax viene di solito raggiunto quando il mistero viene risolto, nei thriller viene raggiunto quando il protagonista, alla fine, riesce a battere l'antagonista, salvando la vita a s\u00e9 stesso e molto frequentemente anche ad altri personaggi. Cos\u00ec il termine \"thriller d'azione\" \u00e8 sinonimo di \"giallo d'azione\", entrambi caratterizzati da un'atmosfera di forte tensione dove le spirali ascendenti del climax sono presenti dall'inizio della storia. Si contrappongono al \"giallo psicologico\" che si distingue invece per l'indagine introspettiva nei sotterranei della psiche in luogo dell'azione. Differenze sono anche riscontrabili nella scrittura, pi\u00f9 nervosa e serrata nel thriller o nel \"giallo d'azione\", pi\u00f9 elaborata nel \"giallo psicologico\".\nDistinzioni simili separano il thriller da altri generi che spesso si fondono al thriller: l'avventura, lo spionaggio, la \"fiction\", sia essa legale, di guerra o navale, ecc. I thriller non vengono definiti in base all'oggetto dell'opera, ma agli effetti emotivi che sono capaci di suscitare. In questo senso, molti thriller hanno come protagonisti anche spie e agenti dei servizi segreti, ma non tutte le \"spy story\" sono thriller.\nDefinizione di thriller.\nUn thriller, per definirsi tale, deve provocare al fruitore dell'opera emozioni forti, in particolare suspense ed eccitazione che devono guidare la narrazione con improvvisi picchi o cadute nel livello della tensione, e con fasi costanti intervallate da fasi a ritmo veloce. In questo genere, l'obiettivo \u00e8 quello di fornire una storia che abbia una tensione costante, il cui livello viene mantenuto con diversi effetti sorprese e un costante senso di morte imminente fino a quando la trama arriva ad un punto culminante. In generale l'intreccio tende ad essere in continuo movimento, con toni cupi o minacciosi, si hanno spesso scene di inseguimento, e la trama principale pu\u00f2 fare capo ad una trama generale su larga scala che coinvolge tematiche come lo spionaggio, il terrorismo o la cospirazione internazionale.\nIl thriller pu\u00f2 essere definito dagli stessi stati d'animo primari che esso suscita: paura ed angoscia. In breve, se ci si \"emoziona\", \u00e8 un thriller. Come spiega James Patterson:\nTemi e personaggi.\nGli elementi primari del genere thriller sono:\nI personaggi tipici sono criminali, stalker e assassini, vittime innocenti (spesso in fuga), donne minacciate, personaggi con un passato oscuro, individui psicotici, serial killer, sociopatici, agenti speciali, terroristi, poliziotti contro evasi, investigatori privati, persone coinvolte in relazioni contorte, persone stanche della vita o psicologicamente instabili, e altro ancora. I temi spesso includono il terrorismo, la cospirazione politica, gli inseguimenti, i triangoli romantici che portano all'omicidio.\nI protagonisti sono spesso normali cittadini non abituati al pericolo, anche se comunemente nei \"crime thriller\" possono anche essere \"uomini duri\", abituati al pericolo, come agenti di polizia e investigatori. I protagonisti possono essere uomini o donne che hanno un lato debole. Nei thriller psicologici, i protagonisti fanno affidamento sulle loro risorse mentali, sia che si tratti di una lotta d'ingegno con l'antagonista sia che si tratti di una lotta interiore per il raggiungimento di un equilibrio della mente. La suspense proviene spesso da due o pi\u00f9 personaggi che si affrontano con giochi della mente o sotterfugi a livello psicologico, e che cercano di demolirsi l'uno con l'altro.\nSottogeneri.\nI temi pi\u00f9 comuni di sottogeneri variano o si aggiungono ai temi principali del genere. I \"crime thriller\" sono principalmente caratterizzati dai riscatti, le prigionie, le rapine, le vendette, i rapimenti. I temi pi\u00f9 comuni del \"mystery thriller\" sono le indagini e le situazioni da giallo deduttivo. Gli elementi comuni ai thriller psicologici sono i giochi della mente, le insidie psicologiche, l'isolamento con eventuali trappole mortali e lo stalking. Elementi come le teorie marginali, le false accuse e la paranoia sono comuni nei thriller paranoidi. Minacce a interi paesi, spie, nuove tecnologie, assassini e sorveglianza elettronica sono comuni nel thriller di spionaggio.\nIl thriller \u00e8 stato interpretato dagli autori e dai registi in maniera tale da poter distinguere in particolari accezioni di genere, quasi dei sottogeneri, che a loro volta contengono caratteristiche di altri generi, quali il noir o il film d'azione:\nAutori e registi.\nImportanti autori di thriller sono Robert Crais, Robert Ludlum, Eric Ambler, David Morrell, Andy McNab, Frederick Forsyth, Tom Clancy, Michael Crichton, Michael Connelly, Ian Fleming, Ken Follett, Jeffery Deaver, Manuel Pomaro e John Grisham.\nTra i registi \u00e8 invece opportuno ricordare il cineasta Alfred Hitchcock, maestro del genere, e anche David Fincher, David Lynch, Henri-Georges Clouzot, William Friedkin, Carol Reed, Michael Mann, Ridley Scott, Sydney Pollack, John Frankenheimer, Brian De Palma, Quentin Tarantino, Jonathan Demme, Alan Pakula, Roman Pola\u0144ski, Martin Scorsese, Bong Joon-ho, Steven Soderbergh e Dario Argento."}
{"id": "1961546", "revid": "276381", "url": "https://it.wikipedia.org/wiki?curid=1961546", "title": "Nikita Ko\u0161kin", "text": "Biografia.\nNato a Mosca durante la leadership di Nikita Chru\u0161\u010d\u00ebv, Ko\u0161kin fino all'et\u00e0 di 14 anni si interessa solamente di musica rock. A quell'et\u00e0 riceve in dono dal padre, che progettava per lui una carriera diplomatica, una chitarra e un disco di Andr\u00e9s Segovia e comincia a comporre e suonare. Frequenta il Collegio musicale di Mosca e l'Accademia musicale russa, dove ha come maestro Victor Egorov.\nRaggiunge la fama internazionale con la sua innovativa composizione \"The Prince's Toys\" nel 1980 e la consacrazione con il brano \"Usher Waltz\", suonato regolarmente nei concerti dai pi\u00f9 grandi chitarristi classici come John Williams e il Duo Assad.\nKo\u0161kin \u00e8 anche un attivo concertista e si esibisce regolarmente nei maggiori teatri del mondo.\nComposizioni.\nChitarrista e compositore eclettico, si ispira nel suo modo di creare musica ai grandi compositori russi come Stravinsky, \u0160ostakovi\u010d e Prokof'ev, soprattutto per la forza ritmica, il contenuto drammatico, l'immediatezza e la variet\u00e0 di stile, ma \u00e8 influenzato fortemente anche dalla musica rock.\nKo\u0161kin diventa famoso nel 1980 con la suite \"The Prince's Toys\", suonata per la prima volta dal chitarrista ceco Vladimir Mikulka. La composizione descrive il mondo immaginario di un bambino nel quale i suoi giocattoli prendono vita e, alla fine, lo trasportano in un'altra dimensione. La suite comprende numerosi effetti sonori sulla chitarra per rendere acusticamente le immagini della favola narrata: il cosiddetto effetto \"snare- drum\", per esempio, che consiste nel tirare e incrociare le corde Si e Mi (oppure il Mi grave e il La) con la mano sinistra, allo scopo di imitare il tamburo dei soldati giocattolo.\nLa composizione si avvale inoltre di altri effetti sonori, di notevole originalit\u00e0, per il modo di suonare la chitarra classica come \"grattare\" con le unghie le corde, l'utilizzo della cassa armonica e del ponte come percussioni, la presenza massiccia di hammer-on e il fatto di suonare le corde anche nella parte esterna al manico, dalla parte delle meccaniche.\nIl brano pi\u00f9 apprezzato di Koshkin \u00e8 l \"Usher Waltz\", ispirato a una novella di Edgar Allan Poe, \"La caduta della casa degli Usher\". Strutturato in un solo movimento, \u00e8 un valzer teatrale e visionario, che presenta una notevole sequenza di accordi pizzicati e l'utilizzo degli armonici. Come nella maggior parte dei lavori del compositore russo l'ascoltatore rimane colpito dall'impatto viscerale del pezzo e dalla notevole gamma di suoni ottenuti dalla chitarra.\nKo\u0161kin, oltre a lavori solisti, ha composto anche musica di insieme, per duo o quartetto, come la \"Suite per quattro chitarre\" (composta per il Georgia Guitar Quartet) nel 2007."}
{"id": "1961547", "revid": "1573940", "url": "https://it.wikipedia.org/wiki?curid=1961547", "title": "Cana\u00e3 (Minas Gerais)", "text": " "}
{"id": "1961554", "revid": "785863", "url": "https://it.wikipedia.org/wiki?curid=1961554", "title": "David Dodd Hand", "text": ""}
{"id": "1961559", "revid": "287204", "url": "https://it.wikipedia.org/wiki?curid=1961559", "title": "Kaiser Wilhelm der Grosse", "text": ""}
{"id": "1961561", "revid": "76963", "url": "https://it.wikipedia.org/wiki?curid=1961561", "title": "Jocelyn Seagrave", "text": "Biografia.\nIn Italia \u00e8 nota soprattutto per aver interpretato, dal 1991 al 1994, il ruolo di Julie Camalletti, la sorella di A.C. Mallet (allora interpretato da Mark Derwin), nella \"soap opera\" \"Sentieri\" (\"Guiding Light\"). Ha lavorato, inoltre, ne \"Il tempo della nostra vita\" nel (1994), in \"Savannah\" nel (1996) e in altre serie con ruoli minori.\nVita privata.\nSeagrave si \u00e8 sposata con un greco-americano di nome Ted Fundoukos nel 1993 da cui ha avuto 2 figli."}
{"id": "1961567", "revid": "834", "url": "https://it.wikipedia.org/wiki?curid=1961567", "title": "Chal\u00e9 (Minas Gerais)", "text": ""}
{"id": "1961569", "revid": "190231", "url": "https://it.wikipedia.org/wiki?curid=1961569", "title": "Madre di tutte le bombe", "text": ""}
{"id": "1961572", "revid": "78684298", "url": "https://it.wikipedia.org/wiki?curid=1961572", "title": "Ferrovia Bari-Potenza", "text": ""}
{"id": "1961582", "revid": "31360", "url": "https://it.wikipedia.org/wiki?curid=1961582", "title": "Isola di Navarino", "text": ""}
{"id": "1961584", "revid": "132266", "url": "https://it.wikipedia.org/wiki?curid=1961584", "title": "Merchant Aircraft Carrier", "text": "Con il termine Merchant Aircraft Carrier (MAC) fu designata una serie di navi mercantili trasformate in portaerei, con attrezzature ridotte al minimo, durante la seconda guerra mondiale dai Paesi Bassi e dal Regno Unito. Queste navi rappresentavano una misura di emergenza in attesa di poter disporre di un sufficiente numero di portaerei di scorta che dovevano essere prodotte negli Stati Uniti d'America.\nCaratteristiche.\nQueste navi derivavano sia da petroliere che da navi per il trasporto dei cereali. Sul ponte principale del mercantile veniva realizzato un piccolo ponte di volo dotato di una altrettanto piccola \"isola\". Non erano presenti catapulte o altre attrezzature di supporto agli aerei. Inoltre venivano rimosse tutte le attrezzature che avrebbero potuto intralciare le operazioni di volo. Le MAC erano dotate di un equipaggio civile ed operavano con la bandiera della Marina mercantile, e nonostante le modifiche apportate continuavano a svolgere il loro ruolo di trasporto.\nLe modifiche apportate erano molto limitate in quanto la loro trasformazione doveva avvenire nel pi\u00f9 breve tempo possibile, di solito circa 5 mesi. La trasformazione delle petroliere non lasciava spazio per poter realizzare un hangar nel quale ricoverare gli aerei, che pertanto dovevano essere ricoverati sul ponte; nelle navi da trasporto cereali invece veniva costruito un piccolo ricovero per gli aerei. Questa differenza faceva s\u00ec che sulle petroliere venissero imbarcati tre velivoli mentre sulle navi cerealicole il loro numero saliva a quattro. I velivoli imbarcati erano di solito i Fairey Swordfish il cui compito era quello di effettuare ricognizioni nei pressi del convoglio. Il ponte di volo realizzato sulle petroliere era lungo 140 m (460 ft) mentre sulle navi cerealicole era compreso tra i 126 e i 129 m (413\u2013424\u00a0ft). La larghezza era invece sempre di 19\u00a0m (64\u00a0ft). Gli equipaggi di volo erano ospitati in locali angusti mentre carburante e munizioni venivano stivati senza alcuna protezione.\nI lavori di trasformazione delle due prime unit\u00e0, la \"Empire Mc Alpine\" e la \"Empire MacAndrew\", iniziarono nel giugno del 1942. Per l'ottobre dello stesso anno venne deciso di sottoporre ad analoga modifica altre 10 unit\u00e0 (4 petroliere e 6 cerealicole). Era previsto di trasformare un totale di 32 navi anche se alla fine saranno solo 19 le MAC effettivamente realizzate. Ai nomi di molte di queste unit\u00e0 venne aggiunto il suffisso MAC proprio in riferimento al loro nuovo ruolo, mentre il suffisso \"Empire\" venne utilizzato dal ministero dei trasporti di guerra per distinguerle dalle navi anteguerra di propriet\u00e0 privata: infatti queste navi erano state acquistate dal governo, in modo da rendere possibile fermarle per svolgere i lavori di trasformazione, che poi le aveva riaffittate alle compagnie di trasporto.\nLa componente del personale aereo, o \"Air Party\", consisteva in un \"Air Staff Officier\" dal grado di Lt Commander, dagli equipaggi di volo, da un dottore e da un \"Batsman\" che controllava le operazioni di atterraggio. Oltre a questi erano presenti 10 cannonieri, 4 segnalatori e 3-4 marinai. Anche nell'equipaggio civile veniva aggiunto un operatore radio in pi\u00f9.\nL'equipaggio di volo di ogni nave formava un Flight del 386th Naval Air Squadron. Questa unit\u00e0 aveva la sua base operativa presso la RNAS Maydown in Irlanda del Nord. Furono formati anche gli Squadron 860th (Dutch) e 861st (Dutch) con personale olandese.\nLe MAC si dimostrarono un successo. Con i loro lenti ma robusti Swordfish potevano condurre efficaci pattugliamenti in ogni condizione. Alla fine furono effettuate un totale di 4.000 sortite e, record in tempo di guerra, i convogli da esse scortati non persero alcuna nave a causa degli U-Boot.\nLa prima nave britannica a sostituire le MAC fu la portaerei di scorta che venne realizzata a partire dallo scafo di una nave cargo."}
{"id": "1961585", "revid": "599013", "url": "https://it.wikipedia.org/wiki?curid=1961585", "title": "Riflesso palmo-mentoniero", "text": " \nIl riflesso palmo-mentoniero (RPM), noto anche come riflesso di Marinescu-Radovici, \u00e8 un riflesso neonatale, ovvero uno di quei riflessi indicati come normalmente presenti all'atto della nascita.\nStoria.\nI medici rumeni G. Marinescu e A. Radovici hanno riscontrato per primi tale forma di riflesso, nel 1920.\nManifestazioni.\nSfregando il palmo della mano del bambino si osserva la rotazione del capo del bambino verso il lato stimolato o l'apertura della bocca se vengono stimolati entrambi i palmi. \nPatologie correlate.\nIl riflesso pu\u00f2 essere presente anche in et\u00e0 adulta, una sua risposta esagerata \u00e8 segno clinico di patologie a carico dell'area prefrontale, ipertensione endocranica, tetano latente, paresi facciale centrale e sclerosi laterale amiotrofica (SLA)."}
{"id": "1961586", "revid": "204012", "url": "https://it.wikipedia.org/wiki?curid=1961586", "title": "Riflesso di Babkin", "text": ""}
{"id": "1961587", "revid": "18710888", "url": "https://it.wikipedia.org/wiki?curid=1961587", "title": "Repubblica Serenissima", "text": ""}
{"id": "1961588", "revid": "184755", "url": "https://it.wikipedia.org/wiki?curid=1961588", "title": "Croce di sant'Andrea (chimica)", "text": "La croce di sant'Andrea \u00e8 un metodo di calcolo relativo a modifiche di concentrazioni che si vogliono realizzare nelle miscele in genere.\nProcedura.\nIl metodo \u00e8 il seguente:\nEsempio.\nPer esempio si consideri il caso in campo alimentare: in che modo si dovr\u00e0 diluire una panna al 40% di grasso ottenendo un latte al 3% di grasso, usando dell'acqua. Un esempio inverso: una concentrazione di una soluzione zuccherina che dal 45% aumenti al 65%.\nIn questo esempio si hanno |40 - 3| = 37 parti di acqua + |0 - 3| = 3 parti di panna; in questo caso la somma delle parti \u00e8 pari alla concentrazione della panna ma ci\u00f2 dipende solo dal fatto che una delle concentrazioni \u00e8 zero (acqua), ma pu\u00f2 essere differente.\nDovendo poi preparare una certa quantit\u00e0 bisogna rapportare ad essa tale somma che rappresenta il totale della miscela o 100%, l'incognita della proporzione \u00e8 una delle due percentuali di miscela di partenza. Il procedimento vale anche per miscele di gas o di solidi.\nNel caso dell'esempio inverso il processo fisico di ottenimento della soluzione si chiama esso stesso \"concentrazione\" e consiste nel fare bollire la soluzione per eliminare l'acqua: eseguendo il calcolo in senso contrario si ottengono le parti di acqua da evaporare o di soluzione rimanenti dopo il processo."}
{"id": "1961591", "revid": "229244", "url": "https://it.wikipedia.org/wiki?curid=1961591", "title": "Nicol\u00e1s Andr\u00e9s C\u00f3rdova", "text": ""}
{"id": "1961592", "revid": "834", "url": "https://it.wikipedia.org/wiki?curid=1961592", "title": "Dion\u00edsio (Minas Gerais)", "text": ""}
{"id": "1961594", "revid": "729019", "url": "https://it.wikipedia.org/wiki?curid=1961594", "title": "Evangelische Pfadfinderschaft Europas", "text": "L'Evangelische Pfadfinderschaft Europas (EPE) \u00e8 un'associazione scout tedesca protestante, nata nel 1977. A partire dal 1980 appartiene all'Unione Internazionale delle Guide e Scouts d'Europa - Federazione dello Scautismo Europeo (FSE), affiancandosi all'altra associazione tedesca cattolica appartenente alla FSE, la Katholische Pfadfinderschaft Europas.\nL'associazione \u00e8 presente ad Hassen (Mittelhessen e Taunus) e in Renania settentrionale - Vestfalia. Nel 2002 l'associazione ha festeggiato il 25\u00ba anniversario con un evento intitolato \"25 anni - Un buon inizio\".\nMetodologia.\nIl metodo scout sviluppato dall'EPE prevede la suddivisione in base a sesso ed et\u00e0:"}
{"id": "1961595", "revid": "834", "url": "https://it.wikipedia.org/wiki?curid=1961595", "title": "Dom Bosco (Minas Gerais)", "text": ""}
{"id": "1961596", "revid": "767487", "url": "https://it.wikipedia.org/wiki?curid=1961596", "title": "Non aprite prima di Natale!", "text": "Non aprite prima di Natale! (\"Don't Open Till Christmas\") \u00e8 un film del 1984 diretto da Edmund Purdom.\nIl film si pu\u00f2 considerare (anche se la trama \u00e8 differente) una sorta di \u201cgemello\u201d di un altro classico dell\"'Horror natalizio\" uscito nello stesso anno negli USA, vale a dire \"Natale di sangue\" (\"Silent Night, Deadly Night\"). Come quest'ultimo, si contraddistingue per la notevole violenza delle scene.\nTrama.\nLondra, periodo dell'Avvento: Un giovane, al quale la figura di Babbo Natale riporta a ricordi drammatici del suo passato (antefatto che ha delle similitudini con il sopraccitato \"Natale di sangue\"), inizia a seminare il terrore lungo le strade della citt\u00e0, uccidendo ogni persona vestita da Santa Claus che gli capiti a tiro.\nI delitti avvengono in vari modi, uno pi\u00f9 raccapricciante dell'altro: il primo Babbo Natale viene colpito alla nuca da una lancia che lo trapassa da parte a parte durante una festa e sotto gli occhi atterriti della figlia; ad un altro viene abbrustolita la faccia nel suo scaldino; un altro ancora viene evirato in un bagno pubblico; e cos\u00ec via... fino a che gli investigatori di Scotland Yard non riescono a porre fine al terrore."}
{"id": "1961599", "revid": "59645", "url": "https://it.wikipedia.org/wiki?curid=1961599", "title": "Stretti turchi", "text": ""}
{"id": "1961600", "revid": "1719392", "url": "https://it.wikipedia.org/wiki?curid=1961600", "title": "Medicina precolombiana", "text": "Il termine medicina precolombiana fa riferimento al patrimonio di conoscenze \"mediche\" giunto sino a noi dalle civilt\u00e0 precolombiane.\nStoria.\nPrima della sua scoperta da parte dell'Europa, il territorio delle Americhe ha ospitato in vari periodi storici, molti diversi tipi di societ\u00e0, culture e civilt\u00e0, cosicch\u00e9 possiamo trovare esempi di medicina neolitica pi\u00f9 primitiva, di sciamanesimo, e di medicina quasi tecnica sviluppata nelle epoche di maggiore splendore delle civilt\u00e0 Maya, Inca e Azteca.&lt;br&gt;\nEsistono, senza dubbio, alcune caratteristiche comuni alle varie civilt\u00e0 precolombiane, come la concezione magico-teurgica della malattia, intesa come castigo divino, e l'esistenza di individui particolarmente legati alle divinit\u00e0, capaci di esercitare la funzione di guaritori.\nTra gli inca si trovavano i medici dell'Inca (\"hampi camayoc\") ed i medici del popolo (\"ccamasmas\"); entrambi possedevano particolari abilit\u00e0 chirurgiche frutto dell'esercizio del sacrificio rituale, cos\u00ec come una grande conoscenza erboristica. Tra le piante medicinali pi\u00f9 usate, si trovavano la coca (\"erytroxilon coca\"), il yag\u00e9 (\"banisteriopsis caapi\"), il yopo (\"piptadenia peregrina\"), la perica (\"virola colophila\"), il tabacco (\"nicotiana tabacum\"), il yoco (\"paulinia yoco\"), e anche il curaro e la daturas come agenti anestetici.\nIl medico Maya (\"ah-men\") era propriamente un sacerdote specializzato che ereditava la funzione per linea familiare, sebbene occorra sottolineare lo sviluppo della farmacologia documentato dalle pi\u00f9 di quattrocento ricette compilate da R. L. Roys.&lt;br&gt;\nLa civilt\u00e0 Azteca svilupp\u00f2 un corpo di conoscenze mediche esteso e complesso, del quale permangono notizie nei codici di Sahagun e Badiano.\nQuest'ultimo, di Juan Badiano, descrive buona parte delle tecniche conosciute dalla indigena Mart\u00edn de la Cruz (1552), includendo una curiosa lista di sintomi che presentano coloro che stanno per morire. &lt;br&gt;\nOccorre mettere in risalto la scoperta della prima scuola di medicina di Monte Alb\u00e1n vicino a Oaxaca, datata intorno all'anno 250 della nostra era, ove si trovano incisioni anatomiche, tra cui un intervento di parto cesareo, cos\u00ec come descrizioni di differenti interventi minori, come estrazioni dentarie, riduzione di fratture o drenaggio di ascessi &lt;br&gt;\nTra gli aztechi esisteva una differenza tra il medico empirico (l'equivalente del barbiere tardiomedioevale) o Tepatl ed il medico sciamano Ticitl, pi\u00f9 versato in procedure magiche.&lt;br&gt;\nAnche alcuni guaritori si potevano specializzare in aree concrete, di cui si trovano esempi nel codice Magliabecchi, come la fisioterapia, l'ostetricia o la chirurgia.&lt;br&gt;\nIl traumatologo o riduttore di ossa, era conosciuto come \"Teomiquetzan\", esperto soprattutto di ferite o di traumi prodotti nel combattimento.&lt;br&gt; \nLa \"Tlamatlquiticitl\" od ostetrica, seguiva la gravidanza, per\u00f2 poteva effettuare delle embriotomie in caso di aborto. \u00c8 da segnalare l'uso della ossitocina (stimolante della contrazione uterina), presente nella pianta \"Cihuapatl\".&lt;br&gt;\nFrancisco L\u00f3pez de G\u00f3mara nella sua \"Historia de Indias\" descrive le differenze tra le pratiche mediche indigene e quelle introdotte dai conquistadores spagnoli. "}
{"id": "1961601", "revid": "834", "url": "https://it.wikipedia.org/wiki?curid=1961601", "title": "Estrela do Sul (Minas Gerais)", "text": ""}
{"id": "1961603", "revid": "212348", "url": "https://it.wikipedia.org/wiki?curid=1961603", "title": "Consola\u00e7\u00e3o (Minas Gerais)", "text": ""}
{"id": "1961604", "revid": "277947", "url": "https://it.wikipedia.org/wiki?curid=1961604", "title": "Brodie", "text": "Il Brodie, dal nome del suo ideatore, era un elmetto utilizzato dalle Forze Armate britanniche e del Commonwealth durante la prima e la seconda guerra mondiale. L'elmetto era conosciuto anche come \"Tommy helmet\" o \"Shrapnel helmet\". Durante la prima guerra mondiale, e agli inizi della seconda, il Brodie venne utilizzato anche dall'U.S. Army. In questo caso la designazione ufficiale era elmetto \"M1917\" ma era anche indicato come \"Doughboy helmet\".\nSviluppo.\nL'inizio della prima guerra mondiale trov\u00f2 gli eserciti di tutti i contendenti impreparati rispetto alle ferite che le armi moderne potevano provocare. In particolare era l'elevato numero di ferite alla testa che destava preoccupazione e richiedeva una dotazione che proteggesse i soldati da questa tipologia di ferite. Fu solo nel 1915 che per\u00f2 si cominci\u00f2 a porre a riparo a questa situazione. La prima forza armata a dotare i propri soldati di un elmetto, con il quale sostituire l'ormai inutile copricapo in tessuto, fu l'esercito francese. L'elmetto scelto fu l\"'Adrian\", che in seguito venne adottato anche dal Regio Esercito. Anche le Forze armate britanniche provarono l'elmetto francese ma lo valutarono troppo complesso da produrre.\nJohn L. Brodie propose allora un proprio progetto che, rispetto al modello francese, presentava il vantaggio di poter essere prodotto dalla sola pressatura di una spessa lastra di acciaio. Con questo sistema inoltre si aumentava la resistenza del metallo. I primi elmetti vennero impiegati dalle forze britanniche a partire dal settembre del 1915 ma fu solo dalla primavera del 1916 che il Brodie trov\u00f2 ampia diffusione tra le truppe. In seguito l'elmetto venne adottato anche dalle forze armate del Commonwealth.\nIl primo impiego operativo avvenne nella battaglia di St. Eloi che si svolse nell'aprile del 1916. Con l'arrivo delle truppe statunitensi in Europa il Brodie divenne anche il loro elmetto standard. Il primo ordine fu per 400.000 esemplari la cui produzione avvenne in Gran Bretagna. Dal gennaio del 1918 inizi\u00f2 a venire prodotto anche negli Stati Uniti dove venne ufficialmente designato \"M1917\".\nDescrizione.\nL'elmetto era caratterizzato da una bassa calotta centrale contornata da una larga falda. La bassa calotta permetteva di utilizzare una relativamente spessa lastra di acciaio che nel processo di lavorazione manteneva intatto il suo spessore. L'interno era foderato in pelle, materiale con il quale era realizzato anche il sottogola. La sua forma \"a scodella\" era pensata per proteggere la testa e le spalle dagli shrapnel e dalle schegge di granata che provenivano dall'alto. Data la forma del Brodie per\u00f2 la zona della nuca e del collo restava poco protetta.\nNe furono realizzate due versioni. Il \"Type A\" era realizzato in acciaio dolce ed aveva una falda la cui larghezza variava tra i 3,8 e i 5 cm. La sua produzione dur\u00f2 solo poche settimane per venire sostituito dal \"Type B\", o \"Mark I\", realizzato in acciaio al manganese. La falda del \"Type B\" era pi\u00f9 stretta e la calotta pi\u00f9 profonda. La distribuzione del nuovo elmetto inizi\u00f2 nel maggio del 1916 e continu\u00f2 per tutto il primo conflitto mondiale. Nel tempo vennero apportate alcune modifiche tra le quali, nel 1917, l'aggiunta alla fodera di un cuscino di gomma che lo rendeva pi\u00f9 comodo da indossare. Questa modifica venne apportata anche al modello statunitense.\nL'elmetto venne soprannominato dalle truppe \"scatola di latta\" mentre gli ufficiali lo chiamavano la \"bombetta da battaglia\". Verso la fine del conflitto molto spesso veniva decorato dipingendovi sopra le insegne dell'unit\u00e0. Al giorno d'oggi i collezionisti chiamano questi Brodie decorati \"elmetti da parata\".\nImpiego.\nGran Bretagna e Commonwealth.\nOltre che nella prima guerra mondiale il Brodie venne utilizzato dalle Forze armate britanniche e del Commonwealth anche per tutta la seconda guerra mondiale. Ne furono dotate anche le forze paramilitari, di polizia e i pompieri. Ne venne realizzata anche una versione in acciaio dolce destinata al mercato civile e che poteva essere acquistata anche da privati.\nA partire dal 1944 l'esercito britannico inizi\u00f2 ad utilizzare, anche se in numeri non elevati, un nuovo tipo di elmetto conosciuto come \"Mk.III\". Il modello Mk.III aveva un disegno completamente nuovo che lo faceva somigliare al modello 1933 del Regio Esercito e al modello \"M1\" statunitense. Questo nuovo elmetto venne utilizzato nello Sbarco in Normandia dalle forze d'assalto. Diversi furono forniti alla 2\u00aa, 3\u00aa e 4\u00aa Divisione Canadese che li restitu\u00ec alla fine del conflitto.\nStati Uniti.\nL'elmetto Brodie venne utilizzato, senza modifiche di rilievo al modello originale, dalle forze armate statunitensi, U.S. Army e Marines, fino al 1942. Nelle varie ricostruzioni dell'attacco a Pearl Harbor del 1941 gli americani indossano ancora l'elmetto \"Brodie\". In seguito venne sostituito dall'elmetto modello \"M1\"."}
{"id": "1961605", "revid": "767487", "url": "https://it.wikipedia.org/wiki?curid=1961605", "title": "Acragante", "text": "Plinio il Vecchio.\nTutto quello che sappiamo di questo antico toreuta greco si trova in un passo della \"Naturalis historia\" di Plinio il Vecchio. Nel XXXIII libro del suo trattato naturalistico, infatti, parlando di mineralogia e soprattutto di metallurgia, Plinio elenca una serie di cesellatori in argento particolarmente famosi, citando per primo Mentore come il pi\u00f9 rinomato, seguito nella graduatoria della celebrit\u00e0 da Acragante, Boeto e Mys. Egli ricorda che ai suoi tempi (I secolo d.C.) opere di questi tre artisti erano ancora conservate in alcuni templi dell'isola di Rodi. Quelle di Boeto si trovavano nel tempio di Atena Lindia (sull'acropoli della cittadina costiera di Lindos), quelle di Acragante erano degli scifi cesellati con centauri e baccanti ed erano custoditi nel tempio di Dioniso (poco distante dal precedente), quelle di Mys infine raffiguravano sileni e cupidi ed erano anch'esse nel tempio di Dioniso. Il passo di Plinio si conclude segnalando che Acragante si era conquistato grande fama anche cesellando coppe con scene di caccia.\nDi lui non ci \u00e8 noto altro: non dove, non come, non quando nacque, visse o mor\u00ec. Poco di pi\u00f9 sappiamo di Boeto, elencato dallo stesso Plinio anche fra gli scultori e che dovrebbe essere vissuto o forse nato a Calcedonia se non a Cartagine, stando almeno a una citazione di Pausania il Periegeta nella sua \"Periegesi della Grecia\". Qualche notizia supplementare abbiamo invece per Mys. Il passo di Plinio, menzionando insieme i tre artisti, induce a ritenere che fossero tutti pi\u00f9 o meno della stessa epoca e, poich\u00e9 Mys dovrebbe essere contemporaneo di Fidia, li si pu\u00f2 collocare sul finire del V secolo a.C. se non addirittura nel secolo successivo, come suggerisce l'Arias.\nGiorgio Vasari.\n1500 anni dopo, il testo di Plinio venne ripreso da Giorgio Vasari in \"Le vite de' pi\u00f9 eccellenti pittori, scultori e architettori\": \u00abDopo costui [Mentore] nella medesima arte ebbero gran nome uno Acragante, uno Boeto et un altro chiamato Mys, dei quali nella isola di Rodi si vedevano per i templi in vasi sacri molto belle opere, e di quel Boeto spezialmente Centauri e Bacche fatti con lo scarpello in idrie et in altri vasi molto begli, e di quello ultimo un Cupido et uno Sileno di maravigliosa bellezza.\u00bb\nAd essere precisi, per\u00f2, il testo non \u00e8 del Vasari ma \u00e8 contenuto in una \"Lettera di messer Giovambattista di messer Marcello Adriani a messer Giorgio Vasari nella quale brevemente si racconta i nomi e l'opere de' pi\u00f9 eccellenti artefici antichi in pittura, in bronzo et in marmo, qui aggiunta acci\u00f2 non ci si desideri cosa alcuna di quelle che appartenghino alla intera notizia e gloria di queste nobilissime arti\", riportata dal Vasari nella prima parte del suo libro. Come si pu\u00f2 notare, la traduzione del passo di Plinio \u00e8 piuttosto libera, tanto da attribuire al solo Boeto anche opere di Acragante.\nStefano Ticozzi.\nNell'Ottocento fu il saggista e poligrafo comasco Stefano Ticozzi a prendersi qualche libert\u00e0 nell'interpretare le parole di Plinio affermando nel suo dizionario biografico degli artisti: \u00abAgraga, probabilmente nato nell'isola di Rodi; fu uno de' pi\u00f9 rinomati intagliatori in argento, dopo Mentore. Di costui vedevansi tuttavia, ai tempi di Plinio, nel tempio di Bacco in Rodi, alcuni Centauri intagliati sulle tazze d'argento. Ma pi\u00f9 che ogni altro suo lavoro ebbe celebrit\u00e0 la rappresentazione di una caccia sopra un bicchiere.\u00bb\nBernardo Quaranta.\nPochi anni dopo lo studioso Bernardo Quaranta, direttore del Real Museo Borbonico di Napoli, riprese a sua volta il testo pliniano suggerendo la possibilit\u00e0 che alcuni vasi rinvenuti negli scavi archeologici di Pompei e conservati nel museo napoletano fossero stati incisi da Acragante: \u00abStava per volgere alla sua fine il marzo del mille ottocento trentacinque allorch\u00e9 ... in Pompei\u00bb lungo la \u00abstrada chiamata della \"Fortuna\"\u00bb in \u00abuna casa ... posta rimpetto all'altra cos\u00ec detta di \"Meleagro\" ... furon trovati ... quattordici vasi d'argento, tra cui quattro spiccavano assai meglio e per la doratura che in alcune parti vi si osserv\u00f2, e per le figure condottevi ad alto rilievo \"con magistero tal, che perde il pregio / della ricca materia appo il lavoro\" ... E chiamer\u00f2 \"Scifi\" i quattro indorati che somigliano alla coppa di un calice, fornita di picciola base e dilicati manichi... tra gli artisti che nel lavoro di questi vasi d'argento si fecero gran nome, annoverasi ... lo stesso Mie, che aveva maestrevolmente fregiato di bassirilievi la Minerva colossale di Fidia ed eseguito altre piccole opere sopra i disegni di Parrasio, condusse pure vaghi rilievi in alcune tazze d'argento che ornavano il tempio di Bacco a Rodi. Superiore a lui dimostrossi quel Mentore che lavor\u00f2 i quattro argentei vasi tanto celebrati da Plinio ... Furono inoltre in grande ammirazione i vasi d'argento di Boeto, e gli scifi di Acragante dov'erano rappresentate Menadi e Centauri, e gli altri anche pi\u00f9 famigerati dov'erano rilevate bellissime cacce ... chi sa che non sieno quegli stessi che ora ci stanno davanti?\u00bb\nIl testo prosegue con un'analitica descrizione dei due scifi (completata dai relativi disegni posti in appendice) e dell'altro vasellame rinvenuto a Pompei; tuttavia la domanda pi\u00f9 o meno retorica con cui si conclude il brano qui riportato non pu\u00f2 essere certo considerata un'attribuzione di paternit\u00e0 ma, valutata nel contesto generale della pubblicazione, va piuttosto interpretata come un artificio letterario, un nesso connettivo per motivare la precedente digressione dell'autore sulla toreutica greca. In ogni caso, i due scifi furono successivamente classificati come bicchieri di fattura romana."}
{"id": "1961606", "revid": "149727", "url": "https://it.wikipedia.org/wiki?curid=1961606", "title": "Ferrovia Battipaglia-Metaponto", "text": ""}
{"id": "1961608", "revid": "834", "url": "https://it.wikipedia.org/wiki?curid=1961608", "title": "Galil\u00e9ia (Minas Gerais)", "text": ""}
{"id": "1961610", "revid": "1340213", "url": "https://it.wikipedia.org/wiki?curid=1961610", "title": "Episodi di CSI - Scena del crimine (nona stagione)", "text": "La nona stagione della serie televisiva CSI - Scena del crimine \u00e8 stata trasmessa in prima visione sulla CBS dal 9 ottobre 2008 al 14 maggio 2009.\nIn Italia la stagione \u00e8 stata trasmessa in prima visione da Fox Crime dal 12 marzo al 4 giugno 2009, per la prima parte di stagione (ep. 1-13), e dal 10 settembre al 26 novembre 2009, per la seconda parte (ep. 14-24). In chiaro \u00e8 stata trasmessa da Italia1 dal 12 marzo al 20 agosto 2010.\n\"Addio Warrick\".\nTrama.\nGrissom assiste impotente all'agonia di Warrick. Dopo la morte dell'agente Warrick, le indagini si concentrano su Daniel Pritchard, la presunta \u201ctalpa\u201d all'interno del dipartimento, ma si sospetta che ci sia qualcuno pi\u00f9 in alto dietro l'omicidio. Catherine e Nick indagano e finalmente trovano una pista che li conduce al vicesceriffo McKeen, ma per incastrarlo servono le prove della sua colpevolezza.\n\"Fantasmi dal passato\".\nTrama.\nUn vecchio caso a cui ha lavorato, fa ritornare Sara nel laboratorio, convinta dell'innocenza di Tom Adler; Grissom, per\u00f2, le fornisce un'interpretazione diversa del caso. Alla fine scoprir\u00e0 che \u00e8 veramente colpevole e che l'ha fatto spinto dalla disperazione, dopo che la moglie si era ammalata ed era diventata un vegetale. Catherine e Nick indagano sull'omicidio di Paula Bonfilio; il figlio della donna si rivela nascondere un insospettabile segreto. Gli agenti devono cercare di incastrare anche una ipnoterapeuta, che si scopre manipolare la mente delle proprie pazienti per indurle a commettere delle rapine.\n\"L'arte imita la vita\".\nTrama.\nUna donna viene trovata morta in un parco, ma in una posizione insolita: infatti sembra essere morta in piedi, appoggiata ad un lampione. Mentre Gil e gli agenti della sua squadra si domandano il perch\u00e9 di questa stranezza, un altro corpo viene rinvenuto in stato di rigor mortis, insolitamente sdraiato su una panchina alla fermata dell'autobus. Dopo un attento esame, sembra chiaro che si tratti di omicidio e che l'assassino uccide altrove e poi trasporta i cadaveri sul luogo da lui scelto con una tempistica che consente di trovarli in pieno rigor mortis. Nei giorni seguenti vengono trovati altri corpi in condizioni simili e quindi si palesa l'esistenza di un serial killer. Le indagini portano a scoprire che l'assassino \u00e8 una specie di macabro artista dalla mente malata. Riley Adams, la nuova arrivata, e Greg, dovranno ingaggiare una gara contro il tempo per salvare l'ennesima vittima innocente.\n\"Lascia che sanguini\".\nTrama.\nUna rapina di un balordo, che per evitare l'arresto muore, fa scoprire il corpo della figlia di un signore della droga, ritenuta per questa sua parentela \u201cintoccabile\u201d. Un esame del sangue della ragazza, porta alla scoperta delle modalit\u00e0 e del motivo del suo assassinio. In realt\u00e0 la ragazza faceva uso di droghe e il titolare di un locale si era rifiutato di vendergliene, mandandola cos\u00ec dai galoppini del padre, che trafugavano la droga nel pesce. La ragazza ha scambiato un'altra sostanza per cocaina e, per salvarle la vita i due le hanno fatto una trasfusione del loro sangue, diverso, uccidendola, e poi facendo ritrovare il cadavere vicino al locale, in modo da far ricadere la colpa sul proprietario.\n\"La stanza delle torture\".\nTrama.\nIl cadavere di un uomo viene ritrovato nel mezzo del deserto, mentre il corpo della moglie \u00e8 stato bruciato all'interno di un'auto. Dall'autopsia si evince che l'uomo praticava il sadomasochismo. Questo porta Grissom a chiedere la consulenza di Lady Heather. Le indagini portano al coinvolgimento di altre persone ma, nonostante venga trovato un legame tra di esse e le vittime, non si arriva alla soluzione del caso. Grissom ha ricevuto un videomessaggio da parte di Sara e questo lo spinge a passare la notte a casa di Lady Heather.\n\"Infanzia tradita\".\nTrama.\nLa squadra di CSI indaga su una sparatoria avvenuta durante una festa, nel quartiere di Corea town, in cui la madre e lo zio di un bambino di nome Parco Bang, vengono assassinati. \n\"Vorrei, potrei, dovrei\".\nTrama.\nUna decappottabile con due studenti a bordo esce di strada e finisce contro un albero; i giovani muoiono sul colpo. Dai risultati dell'autopsia di uno dei due, Nick capisce che non \u00e8 stato un semplice incidente; qualcuno li ha voluti \u201cpunire\u201d. Intanto, Brass indaga sull'omicidio di una giovane madre, Janelle e del ferimento della figlia, Nora. Inizialmente, tutti gli indizi conducono al marito della donna, Peter Rowe, ma poi si scopre che non era Janelle la vittima designata, bens\u00ec proprio Peter Rowe. Intanto, Gil Grissom testimonia davanti alla Corte che dovr\u00e0 decidere se lasciare Natalie Davis (il killer delle miniature) nell'istituto psichiatrico dove si trova e dove viene curata, o mandarla in carcere a scontare la pena per la quale era stata condannata.\n\"Canto mortale\".\nTrama.\nDurante una gara canora in TV, una giovane cantante viene uccisa; ad esserne incolpato \u00e8 un anziano sassofonista, ma si scopre anche che la ragazza aspettava un bambino dall'organizzatore della gara. Nel frattempo, gli agenti devono indagare anche sull'omicidio del proprietario di una casa da gioco.\n\"Un mostro dal passato\".\nTrama.\nAlcuni casi di suicidio conducono sulle tracce di un noto serial killer condannato a due ergastoli. Grissom accetta la collaborazione di un famoso patologo legale, il dottor Raymond Langston, per ottenere una pista da seguire che porti al colpevole.\n\"La decisione di Grissom\".\nTrama.\nContinuano le indagini relative al killer Haskell. Per individuare il complice, Grissom ha ancora bisogno del dottor Langston. Dopo essere riuscito a risolvere il complicato caso con l'aiuto di Langston, Grissom gli propone di prendere il suo posto alla scientifica.\n\"Benvenuto dottor Langston\".\nTrama.\n\u00c8 il primo giorno di lavoro del dottor Raymond Langston. Catherine gli affida un caso di furto con scasso; mentre \u00e8 impegnato a raccogliere prove con Nick, Langston assiste a un'enorme esplosione proveniente da un'abitazione, nella quale rinvengono il cadavere del padrone di casa. Nel frattempo, gli agenti cercano di abituarsi al nuovo membro dello staff.\n\"Disarmato e pericoloso\".\nTrama.\nUn agente dell'FBI viene ucciso, e i federali chiedono la collaborazione della scientifica per risolvere il caso. Le indagini portano a Mingus, un lottatore, che si suicida con un colpo di pistola prima di essere arrestato. Intanto, la squadra scopre che il federale ucciso era un falso agente.\n\"Fritto dorato e menta fresca\".\nTrama.\nIl direttore di un fast food viene trovato morto nel suo locale; Nick e Langston indagano sul caso. Nel frattempo, Catherine e Greg sono alle prese con la morte di una donna, apparentemente uccisa dal fluoro di un tubetto di dentifricio.\n\"Errore giudiziario\".\nTrama.\nUna spogliarellista viene trovata morta, avvolta in un tappeto nel bagno di un'auto all'interno del parcheggio di un casin\u00f2. La ragazza aveva una relazione con un deputato del Congresso che viene subito accusato della sua morte, nonostante la confessione scritta del capo del suo staff lasciata poco prima di suicidarsi. La giustizia fa il suo corso e dichiara colpevole il deputato ordinandone la carcerazione. I giochi sembrano ormai conclusi, quando un colpo di scena rimescola le carte.\n\"Gareth\".\nTrama.\nCarsten Pennington, un facoltoso mercante d'arte, Jena Mckin, moglie di un attore e Shawn Hagan, un detective privato, vengono uccisi nella stessa sera. Tutti e tre avevano un animale domestico, un gatto, una tartaruga e un cane, tutti con lo stesso nome: Gareth.\n\"Legami di sangue\".\nTrama.\nUna ragazza di sedici anni, Haley, viene trovata uccisa fuori dal motel che i suoi genitori gestiscono. Proprio nello stesso motel, Nick aveva indagato mesi prima sulla morte di un'altra donna, e in quell'occasione aveva conosciuto Haley. Le indagini sveleranno la soluzione di entrambi i casi di omicidio.\n\"Senza via di scampo\".\nTrama.\nDurante una sparatoria, la signora Priscilla Hatcher viene ferita alla testa, mentre il guardiano della sua villa, Big French, viene ucciso nel vialetto con una 9\u00a0mm. I sospettati, durante la fuga, hanno strisciato su tutte le auto che si trovavano l\u00ec parcheggiate. Il figlio della donna ha una casa poco pi\u00f9 avanti, ma quando Brass si reca sul posto non c'\u00e8 nessuno. In ospedale, il ragazzo coinvolto, Marcus Garfield, muore, faceva parte di una gang. Brass rinviene i corpi di altri due ragazzi appartenenti alla stessa gang, uno di loro era Aaron Switz, che per\u00f2 risulter\u00e0 essere morto prima della sparatoria e freddato con una 22\u00a0mm. Mentre stanno compiendo dei rilievi, Langston e Riley vengono tenuti in ostaggio. La squadra scoprir\u00e0 che il figlio della donna era coinvolto in un giro di spaccio di droga.\n\"La maschera\".\nTrama.\nSilvia, ex studentessa di Langston, viene assassinata. Le indagini portano al mondo del wrestling e Ray scopre che Silvia stava indagando su dei vecchi omicidi irrisolti e capisce che la ragazza doveva aver scoperto qualcosa di scomodo. Jessica, Martina, Maria, altre vittime della follia di un uomo, che credeva di essere guidato dal maligno, la ragazza lo aveva scoperto e stava per denunciarlo.\n\"Il paracadutista\".\nTrama.\nPierre rimane gravemente ferito dopo un lancio col paracadute. Dalle indagine, sembra che la maniglia di sgancio sia stata manomessa, ma le analisi del DNA rivelano che nessun altro, all'infuori di Pierre, l'abbia toccata. Intanto, Catherine si occupa di un altro caso che sembra collegato al primo.\n\"Astro Quest\".\nTrama.\nDurante una convention dedicata alla serie televisiva \u201cAstro Quest\u201d, un uomo viene ucciso, dopo il tentativo di mettere in ridicolo la fiction. I sospetti si concentrano dapprima sui partecipanti, ma sar\u00e0 un video nascosto a rivelare il vero assassino.\n\"Il vero colpevole\".\nTrama.\nCatherine torna ad occuparsi di un vecchio caso da tempo archiviato, la cui risoluzione si sospetta essersi basata su false prove. Tutta la squadra \u00e8 impegnata ad analizzare di nuovo tutte le prove con le moderne apparecchiature, per dimostrare che l'accusa fosse fondata. Catherine riuscir\u00e0 a ritrovare l'arma del delitto in un posto impensabile, su di un ramo che, dopo diversi anni \u00e8 diventato un tutt'uno, mantenendo intatte le prove del colpevole. Non solo riusciranno a dimostrare che l'imputato era complice nell'omicidio, ma li condurranno anche alla vera assassina.\n\"Il concorso\".\nTrama.\nIndagando su diversi decessi dei quali non riescono a stabilire la causa, Robbins e Langston scoprono che tutte le vittime, che non si conoscevano tra loro, avevano contratto lo stesso virus. Intanto, Greg investiga sulla morte di una ragazza che seguiva una dieta per partecipare ad un concorso di bellezza.\n\"Cospirazione e vendetta\".\nTrama.\nScratch, il capo di una banda di motociclisti coinvolta nel traffico della droga, riceve una telefonata che lo avverte che uno dei membri, Joey Niagra, in realt\u00e0 \u00e8 Jack Nettles, un poliziotto sotto copertura. Scratch d\u00e0 ordine di uccidere Joey. La squadra di Jim Brass cerca di scoprire chi ha lanciato la soffiata.\n\"All in\".\nTrama.\nUn uomo viene ritrovato morto, ucciso con dei colpi di arma da fuoco, nel deserto. Insieme al cadavere, spuntano fuori vecchie fiche di un casin\u00f2, chiuso ormai da anni. Queste avrebbero dovuto essere distrutte, ma per una serie di circostanze le cose sono andate diversamente."}
{"id": "1961614", "revid": "149727", "url": "https://it.wikipedia.org/wiki?curid=1961614", "title": "Potenza Superiore", "text": ""}
{"id": "1961618", "revid": "6923", "url": "https://it.wikipedia.org/wiki?curid=1961618", "title": "Isidoro (fumetto)", "text": "Isidoro (\"Heathcliff\") \u00e8 un personaggio immaginario protagonista di una omonima serie a fumetti a vignette singole ideata da George Gately. Dal 1998 la serie \u00e8 realizzata da Peter Gallagher (nessun rapporto con l'omonimo attore), nipote di Gately.\nLa serie prevede generalmente una vignetta singola dal luned\u00ec al sabato e una striscia la domenica. Il personaggio \u00e8 stato anche protagonista di due serie animate televisive (1980 e 1984) e di merchandising. In Italia le sue vignette sono apparse negli anni 70 e 80 del XX secolo sul settimanale \"Topolino\". \nStoria.\nGeorge Gately ide\u00f2 il personaggio nel 1973. Sebbene la striscia avesse ottenuto sin da subito un buon successo, il futuro della stessa non era affatto garantito e, nel 1974, il \"Los Angeles Times\" decise di abbandonare la pubblicazione. Pi\u00f9 di 900 lettori scrissero lettere di reclamo inducendo il giornale a reintegrare la striscia dopo poche settimane.\nCon la popolarit\u00e0 del personaggio arrivarono opportunit\u00e0 di merchandising, animazione e altre iniziative accessorie. Il vero potenziale di Heathcliff non era relegato alla carta da giornale ma a tutte le iniziative che vi ruotavano attorno. Nel 1982, le offerte di merchandising del felino erano cos\u00ec redditizie che Gately e soci incassarono 55 milioni di dollari di entrate derivanti dalle licenze.\nNell'ottobre del 1981, l\"Asbury Park Press\" del New Jersey decise di assegnare spazio a uno dei principali fumetti con protagonista un gatto e chiese ai lettori di decidere quale sarebbe stato: Garfield vinse, ma solo per un soffio: 326 voti contro 324 di Isidoro.\nOggi la serie viene portata avanti da Peter Gallagher anche sui nuovi mezzi di comunicazione, come i social network.\nCaratterizzazione del personaggio.\nLa striscia si svolge in una citt\u00e0 portuale chiamata Westfinster.\nIsidoro \u00e8 un gatto dal pelo arancione, attaccabrighe, grassoccio e molto astuto. Nelle strisce compare a volte con indosso una giacca di pelle e degli occhiali da sole da bullo. Isidoro appartiene alla famiglia Nutmeg composta dal nonno, dalla nonna e dal bambino Iggy. Mentre gli adulti spesso sono in conflitto con il gatto, i bambini lo adorano ed \u00e8 il loro migliore compagno di giochi, in particolare di Willy, il migliore amico intelligente di Iggy, e di Marcy, una bambina del vicinato con cui Isidoro (vestito con abiti da neonato) ha giocato fingendo di essere un pargolo nella carrozzina. \nIsidoro trascorre le sue giornate a spasso nel quartiere, dove compie le sue scorribande da solo o in compagnia. Litiga con i cani del vicinato e in particolare col bulldog Spike - vincendo sempre e ridicolizzando il padrone, un bulletto locale - ruba nel negozio di pescheria e di carne, assalta il furgoncino della consegna del latte, rovescia i secchioni dell'immondizia mentre stanno arrivando gli spazzini, fa da informatore per l'accalappiacani ecc. Un altro cane di nome Chauncey, a differenza di Spike, \u00e8 amichevole con Isidoro. Quando \u00e8 in casa d\u00e0 la caccia agli altri animali domestici: topolini, uccelli e pesciolini. Se un ospite dei nonni non gli piace gli si accovaccia in testa o gli getta sulla stessa la ciotola del cibo.\nA volte lo si vede di fronte al giudice che sta per condannarlo ma anche in quel caso non perde il suo sangue freddo e cerca di trovare una scappatoia. Un visitatore occasionale \u00e8 il padre di Isidoro che indossa una iconica divisa carceraria a strisce bianche e nere. A volte si vedono anche altri parenti, spesso abbigliati come il padre.\nDopo il pesce fresco ed il latte, Isidoro ha un solo amore, la micia persiana Sonja, per la quale egli diventa il pi\u00f9 adorabile dei gatti. Il proprietario di Sonja considera Isidoro con fastidio, soprattutto quando riporta Sonja a casa tardi; ma sua moglie invece lo vede come un gatto che ama veramente la micetta e la tratta come una regina, e spesso fa notare la galanteria di Isidoro al suo ignaro marito.\nAltri media.\nTelevisione.\nIl personaggio \u00e8 stato protagonista negli anni ottanta di due serie televisive animate dove a differenza delle strisce pubblicate sui giornali, \u00e8 in grado di parlare.\nMerchandising.\nUna delle confezioni Play DAS dell'Adica Pongo fu dedicata a Isidoro."}
{"id": "1961619", "revid": "124960788", "url": "https://it.wikipedia.org/wiki?curid=1961619", "title": "Ferrovia Altamura-Avigliano-Potenza", "text": "La ferrovia Altamura-Avigliano-Potenza \u00e8 una linea ferroviaria a scartamento ridotto costruita fra il 1930 e il 1934 dalle Ferrovie Calabro Lucane. Vi \u00e8 una diramazione dalla stazione di Avigliano Lucania (comune con l'infrastruttura gestita da Rete Ferroviaria Italiana) ad Avigliano Citt\u00e0.\nLa linea \u00e8 gestita dalle Ferrovie Appulo Lucane. Sulla tratta Potenza - Avigliano Lucania - Avigliano Citt\u00e0 viene esercito il servizio ferroviario metropolitano di Potenza.\nServizio metropolitano di Potenza.\nIl servizio ferroviario metropolitano di Potenza, chiamato alcune volte erroneamente \"Metropolitana di Potenza\", \u00e8 gestito dalle Ferrovie Appulo Lucane nel tratto tra Avigliano e Potenza per un'estensione di circa 20\u00a0km.\nAl 2019 il servizio si basa su circa una corsa l'ora per direzione. L'orario in ogni caso non \u00e8 cadenzato.\nNel tratto comune a RFI e alla Ferrovie Appulo-Lucane, Potenza Inferiore-Avigliano Lucania, \u00e8 possibile utilizzare il biglietto Trenitalia sulle corse delle Ferrovie Appulo-Lucane e viceversa. \nStoria.\nL'attivazione del servizio avvenne il 1\u00ba novembre 2007 con 25 corse per direzione scese poi a 16 al giorno dal successivo 3 novembre.\nGli interscambi con la rete statale RFI avvengono nelle stazioni di Potenza Centrale/Inferiore, Superiore/Santa Maria, Macchia Romana e Avigliano Lucania.\nIl 25 gennaio 2011 \u00e8 stato approvato dal consiglio comunale del capoluogo lucano il \"Programma Integrato di Sviluppo Urbano Sostenibile\" (PISUS), finanziato dall'Unione europea e che comprende una serie di progetti atti a migliorare la qualit\u00e0 urbana della citt\u00e0, per renderla a livello di altre citt\u00e0 italiane ed europee. Per quanto riguarda il \"servizio metropolitano\", i vari progetti sono:\nNel mese di settembre 2015 le Ferrovie Appulo Lucane danno il via ai lavori di miglioramento del servizio metropolitano che comprendono l'eliminazione dei passaggi a livello ancora presenti in citt\u00e0, precisamente in via Angilla Vecchia, via Campania e via Roma, tramite la costruzione di sottopassi ferroviari, l'ammodernamento delle stazioni e la costruzione di una stazione capolinea in via del Gallitello con annessi parcheggi per l'interscambio."}
{"id": "1961629", "revid": "729019", "url": "https://it.wikipedia.org/wiki?curid=1961629", "title": "Avro 696 Shackleton", "text": "LAvro 696 Shackleton era un bombardiere e ricognitore marittimo a lungo raggio prodotto dall'azienda britannica Avro (A.V. Roe Ltd) dagli anni cinquanta. Venne sviluppato a partire dalle superfici di volo del Lincoln alle quali venne aggiunta una nuova fusoliera. Fu utilizzato principalmente per la sorveglianza antisommergibile e il pattugliamento marittimo. In seguito venne adattato alla sorveglianza radar e per la ricerca e soccorso. Rimase in servizio dal 1951 al 1990 nella Royal Air Force e, tra il 1957 e il 1984, nella Suid-Afrikaanse Lugmag, l'Aeronautica militare del Sudafrica. Il velivolo prende il nome dal famoso esploratore Ernest Henry Shackleton.\nStoria del progetto.\nIl velivolo venne progettato da Roy Chadwick come Type 696. Il velivolo si ispirava chiaramente al bombardiere Avro 683 Lancaster, uno dei maggiori successi di Chadwick, e al Lincoln, che all'epoca era utilizzato come velivolo antisommergibile. Il nuovo velivolo utilizzava le ali ed il carrello d'atterraggio di quest'ultimo aereo unite ad una fusoliera di nuova progettazione. Nelle fasi iniziali di sviluppo era designato \"Lincoln ASR 3\". Come motori vennero impiegati i Rolls-Royce Griffon sui quali furono montate delle eliche controrotanti di quattro metri di diametro.\nIl primo volo venne effettuato nel marzo del 1949 e i primi esemplari di produzione furono consegnati alla Royal Air Force Coastal Command nell'aprile del 1951. Il loro debutto operativo avvenne durante la crisi di Suez. Nel ruolo antisommergibile lo Shackleton trasportava due tipi di boe, l'ESM, l'Autolycus, un rilevatore di fumi diesel e, per un breve periodo, un rilevatore di anomalie magnetiche (MAD) che si rivel\u00f2 per\u00f2 poco affidabile. L'armamento era composto da nove bombe oppure tre siluri o cariche di profondit\u00e0 oltre ad un cannone da 20 mm.\nLa versione MR.2, che si pu\u00f2 considerare la prima versione definitiva del velivolo, era una versione migliorata sulla base dei risultati delle prime operazioni. Il radome venne spostato dal muso del velivolo ad una posizione ventrale per evitare rischi di danneggiamento a causa di collisioni con volatili e per aumentare la copertura. La sezione anteriore e quella caudale furono allungate mentre i piani di coda furono riprogettati. Anche il carrello venne rinforzato.\nLa versione MR.3 fu una successiva riprogettazione avvenuta in risposta alle richieste degli equipaggi. Venne introdotto un nuovo carrello triciclo e la fusoliera venne ingrandita. Venne montata una nuova ala con alettoni pi\u00f9 efficienti e serbatoi alle estremit\u00e0 alari. Anche l'insonorizzazione venne aumentata accontentando gli equipaggi che spesso effettuavano missioni della durata di 15 ore. Venne realizzata anche una nuova zona di riposo che permetteva anche di poter dormire a bordo. Con queste modifiche il peso totale del velivolo sal\u00ec a 13\u00a0600 kg e si rese necessario montare due turbogetti Armstrong Siddeley Viper Mk 203 per facilitare il decollo. Lo sforzo al quale veniva sottoposta la struttura fece per\u00f2 s\u00ec che la vita utile di questi velivoli fosse inferiore a quella degli esemplari della versione precedente.\nImpiego operativo.\nIl velivolo fu impiegato nel ruolo antisommergibile fino al 1969 quando venne sostituito dal Nimrod mentre nel ruolo SAR continu\u00f2 a venire impiegato fino al 1972. La volont\u00e0 di ritirare lo Shackleton dal servizio fu ritardata dal contemporaneo ritiro del Fairey Gannet. Con la scomparsa di questo aereo veniva a mancare la sorveglianza radar della zona del Mare del Nord e dell'Atlantico settentrionale. Per sopperire a questa carenza venne montato il radar del Gannett, l'AP/APS-20, su alcuni Shackleton MR. 2. La nuova versione del velivolo venne designata \"Shackleton AEW 2\". Questo velivolo era pensato per essere una soluzione temporanea in attesa dell'entrata in servizio del Nimrod AEW. Il fallimento di questo progetto per\u00f2 comport\u00f2 un ulteriore prolungamento della carriera dello Shackleton che alla fine venne sostituito solo dal Boeing E-3 Sentry che verr\u00e0 acquistato nel 1991.\nIn totale furono 185 gli esemplari dello Shackleton prodotti tra il 1951 e il 1958. Dodici velivoli sono ancora completi e uno \u00e8 ancora in condizioni di volo. Uno Shackleton della Suid-Afrikaanse Lugmag \u00e8 andato perduto in un incidente."}
{"id": "1961630", "revid": "22475", "url": "https://it.wikipedia.org/wiki?curid=1961630", "title": "Il ritorno del Duca", "text": "Il ritorno del Duca (2007) \u00e8 una raccolta di 16 racconti di giallisti, curata da Gian Franco Orsi.\nTutti i racconti sono ispirati alla figura di \"Duca Lamberti\", il medico-poliziotto creato dalla penna di Giorgio Scerbanenco nel 1966.\nI sedici racconti che compongono la raccolta sono:"}
{"id": "1961631", "revid": "287204", "url": "https://it.wikipedia.org/wiki?curid=1961631", "title": "Latur", "text": " \nLatur \u00e8 una citt\u00e0 dell'India di 299.828 abitanti, capoluogo del distretto di Latur, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 18\u00b0 23' 60 N e 76\u00b0 34' 60 E e ha un'altitudine di 630 .\nSociet\u00e0.\nEvoluzione demografica.\nAl censimento del 2001 la popolazione di Latur assommava a 299.828 persone, delle quali 156.477 maschi e 143.351 femmine. I bambini di et\u00e0 inferiore o uguale ai sei anni assommavano a 43.423, dei quali 22.813 maschi e 20.610 femmine. Infine, coloro che erano in grado di saper almeno leggere e scrivere erano 210.289, dei quali 120.669 maschi e 89.620 femmine."}
{"id": "1961633", "revid": "380453", "url": "https://it.wikipedia.org/wiki?curid=1961633", "title": "Sebastian \u015awiderski", "text": "Carriera.\nGiocatore.\nLa carriera di Sebastian \u015awiderski inizia nello Gorzowskie Towarzystwo Promuj\u0105ce Siatk\u00f3wk\u0119 Gorz\u00f3w Wielkopolski, dove rimane per cinque anni; in questo periodo riceve le prime convocazioni nella selezione juniores della nazionale della Polonia, conquistando due medaglie d'oro al campionato europeo di categoria del 1996 e al mondiale 1997, fino ad arrivare anche alla nazionale maggiore. Nella PlusLiga 1999-00 si trasferisce allo ZAKSA K\u0119dzierzyn-Ko\u017ale, dove vince quattro campionati polacchi e tre coppe nazionali.\nDal 2003-04 va a giocare in Italia, ingaggiato dal Perugia Volley, raggiungendo una finale dei \"play-off\" scudetto, la prima nella storia della societ\u00e0 umbra; con la nazionale vince la medaglia d'argento al campionato mondiale di pallavolo maschile 2006. Dopo quattro anni passa all'Associazione Sportiva Volley Lube, dove vince due Coppe Italia e una Supercoppa italiana; partecipa inoltre all'Olimpiade di Pechino, chiusa al quinto posto.\nTerminata l'esperienza con il club di Macerata \u015awiderski torna in patria allo ZAKSA K\u0119dzierzyn-Ko\u017ale, fino al ritiro avvenuto nel 2012: dopo l'annuncio della fine della sua attivit\u00e0 agonistica diventa allenatore dell'Effector Kielce \u015awi\u0119tokrzyska Siatk\u00f3wka, impegnato nei quarti di finale dei \"play-off\" scudetto proprio contro la sua ex squadra.\nDopo questa breve parentesi diventa prima assistente e poi primo allenatore dello ZAKSA K\u0119dzierzyn-Ko\u017ale, dove vince due Coppe di Polonia; il 25 marzo 2015 il club lo nomina direttore sportivo per la stagione 2015-16, annunciando la sua sostituzione in panchina con Ferdinando De Giorgi."}
{"id": "1961635", "revid": "287204", "url": "https://it.wikipedia.org/wiki?curid=1961635", "title": "Sebastian Swiderski", "text": ""}
{"id": "1961636", "revid": "767487", "url": "https://it.wikipedia.org/wiki?curid=1961636", "title": "Petrijanec", "text": "Petrijanec \u00e8 un comune della Croazia di 4.994 abitanti della regione di Vara\u017edin."}
{"id": "1961642", "revid": "767487", "url": "https://it.wikipedia.org/wiki?curid=1961642", "title": "Sra\u010dinec", "text": "Sra\u010dinec \u00e8 un comune della Croazia di 4.714 abitanti della regione di Vara\u017edin."}
{"id": "1961644", "revid": "767487", "url": "https://it.wikipedia.org/wiki?curid=1961644", "title": "Sveti \u0110ur\u0111", "text": "Sveti \u0110ur\u0111 \u00e8 un comune della Croazia di 4.174 abitanti della regione di Vara\u017edin."}
{"id": "1961648", "revid": "1305772", "url": "https://it.wikipedia.org/wiki?curid=1961648", "title": "Cultura di Wielbark", "text": "La cultura di Wielbark, nota anche come cultura di Willenberg (tedesco: \"Wielbark/Willenberg-Kultur\"; polacco: \"Kultura wielbarska\"; ucraino: \"\u0412\u0435\u043b\u044c\u0431\u0430\u0440\u0441\u044c\u043a\u0430 \u043a\u0443\u043b\u044c\u0442\u0443\u0440\u0430 (Vel'bars'ka kul'tura)\") fu una cultura pre-letterata che gli archeologi hanno identificato con i Goti; apparve nella prima met\u00e0 del I secolo. Sostitu\u00ec la cultura di Oksywie nell'area dell'odierna Pomerania orientale, attorno al fiume Vistola, legata anche alla cultura di Przeworsk.\nScoperta.\nNel 1873 venne scoperto un cimitero con oltre 3000 tombe, documentato nell'opera \"Correspondenz-Blatt der deutschen Gesellschaft f\u00fcr Anthropologie, Ethnologie und Urgeschichte\" del 1874 come \"Gotisch-Gepidisches Gr\u00e4berfeld Braunswalde-Willenberg bei Marienburg\". Prende il nome da Wielbark, un villaggio che al tempo della scoperta apparteneva alla provincia della Prussia situati 4\u00a0km a sud di Malbork (Marienburg), sulla strada che conduce a Sztum (Stuhm), attribuiti a Goti e Gepidi.\nI documenti dello scavo originale effettuato durante l'Impero germanico, che si credevano perduti, sono stati ritrovati nel 2004 e sono attualmente sotto analisi da parte di una cooperazione internazionale.\nDistribuzione.\nLa cultura di (Malbork)-Wielbark nacque occupando la stessa area della cultura di Oksywie, dove oggi sorgono le citt\u00e0 di Danzica e Che\u0142mno. In seguito raggiunse la regione dei laghi Kashubian e Krajenskian allungandosi anche a sud, nella regione che circonda Pozna\u0144.\nNella prima met\u00e0 del III secolo la cultura di Wielbark lasci\u00f2 i propri insediamenti per dirigersi verso il Mar Nero, a quel tempo chiamato Mare Suevicum o Mare Germanicum, tranne che per le aree adiacenti alla Vistola, ed occup\u00f2 le aree che in seguito (dal 1000) divennero la Masovia e la Piccola Polonia sulla riva sinistra della Vistola raggiungendo l'Ucraina, dove diedero vita alla Cultura di \u010cernjachov.\nNel 2000 a Czarn\u00f3wko nei pressi di L\u0119bork, Pomerania, venne scoperto un cimitero usato dalle culture di Oksywie e Wielbark. Questo luogo raggiunse l'apice prima che la migrazione verso sud-ovest iniziasse. Un bollitore in bronzo raffigura uomini i cui capelli erano acconciati con il nodo suebo.\nCaratteristiche.\nTra la cultura di Przeworsk e quella di Wielbark ci fu una netta separazione, e non sembrano esserci stati contatti.\nGli uomini della cultura di Wielbark usavano sia tecniche di sepoltura che di cremazione. La scelta tra le due dipendeva da luogo a luogo, e si crede che fosse legato solo a tradizioni familiari.\nUna caratteristica di questa cultura, comune nella Scandinavia meridionale, era l'abitudine di erigere cerchi di pietre o menhir solitari.\nNelle loro tombe non sono state trovate armi ne' utensili, a differenza di quelle della cultura di Przeworsk. Gli oggetti ritrovati erano soprattutto vestiti ed ornamenti. In qualche tomba sono stati trovati alcuni speroni, unico elemento che potrebbe contraddistinguere i guerrieri.\nI componenti di questa cultura usavano il bronzo per costruire ornamenti ed accessori. Oro ed argento venivano usati molto raramente. Anche il ferro non veniva utilizzato spesso.\nI Goti.\nLa cultura di Wielbark viene associata negli scritti di Giordane ai Goti che abbandonarono la Scandza (Scandinavia) ed ai loro insediamenti in Gothiscandza. Secondo Giordane cacciarono i Vandali occupandone il territorio. La Gothiscandza si trovava alla foce della Vistola, e questa terra \u00e8 nota anche come terra dei \"Gutones\" (Plinio il Vecchio) o \"Gothones\" (Tacito):\nIl nome assegnato loro da Plinio e da Tacito sembra identico a *\"Gutaniz\", la forma proto-germanica di \"Gutans\", il termine usato dai Goti per auto-citarsi.\nAlcuni hanno ipotizzato che le tre navi di Goti che raggiunsero la Vistola fossero solo simboliche, mentre secondo altri sarebbero da associare a Gepidi, Ostrogoti e Visigoti. Una terza interpretazione vorrebbe nelle barche solo la famiglia reale del clan degli Amali.\nIn ogni caso gli archeologi sono prudenti nell'associare etnie a culture archeologiche, e la considerano una materia delicata (vedi l'uomo di Kennewick). Questo si riflette nei nomi assegnati alle varie culture, solitamente presi dalle citt\u00e0 presso cui sono stati ritrovati i resti. Le ultime idee tendono a dubitare della correlazione tra cultura di Wielbark e Goti, ed \u00e8 stato infatti stabilito che non si \u00e8 formata solamente tramite la migrazione proveniente dalla Scandinavia. Sembra invece che si sia evoluta dalla cultura di Oksywie, e sia solo stata influenzata dalla tradizione scandinava. Questa teoria si basa sul fatto che la cultura di Wielbark condivide l'estensione geografica dei predecessori della Oksywie, e che abbiano anche usato i loro stessi cimiteri. Gli insediamenti erano composti da abitanti autoctoni e da gruppi immigrati dalla Scandinavia. Si sa, dalle opere di Giordane, che invece i Goti erano una trib\u00f9 dominante, che tendeva a sottomettere gli abitanti locali:\nLa concezione attuale \u00e8 che gli insediamenti Goti (citati da Giordane e da H. Schedel) presso il Mare Germanicum, l'attuale Polonia, siano quelli caratterizzati da cimiteri composti da tumuli sui quali sono presenti cerchi di pietre o semplici stelae (tipici monumenti funebri usati in Gotland e G\u00f6taland). Questo genere di tradizione \u00e8 stato ritrovato tra la Vistola ed i laghi Kashubian e Krajenskian, fino alla regione di Koszalin. Solitamente risalgono alla seconda met\u00e0 del I secolo.\nLa cultura di Wielbark sembra essere stata mista, composta da Goti e Gepidi provenienti dalla Scandinavia e da abitanti autoctoni (soprattutto Vandali, Venedi e Rugi, ovvero gli \"Ulmerugi\" di Giordane). Nel III secolo la comunit\u00e0 di Wielbark abbandon\u00f2 i propri insediamenti per raggiungere la loro nuova terra, Oium, in Ucraina, dove fondarono un nuovo impero."}
{"id": "1961651", "revid": "287204", "url": "https://it.wikipedia.org/wiki?curid=1961651", "title": "Kolhapur", "text": "Kolhapur \u00e8 una suddivisione dell'India, classificata come \"municipal corporation\", di 485.183 abitanti, capoluogo del distretto di Kolhapur, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 16\u00b0 41' 60 N e 74\u00b0 13' 0 E e ha un'altitudine di 544 .\nSociet\u00e0.\nEvoluzione demografica.\nAl censimento del 2001 la popolazione di Kolhapur assommava a 485.183 persone, delle quali 251.958 maschi e 233.225 femmine. I bambini di et\u00e0 inferiore o uguale ai sei anni assommavano a 50.136, dei quali 27.628 maschi e 22.508 femmine. Infine, coloro che erano in grado di saper almeno leggere e scrivere erano 386.256, dei quali 211.392 maschi e 174.864 femmine."}
{"id": "1961652", "revid": "767487", "url": "https://it.wikipedia.org/wiki?curid=1961652", "title": "Sveti Ilija", "text": "Sveti Ilija \u00e8 un comune della Croazia di 4.174 abitanti della regione di Vara\u017edin."}
{"id": "1961658", "revid": "110157", "url": "https://it.wikipedia.org/wiki?curid=1961658", "title": "Trnovec Bartolove\u010dki", "text": "Trnovec Bartolove\u010dki \u00e8 un comune della Croazia di 6.852 abitanti della regione di Vara\u017edin."}
{"id": "1961660", "revid": "287204", "url": "https://it.wikipedia.org/wiki?curid=1961660", "title": "Jalna", "text": " \nJalna \u00e8 una citt\u00e0 dell'India di 235.529 abitanti, capoluogo del distretto di Jalna, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 19\u00b0 49' 60 N e 75\u00b0 52' 60 E e ha un'altitudine di 488 .\nSociet\u00e0.\nEvoluzione demografica.\nAl censimento del 2001 la popolazione di Jalna assommava a 235.529 persone, delle quali 121.728 maschi e 113.801 femmine. I bambini di et\u00e0 inferiore o uguale ai sei anni assommavano a 35.570, dei quali 18.498 maschi e 17.072 femmine. Infine, coloro che erano in grado di saper almeno leggere e scrivere erano 151.482, dei quali 86.456 maschi e 65.026 femmine."}
{"id": "1961663", "revid": "1982", "url": "https://it.wikipedia.org/wiki?curid=1961663", "title": "Austria Sveva", "text": ""}
{"id": "1961665", "revid": "287204", "url": "https://it.wikipedia.org/wiki?curid=1961665", "title": "Matias Aguero", "text": ""}
{"id": "1961668", "revid": "287204", "url": "https://it.wikipedia.org/wiki?curid=1961668", "title": "Jalgaon (Jalgaon)", "text": " \nJalgaon \u00e8 una citt\u00e0 dell'India di 368.579 abitanti, capoluogo del distretto di Jalgaon, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 21\u00b0 1' 0 N e 75\u00b0 34' 0 E e ha un'altitudine di 209 .\nSociet\u00e0.\nEvoluzione demografica.\nAl censimento del 2001 la popolazione di Jalgaon assommava a 368.579 persone, delle quali 193.464 maschi e 175.115 femmine. I bambini di et\u00e0 inferiore o uguale ai sei anni assommavano a 48.395, dei quali 26.180 maschi e 22.215 femmine. Infine, coloro che erano in grado di saper almeno leggere e scrivere erano 279.997, dei quali 155.682 maschi e 124.315 femmine."}
{"id": "1961669", "revid": "298055", "url": "https://it.wikipedia.org/wiki?curid=1961669", "title": "Mrs. Kim", "text": ""}
{"id": "1961671", "revid": "78682714", "url": "https://it.wikipedia.org/wiki?curid=1961671", "title": "Ferrovia Avigliano Lucania-Avigliano Citt\u00e0", "text": ""}
{"id": "1961673", "revid": "1284772", "url": "https://it.wikipedia.org/wiki?curid=1961673", "title": "Un kilo", "text": "Un kilo \u00e8 un singolo del cantante italiano Zucchero Fornaciari, pubblicato il 5 maggio 2007, estratto dall'album \"Fly\".\nIl brano.\n\u00c8 stato registrato in collaborazione con Questlove, fondatore dei The Roots. Con tale canzone Zucchero ha partecipato anche al Festivalbar 2007, giungendo terzo.\nIl brano \u00e8 inoltre presente nelle successive raccolte e, con un nuovo arrangiamento, negli album \"La sesi\u00f3n cubana\" e \"Una rosa blanca\".\nLa presunta dedica a Vasco Rossi.\n\u00c8 circolata, ai tempi della pubblicazione dell'album, la voce per la quale i versi irriverenti della canzone fossero rivolti da Zucchero a Vasco Rossi. In particolare, apparivano curiosi i riferimenti a qualcuno che si crede di essere un rocker e che fuma le Lucky Strike, marca di sigarette citata dall'artista di Zocca nel suo celebre brano \"Gli angeli\" del 1996. Tuttavia, Zucchero sment\u00ec ufficialmente che \"Un kilo\" fosse dedicata a Vasco,\nil quale, oltretutto, \u00e8 un amico del cantante reggiano.\nIl video.\nPer il lancio del singolo, \u00e8 stato realizzato un video in cui una cover band di Zucchero, composta da giovani amici, inserendo il cd di \"Fly\" nel lettore per compact, inizia ad esibirsi sulla base della canzone.\nCuriosit\u00e0.\nLa famosa cantante egiziana Donia Samir Ghanem ha realizzato una cover del brano, intitolata \"El Wad El Lou\". Nei crediti ufficiali della canzone compare soltanto la citazione \"Delmo\", ad indicare la reale paternalit\u00e0 di Zucchero della parte musicale."}
{"id": "1961674", "revid": "287204", "url": "https://it.wikipedia.org/wiki?curid=1961674", "title": "Hingoli", "text": " \nHingoli \u00e8 una citt\u00e0 dell'India di 69.552 abitanti, capoluogo del distretto di Hingoli, nello stato federato del Maharashtra. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 19\u00b0 43' 0 N e 77\u00b0 9' 0 E e ha un'altitudine di 456 .\nSociet\u00e0.\nEvoluzione demografica.\nAl censimento del 2001 la popolazione di Hingoli assommava a 69.552 persone, delle quali 35.640 maschi e 33.912 femmine. I bambini di et\u00e0 inferiore o uguale ai sei anni assommavano a 10.594, dei quali 5.559 maschi e 5.035 femmine. Infine, coloro che erano in grado di saper almeno leggere e scrivere erano 46.914, dei quali 26.501 maschi e 20.413 femmine."}
{"id": "1961682", "revid": "287204", "url": "https://it.wikipedia.org/wiki?curid=1961682", "title": "Gondia", "text": " \nGondia \u00e8 una citt\u00e0 dell'India di 120.878 abitanti, capoluogo del distretto di Gondia, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 21\u00b0 26' 60 N e 80\u00b0 12' 0 E e ha un'altitudine di 304 .\nSociet\u00e0.\nEvoluzione demografica.\nAl censimento del 2001 la popolazione di Gondia assommava a 120.878 persone, delle quali 61.435 maschi e 59.443 femmine. I bambini di et\u00e0 inferiore o uguale ai sei anni assommavano a 14.038, dei quali 7.211 maschi e 6.827 femmine. Infine, coloro che erano in grado di saper almeno leggere e scrivere erano 96.001, dei quali 51.892 maschi e 44.109 femmine."}
{"id": "1961683", "revid": "1371684", "url": "https://it.wikipedia.org/wiki?curid=1961683", "title": "Veliki Bukovec", "text": "Veliki Bukovec \u00e8 un comune della Croazia di 1.578 abitanti della regione di Vara\u017edin."}
{"id": "1961685", "revid": "287204", "url": "https://it.wikipedia.org/wiki?curid=1961685", "title": "Gadchiroli", "text": "Gadchiroli \u00e8 una citt\u00e0 dell'India di 42.464 abitanti, capoluogo del distretto di Gadchiroli, nello stato federato del Maharashtra. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 20\u00b0 10' 0 N e 80\u00b0 0' 0 E e ha un'altitudine di 217 .\nSociet\u00e0.\nEvoluzione demografica.\nAl censimento del 2001 la popolazione di Gadchiroli assommava a 42.464 persone, delle quali 21.762 maschi e 20.702 femmine. I bambini di et\u00e0 inferiore o uguale ai sei anni assommavano a 5.644, dei quali 2.873 maschi e 2.771 femmine. Infine, coloro che erano in grado di saper almeno leggere e scrivere erano 31.281, dei quali 17.314 maschi e 13.967 femmine."}
{"id": "1961686", "revid": "729019", "url": "https://it.wikipedia.org/wiki?curid=1961686", "title": "Jean-Baptiste Vaquette de Gribeauval", "text": "Cre\u00f2 il \"sistema d'artiglieria Gribeauval\", che diede all'artiglieria francese un'organizzazione superiore a quella delle altre armi analoghe dell'epoca, e che permise la vittoria sulla Prussia nella battaglia di Valmy nel 1792.\nBiografia.\nOrigini e formazione.\nNato ad Amiens, suo padre Jean Vaquette, signore de Gribeauval, era magistrato. Si arruol\u00f2 in artiglieria (\"Artillerie royale\") nel 1732. Fu promosso ufficiale nel 1735, in quel periodo, oltre ai compiti militari, dedicava parte del suo tempo a studi scientifici. Nel 1752 fu nominato capitano e comandante di compagnia nell'arma del genio (\"mineurs\").\nLa guerra dei sette anni.\nSuccessivamente fu inviato in missione in Prussia, poi, promosso tenente colonnello, fu distaccato presso l'esercito imperiale, immediatamente prima dell'inizio della guerra dei sette anni. Si distinse nell'assedio di Glatz e nella difesa di Schweidnitz. Ebbe il comando dell'artiglieria austriaca agli ordini del principe di Liechtenstein. Catturato dai prussiani, fu liberato con uno scambio di prigionieri e rientr\u00f2 in Austria, dove fu decorato dall'imperatrice in persona con l'Ordine Militare di Maria Teresa.\nIl rientro in Francia e l'esilio.\nAl rientro in Francia fu promosso maresciallo di campo (\"mar\u00e9chal de camp\"), diventando poi nel 1764 ispettore dell'artiglieria con la contemporanea promozione a tenente generale (\"lieutenante g\u00e9n\u00e9ral\") e la nomina commendatore dell'Ordine di San Luigi. A partire dal 1765 (essendo ministro della guerra il duca de Choiseul) diede il via alla modernizzazione dell'artiglieria e del corpo del genio guastatori (\"corps des mines\"). Durante l'espletamento di questo incarico ebbe un ruolo decisivo nel favorire la realizzazione di una costosissima invenzione del suo ex commilitone Nicolas Cugnot, destinata nei secoli successivi a mutare il destino dell'umanit\u00e0: il veicolo automobile.\nDopo l'esilio del duca de Choiseul, suo protettore, nel 1774 Gribeauval cadde in disgrazia a causa dei contrasti con i Valli\u00e8re (padre e figlio), che reintrodussero il sistema d'artiglieria precedente alla riforma; si ritir\u00f2 nelle sue terre in Piccardia e a Bovelles fece costruire il suo castello.\nLa riforma dell'artiglieria.\nVenne richiamato in servizio nel 1776, anno della morte di Valli\u00e8re padre, dal ministro della guerra Saint-Germain, in seguito ad una decisione presa nel 1774 da una commissione di cui facevano parte tutti i marescialli di Francia. Il ministro lo nomin\u00f2 direttore dell'artiglieria e gli chiese di continuare l'opera, gi\u00e0 iniziata, di rinnovamento. In quel periodo fu nominato gran croce dell'Ordine di San Luigi.\nSulla falsariga delle riforme effettuate dall'artiglieria austriaca e, soprattutto, da quella prussiana, di cui aveva potuto verificare l'efficacia nel corso del periodo in cui era stato distaccato in Austria, inizi\u00f2 una razionalizzazione dell'artiglieria, rendendo fra l'altro gli affusti contemporaneamente pi\u00f9 resistenti e pi\u00f9 mobili sul campo di battaglia. Standardizz\u00f2 e diminu\u00ec di numero i calibri delle bocche da fuoco. Nel 1776 pubblic\u00f2 i suoi studi come \"Tavole delle costruzioni dei principali sistemi d'artiglieria\" (\"Table des constructions des principaux attirails de l'artillerie ... de M. de Gribeauval\").\nIl \"sistema Gribeauval\".\nTutta l'artiglieria terrestre francese era divisa in quattro classi di impiego: d'assedio, da fortezza, da costa e da campagna. Le prime tre classi erano praticamente fisse (anche l'artiglieria d'assedio poteva muoversi solo con grandi difficolt\u00e0), mentre la quarta (artiglieria da campagna) doveva essere sufficientemente mobile per permettere all'artiglieria di muovere almeno con la fanteria, e fu proprio su questa che incise maggiormente la riforma.\nIl sistema di artiglieria Gribeauval prevedeva per l'artiglieria da campagna cannoni fusi in bronzo del calibro (determinato dal peso della palla) di 4, 8 e 12 libbre (ossia, approssimativamente, di 2, 4 e 6 kg), pi\u00f9 un pezzo da montagna da 1 libbra. La gittata utile era di circa 600\u00a0m con carica a mitraglia e di 800\u00a0m per le palle piene. Sfruttando la tecnica del rimbalzo queste ultime potevano essere letali fino a circa 2000\u00a0m. Questi pezzi potevano sparare fino a due colpi al minuto, con serventi bene addestrati.\nOltre ai cannoni era previsto l'utilizzo di un obice da 220 mm (8 pollici francesi), che poteva lanciare fino a 1200\u00a0m una granata del peso di 14\u00a0kg con un involucro di ferro cavo pieno di polvere esplosiva, nella polvere era inserito un innesco munito di due micce che prendevano fuoco all'atto dello sparo.\nTutti i pezzi erano forniti di un congegno di alzo a vite per dare alla canna l'opportuno angolo di tiro.\nI serventi organici per un pezzo da 12\u00a0lb erano due cannonieri, sei serventi al pezzo ed eventualmente sette serventi di fanteria (portamunizioni) in caso di necessit\u00e0, per un totale di 15 uomini.\nIl sistema di artiglieria di Gribeauval \u00e8 notevole anche nell'ambito della rivoluzione industriale, in quanto fu uno dei primi esempi di standardizzazione di prodotti, destinata ad una produzione in cui veniva tenuto conto dell'intercambiabilit\u00e0 della parti. Prima della definizione del sistema gli affusti e le bocche da fuoco erano costruiti da ogni arsenale secondo i propri criteri, talvolta operando volutamente in modo difforme dagli altri, Gribeauval impose che tutti gli affusti, e tutti particolari relativi, fossero costruiti secondo un unico disegno, che arriv\u00f2 a definire le dimensioni con la precisione almeno di un quarto di linea (2,228\u00a0mm) e predisponendo la costruzione di dime per verificare la rispondenza del pezzo ai requisiti. In questo modo il carico logistico della parti di ricambio fu notevolmente diminuito, dovendosi trasportare solo un numero limitato di pezzi, e non tutta una serie, sulla base di quanto prodotto dai diversi arsenali.\nRiconoscimenti.\nNel 1847 gli fu intitolata una via di Parigi nel VII \"arrondissement\" nella zona di Place de la Concorde."}
{"id": "1961688", "revid": "767487", "url": "https://it.wikipedia.org/wiki?curid=1961688", "title": "Vidovec", "text": "Vidovec \u00e8 un comune della Croazia di 5.539 abitanti della regione di Vara\u017edin."}
{"id": "1961689", "revid": "1305772", "url": "https://it.wikipedia.org/wiki?curid=1961689", "title": "Assedio di Buda", "text": "Buda venne conquistata dagli Ottomani nel 1541 tramite un vittorioso assedio:\nInoltre, nel periodo di occupazione ottomana, sub\u00ec due assedi da parte delle truppe imperiali cristiane:"}
{"id": "1961693", "revid": "1776051", "url": "https://it.wikipedia.org/wiki?curid=1961693", "title": "Vinica (Croazia)", "text": "Vinica \u00e8 un comune della Croazia di 3.747 abitanti della regione di Vara\u017edin."}
{"id": "1961696", "revid": "767487", "url": "https://it.wikipedia.org/wiki?curid=1961696", "title": "Visoko (Croazia)", "text": "Visoko \u00e8 un comune della Croazia di 1.641 abitanti della regione di Vara\u017edin."}
{"id": "1961703", "revid": "767487", "url": "https://it.wikipedia.org/wiki?curid=1961703", "title": "Acrone", "text": "Medico di Agrigento a cui la scuola degli empirici faceva risalire la propria origine.\nBiografia.\nAdolescenza.\nAcrone, figlio del celebre filosofo Zenone di Elea, nacque ad Agrigento nel quinto secolo a.C. Ancora giovane, and\u00f2 ad Atene e studi\u00f2 filosofia e retorica insieme ad Empedocle, suo concittadino.\nDalla retorica alla medicina.\nConclusi gli studi, Acrone si afferm\u00f2 ben presto come un abile retore. Le sue lezioni di retorica in pubblico e la sua abilit\u00e0 oratoria gli procurarono non poca ammirazione e fama tra i concittadini.\nDopo questo primo periodo della sua maturit\u00e0, Acrone diresse il suo talento verso gli studi di medicina. \nDurante il suo apprendistato, comp\u00ec molti viaggi in Egitto e in Asia, con lo scopo di raccogliere il maggior numero di informazioni dalle esperienze dei sacerdoti e dei medici in cui si imbatteva.\nLa peste.\nSi dice che Acrone abbia applicato una soluzione taumaturgica appresa in Egitto in occasione della peste del 430 a.C. ad Atene, e che, dietro suo consiglio, furono accesi dei fuochi di grandi dimensioni per le strade allo scopo di purificare l'aria. La soluzione si rivel\u00f2 efficace e salutare per molti malati.\nVa tuttavia tenuto presente che non si fa menzione di questo fatto in Tucidide, e inoltre, anche se fosse vero che Empedocle o Simonide (morto nel 467 a.C.) scrissero l'epitaffio in onore di Acrone, ci\u00f2 non implica necessariamente che quest'ultimo si trovasse ad Atene durante la peste.\nL'apice della fama.\nIl suo talento come medico e il suo nuovo approccio alla medicina gli procurarono ammirazione e stima tali che gli fecero meritare l'epiteto di \"sommo\" o \"supremo\" tra i medici (lo stesso nome, Acrone, significa sommo). \nTuttavia allo stesso modo, la fama gli procur\u00f2 non pochi nemici, tra i quali spicca Empedocle, suo concittadino ed amico d'infanzia, il quale provava invidia del successo di Acrone. \nDiogene Laerzio ci racconta che avendo domandato Acrone agli Agrigentini, come premio dei suoi meriti, un luogo in citt\u00e0 dove poter fabbricare una tomba destinata alla sua famiglia, Empedocle adoper\u00f2 tutta la sua eloquenza affinch\u00e9 tale privilegio non gli venisse accordato.\nNonostante queste opposizioni, i cittadini acconsentirono facilmente a queste richieste e sulla lapide fu inciso un ironico epitaffio attribuito ad Empedocle o a Simonide e dedicato ad Acrone, che verr\u00e0 riportato in greco antico per preservare la paronomasia dell'originale:\nDi esso ci \u00e8 pervenuta anche una versione in latino : \"Acronem summum Medicum summo patre natum, in summa tumulus summus habet patria.\", ovvero: \"Acrone, il pi\u00f9 eminente tra i medici, figlio di un padre eminente, giace in questa rupe eminente della sua patria eminente\".\nLa scuola di medicina.\nIn Sicilia Acrone fond\u00f2 una scuola di medicina, la quale aveva come punto cardine l'esperienza concreta dei fatti e il rifiuto di tutto quello che ad essi non si atteneva scrupolosamente.\nPer questi motivi Plinio il Vecchio lo considera il fondatore della scuola degli empirici. A tale dottrina ader\u00ec anche Empedocle, sebbene se ne discostasse per alcuni principi filosofici.\nContributo alla medicina.\nL'innovazione che Acrone introdusse nella medicina del tempo fu la maggiore attenzione riservata ai fatti. \nIl medico agrigentino dedic\u00f2 gran parte della sua vita alla lotta contro i filosofi e i medici del tempo, accusandoli di aver ridotto la medicina a metafisica e di averla assoggettata a speculazioni filosofiche. \nEgli sosteneva che la medicina dovesse dipendere unicamente dalla pura esperienza, dall'esatta osservazione dei fatti e che tutte le astratte speculazioni non erano solo superflue, ma anche dannose.\nOpere.\nAcrone scrisse alcuni libri, tra i quali il \"\"De Arte Medica libros dorica lingua\" e il \"De salubri victus ratione librum unum\"\".\nTuttavia nessuna delle opere del medico agrigentino ci \u00e8 pervenuta, probabilmente perch\u00e9 andate distrutte in seguito all'incendio che colp\u00ec la Biblioteca di Alessandria, dove venivano custodite.\nNonostante ci\u00f2, notizie sui titoli di molte opere di fisica e medicina scritte in dialetto dorico ci vengono riportate dal Suda e da Eudocia"}
{"id": "1961706", "revid": "599013", "url": "https://it.wikipedia.org/wiki?curid=1961706", "title": "Manuele Ravellino", "text": "Carriera.\nCrebbe nella Sira Cucine Falconara, squadra con cui esord\u00ec in Serie A1 nel 1993-94 e con cui milit\u00f2 per sette stagioni, conseguendo una promozione in A1 (1997-98), vincendo anche una Coppa Italia di Serie A2. Il 28 luglio 1999 esord\u00ec in Nazionale a \u010cerkasy (Ucraina-Italia 3-0).\nAll'inizio della stagione 2000-01 fu ingaggiato dalla Lube Banca Marche Macerata. Ne vest\u00ec la maglia per sei campionati, vincendo uno scudetto (2005-06), due Coppe Italia (2000-01 e 2002-03), una Champions League e tre Coppe CEV. Successivamente ha vestito le maglie di Tonno Callipo Vibo Valentia e Famigliulo Citt\u00e0 di Corigliano; Nelle stagioni 2008-2009/2009-2010 ha giocato nella Framasil Pineto. Nella stagione 2010-2011 ha giocato in serie A2 nella Gherardi Cartoedit Tratos Svi Citt\u00e0 di Castello."}
{"id": "1961707", "revid": "599013", "url": "https://it.wikipedia.org/wiki?curid=1961707", "title": "Chiesa di San Benedetto (Quartu Sant'Elena)", "text": "La chiesa di San Benedetto \u00e8 una delle chiese di Quartu Sant'Elena. \u00c8 ubicata in via Marconi.\nStoria.\nLa chiesa venne eretta alla fine del Trecento da maestranze locali.\nLe prime documentazioni sulla chiesa risalgono per\u00f2 al 1599 anno in cui vennero fatte diverse donazioni da parte dei quartesi.\nNel 1761 si trovava gi\u00e0 all'interno citt\u00e0 e nel 1872 in occasione della visita pastorale dell'arcivescovo di Cagliari venne arredata e venivano celebrate messe ogni giorno da parte dei frati del convento di San Francesco.\nAgli inizi del Novecento fu sconsacrata e venne utilizzata per fini militari prima di tornare sotto l'amministrazione della parrocchia di Sant'Elena.\nDescrizione.\nLa chiesa, in stile gotico-catalano, \u00e8 costruita con pietrame e malta mentre gli angoli sono fati di pietre squadrate. Presenta una sola navata terminante con un'abside semicircolare sormontata da un arco a tutto sesto.\nGli arredamenti pi\u00f9 importanti della chiesa sono le statue di san Benedetto e di santa Scolastica, il pulpito e la balaustra, risalenti tutti alla fine dell'ottocento.\nLa facciata \u00e8 a capanna sormontata da un campanile a vela. La campana, dedicata a san Benedetto, risale al 1717. Nella facciata e nel lato destro si aprono due porte a sesto acuto.\nLa luce entra all'interno della chiesa attraverso due rosoni, uno nella facciata e uno nella parete opposta.\nAttualmente la chiesa viene aperta al culto l'11 luglio, giorno in cui si celebra san Benedetto, e nei mese di maggio e di ottobre, per la recita del rosario in onore di Maria Vergine."}
{"id": "1961717", "revid": "729019", "url": "https://it.wikipedia.org/wiki?curid=1961717", "title": "Assedio di Buda (1684)", "text": "Antefatti.\nDopo il fallimento dell'assedio ottomano di Vienna del 1683, che mut\u00f2 le sorti della\nquinta guerra austro-turca, ebbe inizio una controffensiva imperiale per la riconquista dell'Ungheria, a seguito della quale la capitale ungherese Buda pot\u00e9 essere liberata dall'occupazione ottomana.\nGi\u00e0 nel 1541 Buda era stata occupata dai turchi di Solimano il Magnifico e dovette soggiacere al dominio turco per ben 145 anni.\nCon l'aiuto di Papa Innocenzo XI il 5 marzo 1684 fu stipulato il patto della Lega Santa contro gli ottomani. Il re di Polonia, Giovanni III Sobieski, l'imperatore Leopoldo I e la Repubblica di Venezia stipularono cos\u00ec un accordo il cui scopo esclusivo era la lotta contro i turchi: il primo obiettivo fu la liberazione di Buda.\nLa marcia verso Buda.\nUn esercito di circa 38.000 uomini al comando del duca di Lorena, Carlo V nella primavera del 1684 si mise in marcia per raggiungere e liberare dal dominio ottomano la capitale ungherese.\nDopo che l'armata principale il 13 giugno aveva attraversato presso Esztergom il Danubio, l'avanguardia dell'esercito imperiale, comandata dal conte Massimiliano Lorenzo di Starhemberg e dal generale di cavalleria margravio di Baden-Baden, Luigi Guglielmo, comparve il 15 giugno dinnanzi a Visegr\u00e1d ed il giorno successivo la citt\u00e0 di Grad fu conquistata d'assalto dalle truppe imperiali nonostante le sue poderose mura, dopo che una delle porte era stata distrutta a cannonate. Gran parte delle truppe ottomane a difesa della citt\u00e0 fu uccisa e la citt\u00e0 saccheggiata. Solo una minima parte dei soldati turchi riusc\u00ec a rifugiarsi nel castello sulla rupe che sovrasta la citt\u00e0 ma dopo un assedio di un giorno e mezzo anche questo manipolo ottomano capitol\u00f2.\nIl 27 giugno l'esercito imperiale incontr\u00f2 presso V\u00e1c una armata turca forte di circa 17.000 uomini. Nonostante che i turchi avessero fortificato una posizione loro favorevole, il duca di Lorena apr\u00ec la battaglia con il fuoco dell'artiglieria.\nIl centro dello schieramento imperiale era condotto dal conte Massimiliano Lorenzo di Starhemberg e dopo un breve combattimento le truppe turche furono sconfitte. Perfino V\u00e1c cadde nello stesso giorno nelle mani degli imperiali.\nL'assedio.\nIl 30 giugno l'armata imperiale principale entr\u00f2 nella citt\u00e0 di Pest, che poco prima era stata incendiata dai turchi. Dopo che l'armata di V\u00e1c aveva riattraversato il Danubio, inizi\u00f2, con 34.000 uomini l'assedio di Buda, che era difesa da circa 10.000 turchi con 200 bocche da fuoco, sottoponendo la fortezza a cannoneggiamento. Incaricato di condurre l'assedio fu il conte feldmaresciallo Ernst R\u00fcdiger von Starhemberg. Il 19 luglio le truppe imperiali riuscirono a prendere la parte bassa della citt\u00e0 ma poich\u00e9 le truppe disponibili al momento per occuparla erano poche, Ernst R\u00fcdiger fece appiccare fuoco alle case. Tutti gli attacchi condotti in luglio da Ernst R\u00fcdiger e Massimiliano Lorenzo furono respinti dai difensori. All'inizio di settembre il numero dei soldati in grado di combattere era sceso da 34.000 a 12.000 ed inoltre il morale degli assedianti non era il migliore. Solo l'11 settembre, allorch\u00e9 un altro corpo d'armata imperiale giunse in aiuto agli assedianti, questi acquistarono nuovo slancio\nMa il 22 settembre giunse anche un esercito turco di rinforzo agli assediati, che a sua volta pass\u00f2 all'attacco. Questo pot\u00e9 s\u00ec essere respinto dagli imperiali, ma l'armata turca di soccorso non pot\u00e9 essere decisamente sconfitta.\nLa rinuncia.\nLe continue azioni di disturbo da parte dell'esercito di soccorso turco e le frequenti sortite degli assediati logorarono infine gli assedianti ed inoltre il feldmaresciallo Ernst R\u00fcdiger, sofferente di gotta, dovette essere sostituito. Per tutti questi motivi e per il sopraggiunto cattivo tempo del mese di ottobre, si decise di soprassedere all'assedio e dopo 109 giorni l'armata imperiale si ritir\u00f2. Le sortite nemiche, la dissenteria e le epidemie di febbre, gli errori tattici stessi assottigliarono di oltre la met\u00e0 la forza combattente dell'esercito imperiale. Gli alleati cristiani dopo questa fallita impresa lamentarono perdite di circa 23.000 uomini. Ironia della sorte: dell'insuccesso dell'assedio di Buda fu incolpato l'unico che fin dall'inizio era contrario a questa impresa: il feldmaresciallo Ernst R\u00fcdiger von Starhemberg.\nBuda verr\u00e0 comunque strappata all'Impero ottomano due anni dopo (vedi: assedio di Buda del 1686)."}
{"id": "1961724", "revid": "123279197", "url": "https://it.wikipedia.org/wiki?curid=1961724", "title": "Scozzesi", "text": "Gli scozzesi (in lingua gaelica scozzese: Albannach; in inglese: Scottish people o Scots) sono la popolazione indigena della Scozia e sono prevalentemente di origine anglosassone (nelle Lowlands scozzesi, nel Chaitness, nelle isole Shetland e nelle isole Orcadi, e nell'estremo est delle Highland scozzesi) ma nell'ovest delle Highland e nelle isole Ebridi si mantengono famiglie di origine celtica. Anche parecchi gruppi di vichinghi, nel periodo della formazione dell'Islanda e delle Isole F\u00e6r \u00d8er migrarono in Scozia. Nella parte meridionale della Scozia (a sud del Vallo di Adriano) erano anche presenti piccole minoranze di popolazioni romanizzate. Gli scozzesi di origine celta, i quali essendo spazzati via o cacciati dall'arrivo degli anglosassoni hanno tuttavia perso la propria lingua d'origine, ormai parlata da un'esigua minoranza.\nLa popolazione presente anticamente prima degli anglosassoni in regione era formata da Pitti, Britanni e Scotti.\nGli scozzesi sono circa 5.120.000, distribuiti in maniera molto poco omogenea sul territorio; nella Central Belt (zona industriale dell'asse Glasgow-Edimburgo) la densit\u00e0 \u00e8 di 700 ab./km\u00b2, in alcune regioni delle Highlands, meno di due abitanti per km\u00b2.\nGli scozzesi, causa la lunga unione con l'Inghilterra, parlano maggioritariamente la lingua inglese, chiamato SSE (\"Scottish Standard English\") e lo scozzese, una lingua germanica che si \u00e8 sviluppata in modo diverso rispetto all'inglese d'Inghilterra e chiamato anche \"Scots\" o \"Lallans\". Il gaelico scozzese, di derivazione celtica goidelica, \u00e8 parlato da poco pi\u00f9 dell'1% della popolazione come prima lingua. L'area amministrativa del \"Na h-Eileanan Siar\" (Ebridi esterne) \u00e8 l'unica dove il gaelico rappresenta ancora oggi la lingua pi\u00f9 parlata."}
{"id": "1961729", "revid": "38275", "url": "https://it.wikipedia.org/wiki?curid=1961729", "title": "Gribeauval", "text": ""}
{"id": "1961733", "revid": "31360", "url": "https://it.wikipedia.org/wiki?curid=1961733", "title": "Isola Madre di Dio", "text": ""}
{"id": "1961740", "revid": "124123", "url": "https://it.wikipedia.org/wiki?curid=1961740", "title": "Elenio Acrone", "text": "Biografia.\nContemporaneo di Aulo Gellio, Acrone visse, dunque, probabilmente tra II secolo e III secolo d.C. e si occup\u00f2 di poeti \"classici\" della commedia e della satira, specializzandosi su Terenzio, forse su Persio e, in misura eccellente, su Orazio.\nOpere.\nIl suo commento parziale a Terenzio (\"Adelphoe\" ed \"Eunuchus\") \u00e8 perduto, ma in parte riutilizzato nella tradizione grammaticale posteriore.\nInoltre, \u00abfarebbe pensare a un suo commento a Persio la \"inscriptio\" \"Acronis commentum super satyras Persii\" che nel codice Ambrosiano I, 38, sup. portano quegli scol\u00ee al poeta di Volterra i quali sono generalmente detti di Cornuto\u00bb.\nTracce del suo celebre commento su Orazio si trovano nelle varie recensioni degli scoli, in particolare in Porfirione, che lo utilizza. Tra l'altro, in una biografia del poeta \u00e8 riportato proprio che il suo fosse il miglior commento oraziano tra quelli disponibili. Tuttavia, gli scoli a Orazio tramandati con il suo nome, sono una rielaborazione posteriore (detta, perci\u00f2, \"Pseudo-Acrone\") di autori medievali.."}
{"id": "1961743", "revid": "123846459", "url": "https://it.wikipedia.org/wiki?curid=1961743", "title": "Instituto Cervantes", "text": "L'Instituto Cervantes \u00e8 una istituzione culturale pubblica creata nel 1991 dal consiglio dei ministri e dipendente dal Ministero degli affari esteri spagnolo che ha come finalit\u00e0 la promozione e l'insegnamento della lingua spagnola e la diffusione della cultura spagnola e dell'ispanit\u00e0; \u00e8 membro dell'EUNIC (European Union National Institutes for Culture - Istituti di Cultura Nazionali dell\u2019Unione Europea).\nL'Instituto Cervantes conta 58 centri nel mondo, 1240 professori ed eroga pi\u00f9 di 1600 ore di corso al giorno. Le sedi principali si trovano a Madrid, nel palazzo delle Cariatidi della calle de Alcal\u00e1, antica sede del Banco Central, ad Alcal\u00e1 de Henares, citt\u00e0 natale di Cervantes, nella calle Libreros.\nL'Instituto Cervantes prende il nome dallo scrittore Miguel de Cervantes.\nObiettivi e funzioni.\nSecondo l'articolo 3 della legge 7/1991, gli obiettivi dell'Instituto Cervantes sono:\nIn pratica si tratta di:\nOltre ai corsi di lingua, l'attivit\u00e0 pi\u00f9 nota \u00e8 quella legata ai Diploma de Espa\u00f1ol como Lengua Extranjera (DELE), che sono certificazioni del grado di competenza e conoscenza dello spagnolo come lingua straniera.\nSedi.\nL'Instituto Cervantes opera con \"Centros Cervantes\" (centri principali) e \"Aulas Cervantes\" (semplici \"sale di conferenze\"), oltre ad una serie di istituzioni ad esso associate: \"Centros Acreditados\" (in Spagna) e \"Centros Asociados\" (fuori dalla Spagna). Le sedi esistenti sono:"}
{"id": "1961749", "revid": "298055", "url": "https://it.wikipedia.org/wiki?curid=1961749", "title": "Trix Gilmore", "text": ""}
{"id": "1961752", "revid": "106908", "url": "https://it.wikipedia.org/wiki?curid=1961752", "title": "Spurio Veturio Crasso Cicurino", "text": "Tribunato consolare.\nNel 417 a.C. fu eletto tribuno consolare con Agrippa Menenio Lanato, Gaio Servilio Axilla e Publio Lucrezio Tricipitino.\nL'anno, come il successivo, fu caratterizzato da rapporti esterni tranquilli, ed interni tesi a causa del ripresentarsi della questione agraria da parte dei tribuni della plebe.\nCritica storica.\nA differenza di Diodoro, Tito Livio lo chiama Spurio Rutilio Crasso, ma sembra trattarsi chiaramente di un errore, dato che la \"gens\" Rutilia era plebea e non portava il \"cognomen\" Crasso."}
{"id": "1961755", "revid": "228587", "url": "https://it.wikipedia.org/wiki?curid=1961755", "title": "Chiesa di San Marcellino", "text": ""}
{"id": "1961757", "revid": "110157", "url": "https://it.wikipedia.org/wiki?curid=1961757", "title": "Rue des Cascades", "text": "Rue des cascades \u00e8 il secondo album del musicista minimalista francese Yann Tiersen."}
{"id": "1961763", "revid": "339392", "url": "https://it.wikipedia.org/wiki?curid=1961763", "title": "Crisogono (vescovo di Aquileia)", "text": ""}
{"id": "1961764", "revid": "767487", "url": "https://it.wikipedia.org/wiki?curid=1961764", "title": "Decameron Pie", "text": "Decameron Pie (\"Virgin Territory\") \u00e8 un film del 2007, diretto da David Leland, che mescola dramma a commedia giovanilistica e si ispira, piuttosto vagamente, al \"Decameron\" di Giovanni Boccaccio. Il film \u00e8 uscito in Italia il 5 settembre 2008, incassando appena \u20ac 1.119.000.\n\u00c8 stato l'ultimo film prodotto da Dino De Laurentiis.\nTrama.\nIl film \u00e8 ambientato nella Firenze del XIV secolo, investita dalla peste nera. La giovane e bella Pampinea Anastagi perde i genitori e il losco e perfido Gerbino della Ratta la vuole in sposa, mirando ai suoi soldi e alla sua magione, nonostante lei sia gi\u00e0 stata promessa al conte russo Dzerzhinsky, in viaggio da Novgorod verso Firenze.\nLa giovane vuole per\u00f2 tener fede alla sua parola, e, per preservare la propria castit\u00e0, si ritira in un convento, dove per\u00f2 anche Lorenzo de' Lamberti si \u00e8 nel frattempo rintanato (per sfuggire a Gerbino, che lo vuole uccidere), fingendosi sordomuto e dedicandosi alla cura del giardino e ad assolvere ai desideri carnali delle avvenenti suore.\nQuando, nel convento, Pampinea bacia Lorenzo dopo averlo bendato, questi si innamora della sconosciuta; nel frattempo Dzerzhinsky, giunto a Firenze e scampato a un agguato di Gerbino, si imbatte nella bellissima Elissa, che sta bagnandosi nuda in un fiume, e si innamora di lei, credendola Pampinea. Al matrimonio di Pampinea e Gerbino officiato dal finto prete Tindaro si presentano anche il conte Dzerzhinsky e Lorenzo, cacciato dal convento. Entrambi si battono quindi contro Gerbino, costringendolo a una mortale caduta in un profondissimo pozzo.\nIl film si conclude con un bacio tra Lorenzo e Pampinea, che gli ha rivelato di essere la sconosciuta che lo aveva baciato, tra Dzerzhinsky ed Elissa, a sua volta rivelatasi al conte russo nella sua vera identit\u00e0, tra Dioneo e la sua fidanzata Filomena e tra le altre coppie di innamorati presenti nel film."}
{"id": "1961770", "revid": "112164612", "url": "https://it.wikipedia.org/wiki?curid=1961770", "title": "Barra di scorrimento", "text": "In informatica una barra di scorrimento (in inglese \"scrollbar\") \u00e8 un controllo grafico (\"widget\") con cui testi, immagini, icone, elementi ed altri oggetti visualizzati sullo schermo all'interno di una finestra del sistema operativo o di una applicazione, possono essere traslati verticalmente o orizzontalmente permettendo all'utente la visualizzazione completa di tutti i suoi contenuti. L'utilizzo della barra di scorrimento \u00e8 detto \"scrolling\" ovvero scorrimento della finestra.\nLo scorrimento viene attuato trascinando un componente interno nella direzione della barra di scorrimento (tipicamente un rettangolo). Questo componente assume nomi differenti a seconda dell'ambiente in cui \u00e8 usata: nei sistemi Macintosh \u00e8 detta \"thumb\", sulle piattaforme Java \"thumb\" o \"knob\", sui sistemi Microsoft \"\"scroll box\" o \"scroll thumb\"\". Le barre di scorrimento devono essere distinte dagli \"slider\", i quali sono altri controlli grafici usati per modificare valori e non cambiano l'area mostrata.\nDescrizione.\nGrafica.\nSolitamente \u00e8 disegnato come un'area rettangolare stretta e lunga, che contiene:\nAnche se tipicamente sono usate per scorrere un documento, in realt\u00e0 le barre di scorrimento possono essere applicate a qualunque componente grafico dell'interfaccia utente. Una coppia di barre di scorrimento perpendicolari permette di scorrere il documento indipendentemente lungo l'asse x e lungo l'asse y.\nUna barra di scorrimento che riempie completamente l'area rettangolare indica che l'intero documento \u00e8 visibile, e in questa situazione pu\u00f2 essere momentaneamente nascosta.\nInterazione.\nI metodi pi\u00f9 comuni di interazione con la barra di scorrimento sono il trascinamento (verticale o orizzontale) della barra di scorrimento tramite il cursore del mouse e l'uso della rotella di scorrimento. \nContrariamente a quanto si \u00e8 portati a pensare, il movimento degli oggetti sullo schermo \u00e8 opposto a quello della barra di scorrimento: nel caso della barra di scorrimento verticale, se la barra viene mossa verso il basso gli oggetti visualizzati sullo schermo traslano verso l'alto e viceversa. Stessa cosa avviene per la barra di scorrimento orizzontale."}
{"id": "1961780", "revid": "729019", "url": "https://it.wikipedia.org/wiki?curid=1961780", "title": "Isola degli Stati", "text": "L'isola dell'Argentina nota come Isla de los Estados si trova nell'Atlantico del Sud a est dell'Isola Grande della Terra del Fuoco. Appartiene al Dipartimento di Ushuaia della provincia argentina della Terra del Fuoco, Antartide e Isole dell'Atlantico del Sud, e lo stretto di Le Maire, largo 24\u00a0km che la separa dalla penisola Mitre.\nDal momento che \u00e8 stata dichiarata \"riserva naturale\", l'accesso viene ristretto a piccoli gruppi di turisti autorizzati, che partono da Ushuaia, con l'obbligo di pernottare sul traghetto.\nGeografia.\nSi trova a 54\u00b0 di latitudine Sud, tra le longitudine Ovest 63\u00b0 47' e 65\u00b0 46'. In direzione nord-sud arriva a raggiungere anche soltanto 500\u00a0m di larghezza, raggiungendo la massima larghezza di 16\u00a0km. Ha 65\u00a0km di lunghezza e si eleva in media di 500\u00a0m sul livello del mare, rappresentando l'ultima propaggine nel continente americano della Cordigliera delle Ande, prima di sprofondare nell'Oceano Atlantico. Si estende su 534\u00a0km\u00b2. Ha un'orografia molto accidentata, come avviene anche per la linea di costa, frastagliata da fiordi e baie. Il clima \u00e8 molto umido, le precipitazioni superano i 2.000\u00a0mm di pioggia annuali.\nLa montagna pi\u00f9 alta \u00e8 il Monte Bove che raggiunge 823 m s.l.m..\nL'isola \u00e8 circondata da altre isole minori e isolotti, la maggiore tra queste l'Isola Observatorio, a 6,5\u00a0km al nord dell'Isola degli Stati, con area di 4\u00a0km\u00b2.\nLa vegetazione \u00e8 composta da boschi di faggi (Nothofagus betuloides) e di cannella di Winter (Drimys winteri), arbusti spinosi (come il calafate (Berberis buxifolia) e il sottobosco di felci, licheni e muschi.\nLa fauna \u00e8 composta da animali marini che vivono sulle coste (pinguini, otarie, nutrie marine, gabbiani, cormorani, Procellaria) e, nelle lagune interne, la lontra di fiume meridionale (Lutra provocax) e il pesce \"puyen\" o \"cuy\u00e9n\" (Galaxias maculatus).\nSono stati introdotti inoltre, capre (1868) e cervi (1973).\nLa postazione navale di Puerto Parry dell'Armata Argentina \u00e8 situata in un fiordo profondo e angusto, fiancheggiato in entrambi i lati da montagne con pi\u00f9 di 600 metri di altezza. \u00c8 l'unico sito abitato nell'Isola degli Stati e la sua funzione \u00e8 di sorvegliare le imbarcazioni che navigano nella zona. Ha in dotazione quattro marinai che si alternano a rotazione ogni 45 giorni.\nStoria.\nFu scoperta da Willem Schouten e Jacob Le Maire il 25 dicembre del 1615, che la chiamarono \"Paese dei Signori degli Stati\". Il capitano olandese Hendrick Brouwer la circumnavig\u00f2 nel 1643. Isola degli Stati, dall'olandese \"Stateneilan\", deriva dal nome del parlamento della Repubblica delle Sette Province Unite.\nEsperto dei pericoli dei mari circostanti, il marinaio argentino Luis Piedra Buena, che aveva gi\u00e0 salvato un gruppo di naufraghi tedeschi, costru\u00ec nel 1862 un rifugio vicino alla baia - quasi un fiordo- chiamata Puerto Cook. Piedra Buena gest\u00ec per vari anni nell'isola l'estrazione di olio di foca e di pinguino.\nIl 6 ottobre del 1868, una legge approvata dal Congresso Nazionale concesse a Luis Piedra Buena la propriet\u00e0 della Isla de los Estados in riconoscimento delle sue opere umanitarie e per l'affermazione della supremazia argentina sulle lontane terre australi.\nIl Faro di San Juan de Salvamento fu inaugurato il 25 maggio del 1884 e rimase in funzione sino al 1889. Il faro, meglio conosciuto come \"il faro in capo al mondo\", ispir\u00f2 a Giulio Verne il suo romanzo omonimo, pubblicato nel 1905. Sull'isola fu inoltre costruita una prigione militare, che rimase in funzione tra il 1899 e il 1902, e fu in seguito trasferita a Ushuaia.\nIl 19 maggio del 1909 venne stabilito con Decreto la divisione amministrativa dei territori nazionali, individuando i limiti nel soppresso \"Dipartimento Isola degli Stati\" (dipendenza del Territorio della Tierra del Fuego), che comprendeva \"(...) le isole dello stesso nome e tutte le altre che si incontrano nell'Atlantico meridionale sotto la sovranit\u00e0 di diritto della Repubblica Argentina\"."}
{"id": "1961781", "revid": "1091378", "url": "https://it.wikipedia.org/wiki?curid=1961781", "title": "Assedio di Buda (1686)", "text": "L'assedio di Buda del 1686 fu il secondo tentativo di conquista della citt\u00e0 ungherese, in mano turca, da parte dell'armata austriaca, dopo il fallito assedio di due anni prima. L'operazione ebbe luogo nel corso della guerra austro-turca del 1683/89, dur\u00f2 due mesi e mezzo e si concluse con la conquista della capitale ungherese da parte dell'esercito austriaco e la disfatta di quello turco.\nAntefatto.\nNel corso della quinta guerra austro-turca, due anni dopo il fallito assedio di Buda del 1684, part\u00ec una seconda campagna militare per la conquista della capitale ungherese, alla quale partecip\u00f2 un esercito di circa 74.000 soldati, una consistenza quasi doppia rispetto a quella del precedente assedio non andato a buon fine. Al comando dell'armata era ancora il duca di Lorena, Carlo V e l'esercito di rinforzo turco agli assediati era ancora al comando di Abdurrahman Abdi Pasci\u00e0. L'armata imperiale, oltre ai soldati austriaci era composta da tedeschi, ungheresi, cechi, italiani, francesi, svedesi ed altri volontari europei.\nSviluppo e conclusione delle operazioni.\nL'assedio ebbe inizio a met\u00e0 giugno. A met\u00e0 agosto un esercito di rinforzo turco al comando di Sar\u0131 S\u00fcleyman Pasci\u00e0 si present\u00f2 davanti a Buda ma il comandante turco temeva lo scontro con l'armata assediante. Quest'ultima riusc\u00ec quindi il 2 settembre 1686 a conquistare la citt\u00e0 fortificata.\nDurante l'assalto finale furono i dragoni del principe Eugenio di Savoia a coprire le spalle all'esercito imperiale dai possibili attacchi dell'esercito turco di Sar\u0131 S\u00fcleyman Pasci\u00e0.\nLe violenze contro gli abitanti.\nDopo che la citt\u00e0 fu espugnata l'odio e la collera dei soldati dell'esercito vittorioso si scaricarono sugli odiati \u201cinfedeli\u201d. Si calcola che la carneficina che segu\u00ec l'irruzione dell'esercito vincitore in Buda sia costata circa 3.000 vittime. La minaccia turca, che nella coscienza dell'Europa di allora per secoli si era radicata, la collera diffusa nel continente per le atrocit\u00e0 dei turchi perpetrate contro le popolazioni civili e ravvivata anche dall'odio religioso si scaricarono ora sugli occupanti e sugli abitanti di Buda. Le truppe imperiali si scatenarono non solo contro i turchi ma anche contro gli ebrei di Buda: pare infatti che tre giorni dopo la conquista della citt\u00e0, la comunit\u00e0 ebraica che vi abitava fosse stata praticamente annientata.\nConseguenze.\nAlla conquista di Buda fece seguito un anno dopo la vittoria di Moh\u00e1cs (12 agosto 1687). Queste due vittorie consentirono la liberazione dal dominio turco dell'intera Ungheria.\nIl ceto nobiliare del parlamento di Bratislava, il 9 dicembre 1687 riconobbe il diritto alla successione al trono ungherese da parte del solo novenne arciduca d'Austria Giuseppe. Inoltre gli ungheresi si impegnarono esplicitamente da quel momento in avanti ad incoronarlo mentre il padre era ancora in vita e contemporaneamente a rinunciare al loro diritto a resistere-contraddire (jus resistendi/jus contradicendi) il re.\nBibliografia.\nIn tedesco:"}
{"id": "1961783", "revid": "298055", "url": "https://it.wikipedia.org/wiki?curid=1961783", "title": "Zach van Gerbig", "text": ""}
{"id": "1961784", "revid": "767487", "url": "https://it.wikipedia.org/wiki?curid=1961784", "title": "Volevamo essere gli U2", "text": "Volevamo essere gli U2 \u00e8 un film del 1992 diretto da Andrea Barzini.\nTrama.\nNel settembre 1989 il quasi trentenne Marco pensa di formare un complesso rock con un gruppo di amici: a lui si uniscono Matteo (un giovane di buona famiglia indeciso su quale strada prendere dopo la laurea) come tastierista, Saverio (studente alla Luiss con la passione per la moda heavy metal) al basso, Sonia (una cantante con alcune esperienze in televisione) e Margherita (una studentessa universitaria impegnata politicamente) come cantanti e Rocco (un amico di Matteo che lavora come carpentiere) alla chitarra.\nMentre il gruppo cerca di trovare un repertorio (che include brani anni settanta come \"Cocaine\", \"La mia banda suona il rock\" o \"Love to Love You Baby\") e di ottenere un provino alla televisione grazie a Marco (che cerca di convincere la sua amante, sposata con un funzionario Rai), fra i sei componenti si allacciano simpatie, amori, ma anche alcuni dissidi dovuti al carattere di Marco, provato da un dramma famigliare che lo colp\u00ec alcuni anni prima. Fin quando Margherita non decide di far esibire il gruppo all'universit\u00e0, occupata dal movimento della Pantera: l'esibizione viene accolta con fischi e la band, gi\u00e0 amareggiata per non aver ottenuto il provino alla televisione promesso da Marco, decide di separarsi.\nSaverio viene quindi chiamato per il servizio di leva, Rocco e Margherita iniziano una storia d'amore e vanno a convivere, mentre Sonia si innamora di Matteo e con lui incide un provino che presenta ad un discografico, ottenendo un'audizione il cui esito sar\u00e0 positivo. Dopo alcuni mesi Sonia si presenta a casa di Margherita (dove nel frattempo si era fermato Saverio, di ritorno dal servizio di leva) rivelandole che \u00e8 incinta di Matteo, il quale \u00e8 nel frattempo partito per Milano per lavorare in una casa editrice. L'arrivo improvviso di Marco il quale, nel tentativo di corteggiare Margherita, scopre che \u00e8 fidanzata con Rocco, causa una rissa in cui vengono coinvolti anche Saverio e Matteo, anch'essi rivali in amore per Sonia.\nIl gruppo non si rivede pi\u00f9 per alcuni mesi, fin quando Matteo non decide di organizzare una festa: non vi prender\u00e0 parte Marco che, deluso dal nuovo stile di vita adottato (come mantenuto della sua amante), aveva deciso di suicidarsi chiudendosi nell'auto in un garage.\nProduzione.\nIl film \u00e8 tratto da un'omonima commedia teatrale scritta due anni prima da Umberto Marino e portata in scena, con successo, dagli stessi attori protagonisti: l'imminente realizzazione del film (la cui regia venne affidata ad Andrea Barzini, che gi\u00e0 aveva curato la trasposizione cinematografica del copione di \"Italia-Germania 4-3\"), pi\u00f9 volte annunciata nel corso del 1991, verr\u00e0 in seguito posticipata all'anno successivo a causa di sopraggiunte difficolt\u00e0 economiche del produttore Angelo Rizzoli, in seguito tiratosi indietro in favore della Rodeo Drive di Marco Poccioni e Marco Valsania.\nLa realizzazione si \u00e8 conclusa nell'agosto 1992 e il film \u00e8 stato approvato dalla censura il 10 settembre successivo, con il visto n. 88002.\nAccoglienza.\nIl film fu proiettato fuori concorso al Festival del Cinema di Venezia, suscitando alcune reazioni poco favorevoli da parte del pubblico."}
{"id": "1961790", "revid": "124596350", "url": "https://it.wikipedia.org/wiki?curid=1961790", "title": "Galleria Seikan", "text": "La galleria Seikan (\u9752\u51fd\u30c8\u30f3\u30cd\u30eb \"Seikan Tonneru\" o \u9752\u51fd\u96a7\u9053 \"Seikan Zuid\u014d\") \u00e8 un tunnel ferroviario giapponese lungo 53,85\u00a0km, di cui 23,3\u00a0km del tracciato sotto il livello del mare. \u00c8 la galleria sottomarina pi\u00f9 lunga al mondo, sebbene il tunnel della Manica abbia un tracciato sottomarino pi\u00f9 lungo (39\u00a0km contro i 23\u00a0km del Seikan). Collega l'isola di Honsh\u016b a quella di Hokkaid\u014d passando sotto lo Stretto di Tsugaru. La rete \u00e8 gestita dalle Hokkaid\u014d Railway Company (Japan Railways Group) e viene utilizzata anche per l'Hokkaid\u014d Shinkansen.\nStoria.\nSin dal periodo Taish\u014d (1912-1925) si era pensato di collegare in modo permanente le isole di Honshu e Hokkaido, ma i primi rilievi geologici avvennero solo nel 1946, subito dopo la seconda guerra mondiale. Inoltre nel 1954 il terribile affondamento nello stretto di Tsugaru del \"Toya Maru\" e di altri quattro traghetti durante un tifone, che caus\u00f2 la morte di 1430 passeggeri, spinse ad accelerare il progetto di collegamento.\nUn altro motivo che spinse alla realizzazione del collegamento fu il crescente traffico fra le due isole. Durante il boom economico del Giappone, il traghetto fra Aomori e Hakodate, sulle rispettive sponde delle isole, operato dalle Ferrovie Nazionali Giapponesi pass\u00f2 a un traffico raddoppiato di 4.040.000 passeggeri all'anno dal 1955 al 1965, e la quantit\u00e0 di merci trasportate arriv\u00f2 a 6,2 milioni di tonnellate all'anno. Nel 1971 le previsioni di traffico suggerirono che presto il traghetto sarebbe diventato insufficiente a sostenere la quantit\u00e0 di merci e persone in transito, e quindi si decise di iniziare i lavori del tunnel. Si opt\u00f2 per una soluzione a sagoma ampia, in grado di supportare in futuro anche il passaggio dei treni Shinkansen.\nI lavori di costruzione furono ardui, in un contesto geologico estremamente complesso, e portarono anche alla morte di 34 operai durante i lavori. Il 27 gennaio 1983, il primo ministro Yasuhiro Nakasone fece in modo di accelerare il completamento del tunnel pilota. Allo stesso modo, il 10 marzo 1985 l'allora ministro dei trasporti Tokuo Yamashita simbolicamente partecip\u00f2 alla foratura dell'ultima parte del tunnel principale.\nAll'epoca in molti vedevano con criticit\u00e0 la riuscita del progetto, in quanto le previsioni di traffico del 1971 erano sovrastimate. Nonostante si prevedesse che il picco del traffico sarebbe stato raggiunto nel 1985, a partire dal 1978 inizi\u00f2 a ridursi, anche a causa della frenata della crescita economica del Giappone e alla crisi petrolifera del 1973, oltre che allo sviluppo del traffico aereo che permetteva ora di trasportare merci a un costo minore. Alla fine l'infrastruttura venne inaugurata il 13 marzo 1988, con un costo totale di 538,4 miliardi di yen (3,6 miliardi di dollari).\nUna volta completato il tunnel, tutto il trasporto ferroviario fra Honshu e Hokkaido ha iniziato a utilizzarlo per i collegamenti. Tuttavia, per quanto riguarda il traffico passeggeri, oltre il 90% dei passeggeri continua a utilizzare l'aereo a causa della velocit\u00e0 e del costo. Ad esempio, per viaggiare da Tokyo a Sapporo, in treno sono necessarie almeno 8 ore, con un trasferimento, mentre in aereo \u00e8 possibile spostarsi in circa 3 ore e 30 minuti, inclusi i trasferimenti in aeroporto. La liberalizzazione e la competizione nel settore aereo domestico del Giappone, inoltre ha abbassato i prezzi della rotta Tokyo-Sapporo, rendendo la ferrovia molto pi\u00f9 costosa.\nSin dall'inizio dell'apertura del tunnel, tuttavia, il treno notturno \"Hokutosei\" \u00e8 molto popolare fra i viaggiatori, e il pi\u00f9 recente e lussuoso servizio \"Cassiopeia\" \u00e8 spesso molto richiesto, e da prenotare con un buon anticipo.\nI treni Shinkansen dal 26 marzo 2016, con l'apertura della Hokkaid\u014d Shinkansen, percorrono finalmente il tunnel, sebbene a velocit\u00e0 ridotta, fino alla stazione di Shin-Hakodate-Hokuto, nei pressi di Hakodate."}
{"id": "1961794", "revid": "113769032", "url": "https://it.wikipedia.org/wiki?curid=1961794", "title": "Slider", "text": "Uno slider \u00e8 un componente grafico (widget) con il quale un utente pu\u00f2 impostare un valore muovendo un indicatore, solitamente con uno spostamento orizzontale. In alcuni casi l'utente pu\u00f2 anche cliccare in un punto dello slider per cambiare le impostazioni. In pratica, \u00e8 un cursore (traduzione italiana di slider) atto a regolare una propriet\u00e0 (volume audio, intensit\u00e0 luminosa, ecc.).\nUno slider \u00e8 rappresentato con una barra orizzontale o verticale che indica l'intervallo dei valori validi, e di un indicatore che ha la duplice funzione di indicare il valore corrente e di permettere all'utente di modificare il valore. Il livello pi\u00f9 semplice \u00e8 il comando a due valori di una determinata funzione (interruttore): acceso/abilitato/attivato o spento/disabilitato/disattivato.\nLo slider \u00e8 differente dalla barra di scorrimento la quale \u00e8 solitamente usata per variare le informazioni visualizzate sullo schermo."}
{"id": "1961797", "revid": "287204", "url": "https://it.wikipedia.org/wiki?curid=1961797", "title": "Battista da Crema", "text": "Frate domenicano, fu ispiratore della congregazione barnabita, fondata nel 1532, e autore di opere devozionali che, propugnando un particolare rigore ascetico, gli valsero accuse di eresia e la messa all\"Indice\" dei suoi scritti.\nBiografia.\nDi Giovanni Battista Carioni non si conosce la formazione giovanile. Con il nome di fra Battista vest\u00ec l'abito domenicano nel 1494, nel 1497 diresse il convento milanese di Santa Maria delle Grazie e nel 1499 l'omonimo convento di Modigliana.\nNel 1519 risulta far parte della comunit\u00e0 conventuale di Santa Corona a Vicenza, dove divenne direttore spirituale di Gaetano di Thiene e successivamente confessore del medico Antonio Maria Zaccaria, che egli convinse ad abbracciare il sacerdozio.\nNel 1525 pubblic\u00f2 a Venezia la \"Via de aperta verit\u00e0\", uno scritto nel quale egli individua nella povert\u00e0, nella castit\u00e0, nell'obbedienza, nei sacramenti della confessione e della comunione, e nelle opere di carit\u00e0 i fondamenti sui quali condurre una perfetta vita spirituale. Egli esclude invece che sia importante osservare norme esteriori che riducono la fede a pura cerimonia, portando ad andare in chiesa con la mente volta \u00aba la mercantia o ad altre vanit\u00e0\u00bb: la vittoria sul peccato e il conseguimento della salvezza si ottiene facendo il bene e imitando Cristo. L'accento posto sul valore delle opere di bene compiuto liberamente dall'uomo gli procurarono sospetti di semipelagianesimo. L'iniziativa di Clemente VII, che con un breve emanato il 23 giugno 1525 ordin\u00f2 l'esame dell'operetta, port\u00f2 tuttavia al riconoscimento dell'ortodossia delle tesi espresse da Battista da Crema.\nNel 1529, autorizzato dal proprio Ordine, si stabil\u00ec presso la contessa di Guastalla, Ludovica Torelli, come \u00abmaestro dell'anima sua\u00bb, raccomandandole lo Zaccaria quale suo cappellano. La Torelli, dopo la morte violenta del padre Achille e del suo secondo marito Andrea Martinengo, aveva sub\u00ecto una profonda crisi spirituale: nel 1530 la contessa si trasfer\u00ec a Milano, dove contribu\u00ec alla fondazione delle nuove congregazioni dei barnabiti e delle angeliche, e ospit\u00f2 nella casa milanese la sua corte, organizzata secondo i canoni di una comunit\u00e0 religiosa guidata dallo stesso Battista, che le impose pratiche devozionali e ascetiche.\nNel 1531 furono pubblicati due suoi scritti, l\"Opera utilissima de la cognizione et vittoria di s\u00e9 stesso\" e la \"Philosophia divina\". Fra Battista considera la natura umana composta di una parte concupiscibile, di una irascibile e di una parte razionale: da quella concupiscibile derivano vari vizi, quali l'intemperanza e la lussuria, che a loro volta ne trascinano altri; dall'ira conseguono un'altra serie di vizi, quali l'audacia, l'odio, l'invidia, che generano a loro volta passioni negative. Anche la natura razionale pu\u00f2 essere fonte di vizi: dalla virt\u00f9 e dall'umilt\u00e0 pu\u00f2 generarsi la superbia, che a sua volta produce la presunzione e l'arroganza. Anche comuni manifestazioni di affetto, apparentemente innocenti, possono \u00abaccendere il fuoco babbilonico\u00bb e condurre a vizi irreparabili. Fra Battista riprende cos\u00ec dal Savonarola la censura di ogni manifestazione di lusso, di ogni esibizione di ricchezza, di tutto ci\u00f2 che pu\u00f2 essere fonte di corruzione - rappresentazioni teatrali, canti, balli, dipinti - delle \u00abfrascherie\u00bb, dei \u00abpanni fini\u00bb, dei \u00abcibi diversi et delicati\u00bb, delle \u00abpompe del mondo\u00bb.\nPoich\u00e9 i naturali istinti dell'uomo sono indirizzati al male, essi vanno combattuti seguendo un modello di vita di perfezione cristiana, che offra i comportamenti da tenere e le regole da seguire per sottrarsi al peccato. L'eliminazione dei mali dell'anima avviene attraverso la grazia di Dio e la pratica ascetica della mortificazione, del \u00abtagliar via la superfluit\u00e0\u00bb e di astenersi \u00abda molte cose licite aci\u00f2 non ruiniamo ne le cose illicite\u00bb. Superata la \u00abtepidezza\u00bb che impedisce d'imboccare la via dell'ascesi, l'uomo s'introdurr\u00e0 nella vita contemplativa, raggiungendo la fase mistica in cui l'anima vive unicamente dell'amore di Dio.\nAnche questi scritti ebbero accuse di semipelagianesimo, a causa della sua esplicita adesione alla dottrina di Giovanni Cassiano, ma in Battista da Crema opera un complesso di influenze riconducibili a san Paolo, a sant'Agostino, a san Gregorio Magno, a santa Caterina da Siena e al neoplatonismo di Ficino e di Giovanni Pico della Mirandola che, insieme con il valore preminente da lui attribuito alla grazia divina, dovrebbero porlo al riparo da questi sospetti.\nIl 9 marzo 1532 Gian Piero Carafa, inquisitore e futuro papa Paolo IV, gli scrisse rimproverandolo per quel suo vivere fuori dall'ordine cui apparteneva, oltre tutto in casa di \u00abuna donna nobile, giovane, bella e bigama, vedova, libera e facoltosa e di gagliardissimo cervello\u00bb. La Torelli lasci\u00f2 allora Milano per Guastalla con la sua corte, con Battista e lo Zaccaria, opponendo un conflitto di giurisdizione al padre provinciale dei domenicani di Lombardia Angelo da Faenza, che lo richiedeva in convento, e ottenendo dal papa Clemente VII un nuovo permesso per fra Battista.\nDuravano ancora queste polemiche quando Battista da Crema mor\u00ec a Guastalla il 2 gennaio 1534 assistito dallo Zaccaria e dalla contessa, la quale far\u00e0 pubblicare a Milano nel 1540 un'altra operetta di fra Battista rimasta manoscritta, lo \"Specchio interiore\", nella cui prefazione la Torelli attribuir\u00e0 all'autore il merito di averla costretta \u00aba credere et confessare che 'l vero honore si ritrova solo nelle vergogne et dispregio di s\u00e9 stesso\u00bb. Alla sua morte, il Carafa, rimasto sempre ostile al domenicano, scriver\u00e0 a Gaetano da Thiene di ritenere che fra' Battista fosse morto \u00abfuori dal grembo della Chiesa\u00bb, augurandosi che \u00abil Signore fosse misericordioso con lui e ottenesse quello che la preghiera non pu\u00f2 fargli conseguire\u00bb.\nLe congregazioni milanesi dei barnabiti e delle angeliche furono subito sospettate di deviare dalla dottrina ortodossa, di essere in particolare vicine alla prassi penitenziali delle beghine e dei poveri di Lione, perseguendo nell'eresia pelagiana. Il nuovo papa Paolo III fece avviare il 26 giugno 1536 dal vescovo di Modena Giovanni Morone e dal provinciale domenicano Tommaso Maria Beccadelli un'inchiesta che si concluse con il riconoscimento dell'ortodossia delle due congregazioni. Tuttavia, nel clima dell'intransigenza controriformistica, le dottrine di Battista da Crema furono ufficialmente condannate e le sue opere poste nell\"Indice\" di Venezia nel 1554, in quello romano nel 1559 e in quello tridentino nel 1564 in quanto \u00abscandalosa in pi\u00f9 luoghi, in altri temeraria e in moltissimi eretica\u00bb. Nel 1900 furono tuttavia depennate dall\"Indice\" dei libri proibiti.\nAgostino si era pronunciato in termini pessimistici sul problema della salvezza, a causa della corruzione della natura umana provocata dal peccato originale, e aveva polemizzato duramente con Pelagio e i suoi seguaci che, al contrario, svalutavano le conseguenze della disobbedienza di Adamo e ritenevano l'uomo fondamentalmente buono e in grado di ottenere la salvezza attraverso la libera e consapevole scelta di volgersi al bene.\nFra Battista non prese posizione su questo problema, perch\u00e9 avrebbe dovuto indursi, per necessit\u00e0 di ortodossia, a porsi sul versante agostiniano, quello stesso rivendicato dai luterani, che ne traevano conforto alla loro teoria della giustificazione per fede, contro i quali egli invece polemizzava apertamente. Ma la sua polemica era indirizzata soprattutto contro quei cattolici \u00abinsensati\u00bb che credevano, solo pregando, di procurarsi \u00abmigliara de anni de indulgentia\u00bb: Dio non accetta queste \u00abvostre oratione n\u00e9 ha grato tal vostra contemplatione, ma pi\u00f9 presto vole che le lassate per attendere al bisogno de altri\u00bb."}
{"id": "1961807", "revid": "1437722", "url": "https://it.wikipedia.org/wiki?curid=1961807", "title": "Karaoke Compilation", "text": "Karaoke Compilation \u00e8 un album inciso dal cantante-\"showman\" Fiorello nel 1993, reduce dal successo con il Karaoke. L'album consiste in due dischi, il primo con le versioni originali, il secondo con le versioni strumentali per essere cantate in Karaoke."}
{"id": "1961812", "revid": "599013", "url": "https://it.wikipedia.org/wiki?curid=1961812", "title": "Acrotato", "text": ""}
{"id": "1961819", "revid": "125944343", "url": "https://it.wikipedia.org/wiki?curid=1961819", "title": "Un poliziotto alle elementari", "text": "Un poliziotto alle elementari (\"Kindergarten Cop\") \u00e8 un film del 1990 diretto da Ivan Reitman.\nTrama.\nIn California, Cullen Crisp, un ricco e spietato trafficante di droga apprende da un giovane informatore che sua moglie, fuggita da cinque anni col loro bambino (che egli vorrebbe riprendere con s\u00e9), vive con il piccolo nella cittadina di Astoria nell'Oregon. Invece di dare all'informatore i soldi promessi lo uccide e scappa, senza sapere che all'assassinio ha assistito, nascosta, Cindy, la ragazza del giovane ucciso. Subito dopo sopraggiunge il poliziotto John Kimble, che da tempo indaga su Crisp, e riesce a fatica a far testimoniare contro di lui la spaventata ragazza, che \u00e8 una tossicomane: l'omicida viene arrestato, mentre sua madre Eleanor promette di aiutarlo in ogni modo. Poich\u00e9 la polizia ha saputo che la moglie e il figlio di Crisp si trovano ad Astoria (ma non ha loro fotografie e ignora sotto quale nome si nascondano) vengono inviati sul posto Kimble e la sua collega Phobe O'Hara, che deve presentarsi come maestra d'asilo nella scuola elementare locale, per indagare sul bambino conteso.\nQuando i due poliziotti giungono ad Astoria, essendo Phoebe ammalata, John \u00e8 costretto a prendere il suo posto, ed \u00e8 assunto dalla direttrice, miss Schlowsky, gi\u00e0 avvertita della sua missione segreta. Il primo impatto di Kimble con gli scatenati bambini dell'asilo \u00e8 pessimo, ma presto, grazie al gioco della \"Scuola di Polizia\", egli riesce a renderli calmi e disciplinati e a farsi apprezzare da loro. Gli si affeziona specialmente Dominic, un maschietto di sei anni, la cui madre, Joyce Palmieri, separata dal marito, insegna nella stessa scuola. Presto John, che si sta innamorando di Joyce, ed \u00e8 ricambiato, comprende che lei e Dominic sono coloro che egli cerca, e confida finalmente alla donna la sua vera identit\u00e0. Proprio allora giunge ad Astoria Crisp, accompagnato dalla madre, che, fatta morire Cindy per overdose, ha provocato la liberazione del figlio, contro il quale non ci sono pi\u00f9 testimoni.\nIntrodottosi nella scuola, ed individuato suo figlio (che non pu\u00f2 riconoscere), Crisp cerca di rapirlo, ma Kimble lo insegue nella scuola, in cui divampa un incendio provocato deliberatamente dal criminale. Kimble, dopo un crudo scontro con Crisp, riesce ad eliminarlo ma accorre la madre di questi che, ferito gravemente John, sta per ucciderlo, quando viene colpita dalla sopraggiunta Phoebe. Ormai guarito, Kimble, entusiasta del suo lavoro di insegnante, sceglie di restare nella scuola, di sposare Joyce e di essere un padre per Dominic.\nProduzione.\nL'istituto scolastico dove sono state girate le riprese \u00e8 la John Jacob Astor Elementary School, situato a 3550 Franklin Avenue, Astoria. Altre scene sono state girate a Cannon Beach, Los Angeles e Santa Ana. Esse sono state realizzate dal 30 maggio al 4 settembre 1990. Il budget per la realizzazione del film \u00e8 stato di circa 26.000.000 di dollari.\nDistribuzione.\nIl film \u00e8 stato distribuito il 21 dicembre 1990 negli Stati Uniti d'America, in Argentina (come \"Un detective en el kinder\") e Australia il 3 gennaio 1991, in Brasile il 25 gennaio come \"Um Tira no Jardim de Inf\u00e2ncia\", il 1\u00ba febbraio in Regno Unito, Irlanda e Svezia (come \"Dagissnuten\"), il 7 febbraio in Germania come \"Kindergarten Cop\" e l'8 marzo in Italia.\nCuriosit\u00e0.\nPrima che la parte del personaggio di John Kimble ricadesse definitivamente su Arnold Schwarzenegger, vennero considerati anche altri attori del calibro di Danny DeVito, Bill Murray e Patrick Swayze.\nLa scuola utilizzata per il set si trova ad Astoria al 3550 di Franklin Ave (a circa 300 metri dalla casa in cui \u00e8 stato girato il film \"I Goonies\").\nLa scena all'aperto in cui i bambini svolgono la recita con le parole di Abraham Lincoln, \u00e8 stata girata presso l'Ecola State Park, la stessa location utilizzata per il film I Goonies. Da quella posizione infatti \u00e8 possibile vedere sullo sfondo le formazioni rocciose di Cannon Beach, usate anch'esse nel film dei Goonies.\nL'attore Miko Hughes, che interpreta il piccolo Joseph, ha recitato nel ruolo del bambino autistico nel film \"Codice Mercury\" al fianco di Bruce Willis.\nRemake.\nLa divisione della Universal, la 1440 Entertainment, ha annunciato un remake del film, affidato alla regia di Don Michael Paul, regista di \"Infiltrato speciale\" e \"\" senza Arnold Schwarzenegger. La sceneggiatura \u00e8 di David H. Steinberg.\nIl protagonista del remake \u00e8 Dolph Lundgren, ed il film \"Un poliziotto all'asilo\" \u00e8 uscito nel mercato direct-to-video nel 2016."}
{"id": "1961820", "revid": "114809374", "url": "https://it.wikipedia.org/wiki?curid=1961820", "title": "Collegio dei tecnici dell'acciaio", "text": "Il Collegio dei tecnici dell'acciaio, nota anche con l'acronimo CTA, \u00e8 una associazione culturale italiana senza fine di lucro , fondata nel 1966, il cui scopo sociale \u00e8 la valorizzazione e lo studio della tecnica delle costruzioni in acciaio, largamente diffuse all'estero ma ancora poco diffuse in Italia. \u00c8 l'unica associazione italiana di tecnici nel settore delle costruzioni in acciaio.\nPanoramica.\nAderiscono circa 250 soci: progettisti, soprattutto ingegneri, professori universitari, ricercatori che si occupano delle costruzioni in acciaio nelle loro varie problematiche (progettazione, sperimentazione, ricerca, costruzione, ecc..). Tra i soci collettivi diverse universit\u00e0 italiane (Napoli, Bari, Milano, Pisa, Trento, Trieste, Bologna).\nTra i presidenti che si sono succeduti negli anni, Fabrizio de Miranda, Leo Finzi, Giulio Ballio, Luca Sanpaolesi.\nFin dal suo nascere l'Associazione ha pubblicato i lavori, le opere, le ricerche dei soci sulla rivista \"Costruzioni Metalliche\".\nOrganizza convegni e congressi a cadenza biennale, di cui vengono pubblicati gli atti. L'ultimo congresso svolto nel 2009 (il XXII) aveva come tema \"L'acciaio per uno sviluppo sostenibile\".\nCollabora inoltre con altre istituzione nella proposta di corsi di formazione e aggiornamento, premi per tesi di laurea, seminari, relativi ad i vari aspetti della costruzione in acciaio, con particolare riguardo alle cosiddette \"grandi strutture\" come i ponti, alle moderne tecnologie informatiche per la verifica strutturale, agli aggiornamenti normativi in materia.\nLa sede principale del CTA \u00e8 a Milano."}
{"id": "1961822", "revid": "1633969", "url": "https://it.wikipedia.org/wiki?curid=1961822", "title": "La saga di G\u00f6sta Berling", "text": "La saga di G\u00f6sta Berling (sv. \"G\u00f6sta Berlings saga\" ) \u00e8 un romanzo della scrittrice svedese Selma Lagerl\u00f6f.\nPubblicato originalmente nel 1891, fu il suo lavoro d'esordio.\nL'opera riprende la tradizione scandinava delle saghe, basate su personaggi eroici ma umani anche nelle debolezze, calandola per\u00f2 in un'ambientazione moderna. Viene ripreso anche lo stile stesso delle saghe, con una scrittura vocativa e commenti dell'autore su ci\u00f2 che accade o sul comportamento dei personaggi.\nTrama.\nIl romanzo narra le avventure di G\u00f6sta Berling, un pastore protestante che ha lasciato il proprio paese e rinunciato al proprio ministero a causa della sua dedizione all'alcool.\nVersione cinematografica.\nDal romanzo, nel 1924, venne tratta una versione cinematografica diretta da Mauritz Stiller, \"La leggenda di G\u00f6sta Berling\" (\"G\u00f6sta Berlings saga\"), che aveva come protagonista Lars Hanson affiancato da una giovanissima Greta Garbo.\nOpera lirica.\nDalle vicende narrate da Lagerl\u00f6f \u00e8 stata tratta l'opera lirica \"I cavalieri di Ekeb\u00f9\", composta da Riccardo Zandonai su libretto di Arturo Rossato. La prima dell'opera ebbe luogo il 7 marzo 1925 al Teatro alla Scala."}
{"id": "1961825", "revid": "339392", "url": "https://it.wikipedia.org/wiki?curid=1961825", "title": "Antonio Luis Jim\u00e9nez", "text": ""}
{"id": "1961826", "revid": "767487", "url": "https://it.wikipedia.org/wiki?curid=1961826", "title": "I Love Shopping (film)", "text": "I Love Shopping (\"Confessions of a Shopaholic\") \u00e8 un film del 2009 diretto da P. J. Hogan, ispirato ai romanzi \"I Love Shopping\" e \"I love shopping a New York\" di Sophie Kinsella.\nIl film racconta le gesta della giornalista Rebecca Bloomwood, interpretata da Isla Fisher, e della sua ossessione nei confronti dello shopping, ritrovandosi indebitata con amici e parenti.\nIl film \u00e8 uscito in Italia il 27 febbraio 2009, incassando complessivamente 6.192.300 dollari.\nTrama.\nRebecca Bloomwood, chiamata anche Becky, \u00e8 una ragazza totalmente irresponsabile, ossessionata dallo shopping, che ha accumulato debiti fino a 17.000 dollari. Fin da bambina sogna di scrivere per la rivista di moda \"Alette\", invece finisce a lavorare per una rivista economica \"Far fortuna risparmiando\", il cui capo-redattore \u00e8 Luke Brandon, che fa subito breccia nel cuore di Becky.\nOltre all'amore nella vita di Becky arrivano molte cose, tra cui gli estratti conto delle carte di credito, che hanno sempre cifre troppo grandi per poter essere pagati, quindi lei e la sua migliore amica Suze non fanno altro che inventare scuse.\nLa vita di Becky \u00e8 fantastica, ora che si \u00e8 innamorata ed \u00e8 riuscita ad ottenere un posto alla Tv, dopo aver pubblicato un articolo dal titolo \"La ragazza con la sciarpa verde\" (la sua sciarpa pi\u00f9 importante). Ma anche l\u00ec reincontra il suo peggior nemico: Derek Smeath, l'esattore delle tasse. Grazie a lui, le bugie di Rebecca vengono a galla creando sgomento alla gente e soprattutto a Luke, che l'allontana.\nAnche Suze decide di allontanare Becky per aver venduto il vestito da damigella d'onore ad un'anziana che Becky avrebbe dovuto indossare al matrimonio di Suze. I genitori di Becky si dicono disposti ad aiutarla ma lei rifiuta decisa ad affrontare la situazione da sola. Finalmente riesce ad ottenere un incontro con la direttrice della Alette ma avendo ormai capito che quello non \u00e8 il suo mondo rifiuta l'offerta di lavoro mentre Luke avvia una nuova societ\u00e0, la Brandon Communications.\nRebecca decide cos\u00ec di vendere tutti i suoi vestiti ad una catena di negozi; riesce a far fortuna ma non cos\u00ec tanta da saldare tutti i debiti fino a quando vende la sua sciarpa verde che un cliente paga con 300 dollari. Con ci\u00f2, Becky si libera di tutti i debiti e riesce a recuperare il vestito da damigella d'onore facendosi cos\u00ec perdonare da Suze e partecipando al matrimonio dell'amica. Avendo ormai imparato la lezione, Becky si reca davanti ad un negozio di abbigliamento ma evita di fare compere dopodich\u00e9 incontra Luke; scopre che \u00e8 stato proprio lui ad acquistare la sua sciarpa verde e infatti lui gliela restituisce per poi riavvicinarsi a Becky, che inizia a lavorare nella sua nuova compagnia.\nEdizione Italiana.\nLa direzione del doppiaggio italiano \u00e8 a cura di Claudia Razzi, su dialoghi di Lorena Bertini, per conto della Dubbing Brothers Int. Italia. La sonorizzazione, invece, venne affidata alla Technicolor Sound Services.\nColonna sonora.\nLa colonna sonora del film \u00e8 stata pubblicata il 17 febbraio 2009 su etichetta Hollywood Records, e contiene essenzialmente brani pop ed elettropop."}
{"id": "1961829", "revid": "287204", "url": "https://it.wikipedia.org/wiki?curid=1961829", "title": "Nobby", "text": ""}
{"id": "1961830", "revid": "71433", "url": "https://it.wikipedia.org/wiki?curid=1961830", "title": "Confessions of a Shopaholic", "text": ""}
{"id": "1961836", "revid": "124908545", "url": "https://it.wikipedia.org/wiki?curid=1961836", "title": "99942 Apophis", "text": "99942 Apophis (noto in italiano anche come 99942 Ap\u00f2fi e in passato con la designazione provvisoria ) \u00e8 un asteroide near-Earth che ha causato un breve periodo di allarme nel dicembre 2004, in quanto le osservazioni iniziali indicavano una probabilit\u00e0 relativamente alta di collisione con la Terra nel 2029: il 27 dicembre 2004 fu calcolata l'allarmante probabilit\u00e0 d'impatto del 2,7%, ossia di 1 su 37. Tuttavia osservazioni successive hanno permesso di determinare l'orbita con maggior precisione e nell'aprile-maggio 2013 si \u00e8 esclusa la possibilit\u00e0 di un impatto.\nStoria delle osservazioni.\nApophis fu scoperto il 19 giugno 2004 dal Kitt Peak National Observatory, in Arizona, da Roy A. Tucker, David James Tholen e Fabrizio Bernardi del progetto di ricerca asteroidi finanziato dalla NASA all'Universit\u00e0 delle Hawaii. Questo gruppo osserv\u00f2 Apophis per due notti. Al nuovo oggetto fu assegnata la designazione provvisoria di .\nIl 18 dicembre l'oggetto fu riscoperto in Australia da Gordon Garradd dall'Osservatorio di Siding Spring, un altro impianto NASA che si occupa del rilevamento degli asteroidi near-Earth. Ulteriori osservazioni da pi\u00f9 parti del globo nei giorni seguenti permisero al Minor Planet Center di confermare che era lo stesso oggetto scoperto a giugno.\nA questo punto la possibilit\u00e0 di un impatto per il 13 aprile 2029 fu calcolata dal sistema automatico SENTRY del programma NASA per lo studio degli oggetti near-Earth. NEODyS, un sistema automatico simile in uso all'Universit\u00e0 di Pisa, in Italia, e all'Universit\u00e0 di Valladolid, in Spagna, confermarono la possibilit\u00e0 di una collisione fornendo previsioni simili alle precedenti.\nNei giorni seguenti ulteriori osservazioni permisero agli astronomi di restringere il cono di incertezza e la probabilit\u00e0 di impatto sal\u00ec fino a un picco del 2,7%, ovvero 1 su 37. Tenendo conto delle sue dimensioni, ci\u00f2 portava Apophis al livello quattro sui 10 previsti dalla Scala Torino e 1,10 sulla Scala Palermo, un'analoga scala pi\u00f9 tecnica, usate dagli scienziati per classificare la pericolosit\u00e0 di un asteroide in rotta di collisione con la Terra. In entrambi i casi questi sono stati i pi\u00f9 alti valori mai raggiunti da qualunque oggetto mai valutato su queste scale.\nIl 27 dicembre furono identificate alcune osservazioni pre-scoperta effettuate il 15 marzo 2004, osservazioni che consentirono di effettuare un pi\u00f9 preciso calcolo dell'orbita. In effetti il passaggio del 2029 risult\u00f2 molto pi\u00f9 ravvicinato di quello ipotizzato nelle prime previsioni (quasi alla stessa distanza di un satellite geostazionario), ma l'incertezza dei calcoli era ormai cos\u00ec piccola che il rischio di impatto per quella data poteva essere escluso. Il passaggio ravvicinato del 2036 presentava ancora un certo rischio. A gennaio 2006 la probabilit\u00e0 cumulata della scala Palermo risultava essere di -1,39, mentre sulla scala Torino Apophis era al livello 1.\nIl 30 dicembre 2009 il capo dell'agenzia spaziale russa Anatoly Perminov dichiar\u00f2 l'intenzione di convocare un vertice internazionale per valutare una missione allo scopo di distruggere l'asteroide, poich\u00e9 (nonostante la possibilit\u00e0 di accadimento dell'evento catastrofico fosse ai tempi gi\u00e0 considerata bassa) gli effetti che essa avrebbe potuto avere sarebbero stati talmente disastrosi da rendere utile un intervento diretto per scongiurare anche quella minima possibilit\u00e0.\nStime storiche dei passaggi ravvicinati.\nAl momento della scoperta si riteneva che Apophis, il 13 aprile 2029, si sarebbe venuto a trovare a una distanza cos\u00ec ravvicinata alla Terra da raggiungere una magnitudine pari a 3,3, tanto da poter essere individuato a occhio nudo senza difficolt\u00e0 da una vasta zona di Europa, Africa e Asia occidentale; un fatto decisamente eccezionale, visto che storicamente non sono mai stati registrati incontri con oggetti di queste dimensioni visibili a occhio nudo. Inoltre l'incontro avrebbe potuto determinare un cambiamento orbitale tale da spostare Apophis, asteroide Aten, tra gli asteroidi Apollo.\nApophis \u00e8 rimasto a lungo al livello 1 della Scala Torino poich\u00e9 aveva una probabilit\u00e0 di impatto molto bassa, ma non pari a zero, nel passaggio del 2036 a causa dell'incontro del 2029 che, alterando l'orbita dell'oggetto, rendeva incerte ulteriori previsioni, in assenza di maggiori dati. A tal proposito, Jon Giorgini del Jet Propulsion Laboratory dichiar\u00f2: \u00abSe otteniamo misure radar nel 2013 (la prossima occasione favorevole), dovremmo poter predire la posizione di almeno fino al 2070\u00bb.\nNel luglio 2005 l'ex astronauta Rusty Schweickart, in qualit\u00e0 di presidente della Fondazione B612, chiese formalmente alla NASA di valutare la possibilit\u00e0 che l'orbita dell'asteroide dopo il 2029 potesse trovarsi in risonanza orbitale con la Terra, il che avrebbe accresciuto la probabilit\u00e0 di impatti futuri. Perch\u00e9 ci\u00f2 avvenga, Apophis dovrebbe passare precisamente in una determinata e ridottissima regione di spazio durante il passaggio ravvicinato del 2029, un \"buco della serratura gravitazionale\" largo non pi\u00f9 di 600 metri. Schweickart chiese un'indagine sulla necessit\u00e0 di piazzare un transponder sull'asteroide, transponder che avrebbe permesso di tracciare con maggior precisione la sua orbita definendone l'eventuale influenza dell'effetto Yarkovsky.\nNel febbraio 2007 Schweickart annunci\u00f2 che la minaccia che Apophis potesse colpire la Terra il 13 aprile 2036 stava diventando cos\u00ec concreta che le Nazioni Unite dovevano assumere il coordinamento di una missione spaziale internazionale basata sul progetto innovativo di un trattore gravitazionale per deviare il corpo ed evitare il possibile impatto con il nostro pianeta.\nAl 6 maggio 2008, dopo 2 osservazioni radar, 5 analisi Doppler e 731 osservazioni ottiche, si defin\u00ec che la probabilit\u00e0 di un impatto nel 2029 era stimata allo 0,0022% (1 a 45\u00a0000). Nell'ottobre 2009 una nuova stima, basata su mesi di osservazioni condotte da astronomi dell'Universit\u00e0 delle Hawaii, abbass\u00f2 la probabilit\u00e0 allo 0,0004% (1 a 250\u00a0000).\nEffetti nel caso di impatto.\nLa NASA inizialmente stim\u00f2 l'energia che Apophis avrebbe liberato colpendo il nostro pianeta equivalente a 1480 megatoni ( volte l'energia liberata da Little Boy, la bomba atomica sganciata dagli Stati Uniti su Hiroshima, in Giappone). Una successiva stima pi\u00f9 precisa indic\u00f2 870 megatoni (circa volte la bomba di Hiroshima). Per fare un confronto, nell'impatto che ha generato il cratere di Barringer si stima sia stata liberata un'energia pari a circa 10-20 megatoni, l'eruzione del vulcano Krakatoa nel 1883 ha approssimativamente generato l'equivalente di 200 megatoni, mentre la Bomba Zar, il pi\u00f9 potente ordigno nucleare mai fatto esplodere, ha liberato un'energia pari a 50 megatoni. Gli effetti esatti di ogni singolo impatto possono variare a seconda della composizione dell'asteroide, del luogo e dell'angolo di impatto. In ogni caso, i danni causati sarebbero stati particolarmente ingenti su un'area di migliaia di chilometri quadrati mentre risultava improbabile l'eventualit\u00e0 di effetti globali duraturi, ad esempio un \"inverno da impatto\".\nIn base all'ora prevista di impatto (13,89 aprile, ovvero circa le 21:20 UTC del 13 aprile) e al fatto che l'asteroide si sarebbe avvicinato alla Terra dall'esterno della sua orbita, la collisione con Apophis avrebbe probabilmente riguardato l'emisfero orientale (fusi orari da +3 UTC a +10 UTC).\nOgni potenziale impatto sarebbe avvenuto alla velocit\u00e0 di (pari a ).\nPossibilit\u00e0 di deflessione.\nL'ESA stim\u00f2 che una missione di modeste dimensioni avrebbe potuto essere mandata a colpire l'asteroide causando una modifica della sua orbita sufficiente ad evitare l'impatto. I ricercatori dell'Advanced Concepts Team determinarono una serie molto ampia di finestre di lancio per una missione efficace. La missione ESA denominata \"Don Quijote\" risult\u00f2 in questo senso pionieristica in quanto si riprometteva di dimostrare la possibilit\u00e0 di deflettere alcune classi di asteroidi utilizzando la tecnica dell'impatto cinetico, secondo molti la pi\u00f9 adatta anche per il caso ipotetico di Apophis.\nIl \"trattore gravitazionale\".\nDiverse ricerche evidenziano che gli asteroidi sono spesso formati da materiale incoerente, e un'esplosione potrebbe trasformarli in uno sciame che colpirebbe ugualmente la Terra. Per aggirare questo rischio il ricercatore Ed Lu svilupp\u00f2 il progetto di un \"trattore gravitazionale\", descritto nei particolari in un articolo sulla rivista Nature, consistente in una astronave teleguidata che sarebbe entrata nel campo gravitazionale di Apophis legandovisi, e tramite getti propulsori deviare quindi la rotta dell'asteroide. Ed Lu precis\u00f2 che la durata della missione di salvataggio sarebbe stata di circa 12 giorni, per un costo di circa 300 milioni di dollari.\nNome.\nQuando fu scoperto, all'oggetto fu assegnata la designazione provvisoria (a volte indicata anche come 2004 MN4). Il 24 giugno 2005, una volta determinata con sufficiente precisione la sua orbita, ricevette la numerazione ordinale permanente 99942; si trattava in assoluto del primo oggetto numerato con possibilit\u00e0 di collisione con la Terra. Il 19 luglio 2005 ricevette dunque la designazione definitiva \"(99942) Apophis\", dal nome greco del dio dell'Antico Egitto Apopi, detto \"il Distruttore\", nemesi di Ra, che dimora nelle oscurit\u00e0 eterne del Duat, il \"mondo sotterraneo\" e tenta di distruggere il Sole nel suo ciclico passaggio notturno.\nAnche se il richiamo alla divinit\u00e0 mitologica egizia pu\u00f2 essere corretto, \u00e8 da notare che Tholen e Tucker (due dei co-scopritori dell'asteroide) sono fan della serie televisiva di fantascienza Stargate SG-1. Nelle prime stagioni del telefilm, l'antagonista principale era un alieno che portava il nome del dio egizio Apophis e cercava ripetutamente di attaccare la Terra.\nDal 21 luglio 2005 al 19 febbraio 2006, quando 117506 Wildberg ricevette la denominazione ufficiale, \u00e8 stato l'asteroide denominato con il pi\u00f9 alto numero ordinale. Prima della sua denominazione, il primato era di 99905 Jeffgrossman.\nCaratteristiche.\nApophis appartiene al gruppo degli asteroidi Aten, corpi minori la cui orbita ha un semiasse maggiore inferiore a un'unit\u00e0 astronomica. Apophis, in particolare, ruota attorno al Sole con un periodo orbitale pari a circa 323 giorni, e la sua orbita lo porta ad attraversare per due volte quella della Terra a ogni rivoluzione.\nIn base alla luminosit\u00e0 osservata, si era inizialmente stimato che il suo diametro fosse all'incirca 415 metri; una stima pi\u00f9 precisa, basata sulle osservazioni spettroscopiche effettuate nel 2005 alle Isole Hawaii presso l'Infrared Telescope Facility della NASA da Binzel, Rivkin, Bus e Tokunaga, indic\u00f2 un diametro di circa 320\u00a0m e una massa di 4,6\u00d71010 kg. Ulteriori stime hanno ridotto la stima del diametro a circa 270 metri. La sua gravit\u00e0 superficiale \u00e8 stimata in 0,0023 cm/s\u00b2 ."}
{"id": "1961837", "revid": "287204", "url": "https://it.wikipedia.org/wiki?curid=1961837", "title": "Miguel Angel Longo", "text": ""}
{"id": "1961840", "revid": "547992", "url": "https://it.wikipedia.org/wiki?curid=1961840", "title": "Acrotato (re di Sparta)", "text": "Biografia.\nAcrotato era nipote di Acrotato e figlio di Areo I. Secondo i \"Lacaenarum Apophthegmata\" (Detti delle donne spartane), era nipote di Girtiade, anche se non \u00e8 noto se quest'ultima fosse la nonna paterna o materna.\nLa relazione illegittima che Acrotato ebbe con Chilonide, la giovane moglie di Cleonimo, contribu\u00ec alla decisione di quest'ultimo di sollecitare una spedizione di Pirro, re dell'Epiro contro Sparta. Mentre il padre era a Creta, Acrotato guid\u00f2 la resistenza spartana del 273 a.C. contro Pirro. Nel 265 a.C. circa succedette al padre sul trono, ma poco dopo, nel 263 o 262 a.C., mor\u00ec nel tentativo di riconquistare Mantinea contro Aristodemo, tiranno di Megalopoli."}
{"id": "1961846", "revid": "125490764", "url": "https://it.wikipedia.org/wiki?curid=1961846", "title": "Unione Socialdemocratica di Macedonia", "text": "L'Unione Socialdemocratica di Macedonia (in macedone: \u0421\u043e\u0446\u0438\u0458\u0430\u043b\u0434\u0435\u043c\u043e\u043a\u0440\u0430\u0442\u0441\u043a\u0438 \u0441\u043e\u0458\u0443\u0437 \u043d\u0430 \u041c\u0430\u043a\u0435\u0434\u043e\u043d\u0438\u0458\u0430; \"Socijaldemokratski Sojuz na Makedonija\" - SDSM) \u00e8 un partito politico nordmacedone d'ispirazione socialdemocratica.\nIl partito \u00e8 stato al governo dal 1992 al 1998 e dal 2002 al 2004 sotto la guida di Branko Crvenkovski, poi divenuto presidente della Repubblica. A seguito delle elezioni del 2016 il partito \u00e8 prima stato la principale forza politica a sostegno del governo Zaev, in alleanza con l'Unione Democratica per l'Integrazione e l'Alleanza per gli Albanesi, e poi di quello attuale di Kova\u010devski, a cui si aggiunge anche il piccolo partito Alternativa.\nPresidente e quindi leader del partito \u00e8 Dimitar Kova\u010devski, attuale Primo ministro.\nIl partito \u00e8 membro dell'Internazionale Socialista e membro osservatore del Partito del Socialismo Europeo."}
{"id": "1961854", "revid": "841819", "url": "https://it.wikipedia.org/wiki?curid=1961854", "title": "Aspettando Miss Italia", "text": "Aspettando Miss Italia \u00e8 stato un programma televisivo italiano di genere variet\u00e0, in onda su Rai 1 dal 1991 al 2013. \u00c8 stato condotto da diversi personaggi, fra i quali Giorgio Calabrese, Carlo Conti, Cesare Pierleoni ed alcune altre ex vincitrici di Miss Italia, come Claudia Andreatti e Miriam Leone.\nIl programma.\nIl programma, che ripercorreva gli ultimi 20 anni di collaborazione tra RAI e il prestigioso concorso di Enzo e Patrizia Mirigliani, proponeva principalmente interviste alle miss che hanno vinto nelle scorse edizioni, interviste a personaggi del mondo dello spettacolo, reportage sulle selezioni delle prefinali che si svolgono in diverse regioni, vari video-frammenti delle precedenti edizioni del programma, anche di carattere musicale, e sketch vari.\nIl programma \u00e8 stato scritto negli anni da diversi autori, fra i quali Paolo De Andreis, Giorgio Calabrese, Cesare Pierleoni, Alessandro Bertolotti, Raoul D'Alessio, Federico Moccia, Marco Luci."}
{"id": "1961856", "revid": "547992", "url": "https://it.wikipedia.org/wiki?curid=1961856", "title": "Acrotato (figlio di Cleomene II)", "text": "Biografia.\nAcrotato, dopo essersi inimicato gran parte dei suoi cittadini osteggiando un decreto che avrebbe tolto dall'infamia coloro che erano fuggiti durante la battaglia tra il re Agide III e Antipatro, accett\u00f2 nel 314 a.C. di farsi capo degli agrigentini che desideravano liberarsi del tiranno di Siracusa Agatocle.\nAcrotato ottenne l'appoggio di Taranto ma ad Agrigento i suoi modi duri e autoritari gli alienarono le simpatie dei suoi seguaci, che lo costrinsero a fuggire in patria, dove mor\u00ec pochi anni dopo (prima del padre, che mor\u00ec nel 309 a.C.).\nSuo figlio Areo I successe al nonno come re di Sparta; ad Areo I successe il figlio Acrotato."}
{"id": "1961859", "revid": "547034", "url": "https://it.wikipedia.org/wiki?curid=1961859", "title": "Episodi di 90210 (prima stagione)", "text": "La prima stagione della serie televisiva 90210 \u00e8 andata in onda in prima visione negli Stati Uniti dal 2 settembre 2008 al 19 maggio 2009 sul canale The CW.\nIn Italia \u00e8 stata trasmessa in prima visione esclusiva dall'8 giugno al 12 ottobre 2009 su Rai 2. L'episodio 20 \u00e8 stato trasmesso con una censura di circa 28 secondi (al minuto 20:56'), in cui \u00e8 stata tagliata una scena di un bacio lesbo tra due ragazze all'interno di un bar. Anche nella successiva ritrasmissione su Rai4 del 3 giugno 2010 \u00e8 stata riproposta la stessa censura.\nVita nuova.\nTrama.\nLa famiglia Wilson si trasferisce a Beverly Hills, dopo che Harrison \"Harry\" Wilson \u00e8 stato assunto come direttore del liceo \"West beverly High\", scuola che frequenteranno anche i suoi figli Annie e Dixon. Mentre Harry e sua moglie, la fotografa Debbie devono preoccuparsi anche della nonna alcolizzata Tabitha, i due ragazzi devono integrarsi a fatica nell'ambiente del liceo. La dolce ed ingenua Annie incontra una sua vecchia conoscenza di infanzia Ethan Ward, fidanzato della snob Naomi Clark, che diventa una delle sue prime amiche. Dixon invece stringe amicizia con Navid Shirazi, aspirante giornalista, ed entra nella squadra di lacrosse di cui fa parte anche Ethan. Annie conosce anche Erin Silver, ragazza ribelle che gestisce un velenoso blog su internet, e Adrianna, aspirante attrice, con qualche problema segreto di droga. Anche i professori del liceo sembrano avere una vita abbastanza complicata. Ryan Matthews \u00e8 un insegnante amichevole e divertente, innamorato di Kelly Taylor, consulente scolastica. Annie dovr\u00e0 vedersela fra l'amicizia con Naomi, che rende gelosa Erin, mentre Dixon con le rivalit\u00e0 create dal suo ingresso nella squadra del liceo.\nJet Set.\nTrama.\nNaomi si trova nei guai dopo non essere riuscita a portare a compimento un compito scolastico. Ryan e Kelly portano il fatto all'attenzione del preside Harry, che nel frattempo ha scoperto di avere avuto un figlio da una passata relazione con la madre di Naomi, Tracy. Intanto Dixon insieme a Navid organizzano la vendetta nei confronti di un liceo rivale per uno scherzo ricevuto. Annie invece fa la conoscenza del ricchissimo Ty Collins al corso di recitazione, che la invita a fare un giro sul suo jet privato. Erin Silver posta sul suo blog la storia dell'infedelt\u00e0 di Ethan nei confronti di Naomi, causando una grave crisi nella coppia. Adrianna per poter pagare i propri debiti, accumulati comprando sostanze stupefacenti, \u00e8 costretta a rubare soldi dalla borsa dell'amica Naomi. Kelly Taylor rincontra una sua vecchia amica del liceo, Brenda Walsh ed accetta di uscire con il collega Ryan Matthews.\nSerata in famiglia.\nTrama.\nPer poter passare un po' di tempo con i propri figli, Harry e Debbie organiizano una serata al bowling, di cui per\u00f2 Annie e Dixon non sono affatto contenti, e per riuscire ad andarsene il prima possibile invitano tutti i loro amici. Kelly Taylor, dopo aver saputo che sua madre continua ad avere seri problemi di alcolismo che inevitabilmente si ripercuotono anche su sua sorella Erin, decide di affrontarla, ed alla fine Erin va a vivere a casa di Kelly. Naomi invece scopre che suo padre ha un'amante, ma rimane maggiormente sconvolta nell'apprendere che sua madre ne \u00e8 al corrente. Kelly e Ryan, durante un appuntamento, si scambiano il loro primo bacio.\nLa bolla.\nTrama.\nTabitha si offre volontaria per dirigere il musical scolastico, creando grande imbarazzo alla nipote Annie. La situazione migliora solo quando la regia viene affidata a Brenda Walsh. Annie rinuncia ad un appuntamento con Ty, per uscire con Ethan, che per\u00f2 non si presenta all'appuntamento. Infatti Ethan ha preferito accompagnare Naomi che voleva affrontare Gail, l'amante del padre. Dixon invece \u00e8 costretto a lavorare al Peach Pit per pagarsi i danni causati ad un'automobile, anche se il lavoro influir\u00e0 sul suo rendimento scolastico. Contemporaneamente fra Dixon ed Erin sembra nascere qualcosa, cos\u00ec come il rapporto fra Kelly e Ryan sembra andare bene, fino al momento in cui lui non inizia a fare domande sul padre di Sammy, che si scoprir\u00e0 essere Dylan McKay. Alla fine dell'episodio Annie riuscir\u00e0 a recuperare il rapporto con Ty, mentre Naomi ed Ethan decideranno di rimettersi insieme.\nLa grande occasione.\nTrama.\nIl West Beverly High mette finalmente in scena il musical preparato da Brenda Walsh, ma la sera della prima, la protagonista Adrianna si presenta in uno stato di fortissima alterazione dovuto a sostanze stupefacenti, e la regista sostituisce Adrianna con Annie. La performance di Annie va a gonfie vele, e la ragazza per festeggiare accetta l'invito di Ty di passare la notte con lui, decidendo di perdere la propria verginit\u00e0. Tuttavia Adrianna per gelosia nei confronti di Annie fa credere alla ragazza di aver avuto un rapporto con lui, mentre a Ty dice che Annie \u00e8 andata via con Ethan. Dixon e Silver si scambiano il loro primo bacio, mentre Naomi scopre che nonostante i suoi genitori abbiano passato la notte insieme, non abbiano comunque rinunciato all'intento di divorziare.\nUna serata speciale.\nTrama.\nDebbie ha la possibilit\u00e0 di lavorare come assistente del fotografo Antonio Garrett nell'organizzazione di un'importante sfilata di moda. Tuttavia la donna rischia seriamente di perdere il proprio lavoro quando suo figlio Dixon aggredisce Tom Marino, importante cliente di Antonio Garrett, colpevole di aver allungato le mani sulla \"sua\" Silver. Naomi intanto continua ad organizzare piani nel disperato tentativo di far riconciliare i genitori, rassegnandosi alla fine non soltanto alla fine della storia d'amore di suo padre e sua madre, ma anche della sua storia con Ethan. Fra Brenda e Kelly emergono vecchi rancori e vecchie gelosie legate a Dylan McKay, e Kelly interromper\u00e0 il proprio rapporto con Ryan, che non perder\u00e0 tempo per provarci con Brenda. Annie e Ty chiariscono l'equivoco creato da Adrianna, ma preferiscono comunque non tornare insieme e restare semplicemente amici. Adrianna invece, sempre pi\u00f9 sola, disperata e sotto pressione finisce per trovare rifugio nuovamente nella droga.\nBeverly Hills per sempre.\nTrama.\nErin Silver celebra il suo \"mezzo compleanno\" organizzando una festa notturna presso l'Hollywood Forever Cemetery, in cui vengono trasmessi film horror, che sembrano terrorizzare Dixon. Intanto Tracy, la madre di Naomi, rivela a Harry di aver assunto un investigatore privato per ritrovare il figlio che ebbero quando erano adolescenti. Annie ed Ethan vengono accoppiati per un bizzarro compito scolastico, mentre Ryan inizia a dimostrare interesse nei confronti di Kimberly, una nuova impertinente studentessa. Durante una retata della polizia al West Beverly High, Naomi tenta di nascondere della droga di Adrianna, ma viene arrestata al suo posto. Adrianna, che \u00e8 appena stata scelta per un ruolo in un film, non sa se confessare o meno per salvare l'amica, ma la verit\u00e0 finisce comunque per saltare fuori, quando Adrianna viene salvata in extremis da un'overdose.\nIl ballo scolastico.\nTrama.\nAdrianna viene ricoverata in un lussuoso centro di disintossicazione, mentre Naomi, delusa dal comportamento dell'amica, non vuole pi\u00f9 avere nulla a che fare con lei. L'unico che sembra avere a cuore la sorte di Adrianna \u00e8 Navid, che giornalmente fa visita alla ragazza. Intanto Naomi ha deciso di diventare amica di Annie, che tuttavia ha accettato di andare all'imminente ballo scolastico con Ethan. Mentre Ryan scopre che Kimberly \u00e8 in realt\u00e0 una poliziotta in incognito che indaga sul traffico di droga nella scuola, Debbie affronta duramente Tracy, colpevole di aver rubato un bacio ad Henry. Naomi confida ad Annie di non riuscire ad essere sua amica, per il rapporto che sta crescendo fra la ragazza ed Ethan, in compenso decide di perdonare Adrianna. Navid, che si \u00e8 scoperto essere colui che paga le cure di Adrianna, dichiara il proprio amore nei confronti della ragazza. Alla fine Annie, divisa tra l'amicizia per Naomi e l'amore per Ethan, sceglie l'amicizia, ma Ethan informato da Annie della sua decisione decide comunque di stare con lei e la bacia.\nSegreti e bugie.\nTrama.\nSilver invita le sue amiche a casa sua per un pigiama party, ma la festa si trasforma in una mega party al quale partecipa tutta la scuola. Ci\u00f2 provoca degli enormi danni alla casa di Kelly. Debbie ed Harry rivelano ad Annie e a Dixon che hanno un fratello la cui madre \u00e8 Tracy Clarke e che quest'ultimo \u00e8 stato dato in adozione. Dixon, che non sembra turbato dalla notizia, si sfoga con Silver mentre Annie reagisce ubriacandosi. Annie ed Ethan decidono di mantenere la loro relazione segreta, mentre Naomi continua a uscire con Ozzy, il ragazzo conosciuto durante le ore di punizione. Adrianna e Navid continuano a frequentarsi. Ryan \u00e8 costretto a lasciare la scuola dopo che uno studente l'ha visto baciare la finta studente e poliziotta Kimberly.\nUn compleanno indimenticabile.\nTrama.\nAdrianna incontra la famiglia di Navid e si diverte, mentre Navid rifiuta le sue avances perch\u00e9 \u00e8 vergine, cosa che per\u00f2 non preoccupa Adrianna. Kelly cerca di scoprire se Ryan ha avuto una relazione sessuale con una studentessa e ne parla a Kimberly che nel frattempo \u00e8 sempre pi\u00f9 vicina allo spacciatore e lo arresta. Tutta la scuola, che non sa la verit\u00e0, prende in giro il Prof. Matthews, compresa Silver che lo chiama \u201cProfessor Perverso\u201d sul suo blog. Naomi organizza un piano ingegnoso per vendicarsi di Annie e rovinare la festa del suo sedicesimo compleanno: Naomi fa arrivare dal Kansas Jason, l'ex ragazzo di Annie, che scopre cos\u00ec la sua storia con Ethan. Quando Naomi viene scoperta mentre bacia Jason, le due ragazze litigano furiosamente mettendo fine alla loro amicizia. Alla fine della festa arriva Sean, il figlio illegittimo di Harry.\nIl ritorno del figliol prodigo.\nTrama.\nLa lite fra Annie e Naomi continua quando Annie cerca di umiliare Naomi comportandosi esattamente come lei, facendo preoccupare Ethan. Annie si rende conto di essere cambiata da quando vive a Beverly Hills e promette di rimanere la solita \u201cAnnie del Kansas\u201d. Tabitha suggerisce a Debbie di stare pi\u00f9 vicina a Harry per la questione di Sean e Debbie decide di invitare Sean a casa loro, cosa che delude Tracy. Dixon \u00e8 geloso perch\u00e9 sente che Harry non ha pi\u00f9 attenzioni per lui e che tratta pi\u00f9 come un figlio Sean di lui: in una conversazione padre-figlio, Harry conforta Dixon dicendogli che lui sar\u00e0 sempre suo figlio indipendentemente dal DNA. Naomi chiede l'aiuto di Ozzie per fare amicizia con un gruppo di ragazze dell'ultimo anno ma in cambio lei deve baciare la mascotte della scuola, Wildcat. Kelly va a trovare Brenda e scopre che \u00e8 andata a letto con Ryan che se ne va da Beverly Hills. Silver si sente minacciata da Christina, una \"cheerleader\" della squadra di lacrosse, che mostra troppo interesse per Dixon. Sean rivela che potrebbe avere un altro motivo per visitare Beverly Hills.\nI dubbi di Annie.\nTrama.\nAnnie ascolta di nascosto una conversazione telefonica di Sean e comincia a chiedersi chi sia realmente quando scopre che gli servono 200.000 $ per ripagare il debito del suo padre adottivo morto. Debbie la pensa come Annie e ci\u00f2 le crea problemi con Harry ma alla fine, anche Harry \u00e8 d'accordo nel chiedere a Sean di fare il test di paternit\u00e0. Si scopre che Sean \u00e8 un truffatore che voleva solo rubare i soldi di Tracy. La verit\u00e0 spezza il cuore di Naomi e l'allontana ancora di pi\u00f9 da Annie. Nel frattempo Brenda cerca di riavvicinarsi a Kelly ed entrambe accompagnano Adrianna al suo gruppo di terapia per ex tossicodipendenti. Pi\u00f9 tardi, Brenda rivela a Kelly di non poter avere figli e che sta pensando di adottare un bambino. Adrianna viene a sapere che il suo amico Hank \u00e8 sieropositivo e ammette di aver avuto rapporti non protetti con lui. Alla clinica Adrianna scopre di non essere sieropositiva ma di essere incinta. Christina invita Dixon a casa sua e gli spiega di non aver nessun interesse romantico per lui perch\u00e9 \u00e8 lesbica ma che voleva solo presentargli altre persone di colore a Beverly Hills.\nFuga a Palm Springs.\nTrama.\nAdrianna rivela a Naomi e Navid di essere incinta, entrambi reagiscono alla notizia in modo inaspettato.Quando Dixon rivela la profondit\u00e0 dei suoi sentimenti a Silver, la loro relazione ha una svolta inaspettata. Nel frattempo, Tabitha sorprende Annie e Dixon con un regalo di Natale inaspettato e poi annuncia a Harry e Debbie di aver deciso di tornare a recitare. Annie ed Ethan cercano di scappare dall'ondata di caldo andando alla casa di Tabitha a Palm Springs.\nPer caso.\nTrama.\nRyan Matthews torna al suo lavoro al West Beverly High, causando reazioni contrastanti nei suoi studenti che spettegolano sulla sua improvvisa partenza e sul suo ritorno. Il suo rifiuto di spiegare dov'\u00e8 stato o cosa gli \u00e8 successo preoccupa Kelly. La scuola organizza le audizioni per \u201cAntonio e Cleopatra\u201d ed Annie decide di partecipare per il ruolo principale. \u00c8 sorpresa di sapere che Ty non parteciper\u00e0 alla recita e ancora pi\u00f9 sorpresa quando Ethan fa l'audizione per una parte. La relazione fra Dixon e Silver continua ad avere alti e bassi e Dixon la lascia. La madre di Naomi si trasferisce a New York e Naomi \u00e8 costretta ad andare alla casa sulla spiaggia con suo padre e la sua ragazza molto pi\u00f9 giovane di lui. Quando Naomi scopre che il padre ha una relazione con la sua agente immobiliare, Naomi si trasferisce in albergo. Adrianna dice a Naomi che il padre del figlio che aspetta non \u00e8 Hank, ma Ty. Annie, depressa per non aver ottenuto la parte, non vuole partecipare alla festa del cast ma cambia idea e chiama Ethan per farsi venire a prendere a casa. Durante la telefonata, Annie non sente pi\u00f9 la voce di Ethan ma solo il rumore di clacson, vetri infranti e uno schianto.\nAiutami, Rhonda.\nTrama.\nEthan, illeso, fa amicizia con la ragazza coinvolta nell'incidente stradale, Rhonda, una sua compagna del corso di francese ma Annie \u00e8 preoccupata perch\u00e9 Ethan sembra pi\u00f9 interessato a Rhonda che a lei. Christina invita Dixon insieme ad altri studenti ad una festa a casa sua dove suona la band Carolina Liar. Alla festa Navid conosce una ragazza iraniana di nome Nika. Naomi e Adrianna cercano di trovare il modo di parlare alla madre di Adrianna e a Ty della gravidanza.\nSan Valentino.\nTrama.\nNaomi, felice della sua nuova vita in albergo, si interessa subito a Liam, un barista sexy del suo albergo. Fra i due sono subito scintille ma Naomi \u00e8 confusa per il mistero che circonda Liam. Silver si arrabbia quando la sua cena a sorpresa per Dixon non va come previsto ma i due trovano il modo di rendere indimenticabile la notte di San Valentino facendo l'amore per decisione della stessa Silver. Annie \u00e8 sempre pi\u00f9 gelosa di Ethan e Rhonda e usa la storia del passato di Rhonda a suo vantaggio: Ethan l'accusa di essersi comportata male e va da solo al ballo della scuola, al termine del quale Rhonda lo bacia ma lui la rifiuta perch\u00e9 fidanzato. Adrianna non ha nessun invito per il ballo e decide di passare la serata a casa mangiando cioccolatini finch\u00e9 Navid non bussa alla sua porta e i due si baciano.\nScandalo al cinema.\nTrama.\nPer cercare di avvicinarsi a Liam, Naomi si offre come tutor di matematica ma ottiene pi\u00f9 di quanto chiede quando lui la porta fuori per una serata originale: Liam partecipa ad una gara clandestina e quando un ragazzo si avvicina a Naomi per parlarle, Liam lo prende a pugni. Silver prende troppo seriamente un compito di scuola e crea un video che documenta il suo amore per Dixon. Quando Silver mostra il video ai suoi compagni, tutti, incluso Ryan, sono sconvolti nel vedere Dixon e Silver in intimit\u00e0. Dopo aver notato le reazioni di tutte le persone intorno a lei, Silver d\u00e0 la colpa a Ryan. La relazione di Ethan ed Annie resta solida ma ci sono nuovi problemi quando Adrianna rivela che Rhonda ed Ethan si sono baciati alla festa. Harry e Debbie sono sorpresi di sapere che Annie abbandona la recita scolastica per trascorrere pi\u00f9 tempo con Ethan.\nFuori binario.\nTrama.\nRyan cerca di far calmare Silver dopo le reazioni al suo video ma la ragazza scappa da casa di Ryan. Dixon spiega tutta la storia con Silver ai suoi genitori, Harry e Debbie sono sconvolti dal comportamento di Silver e rimproverano Dixon di non aver chiesto aiuto prima. Kelly e Ryan vanno a casa di Jackie, la madre di Kelly e Silver, a cercare Silver ma l'inutile visita si conclude con un forte litigio fra madre e figlia. Adrianna e Navid si offrono come babysitter per Sammy, il figlio di Kelly e i due si dimostrano pi\u00f9 bravi di quanto pensavano. Kelly e i suoi amici temono il peggio quando non riescono a trovare Silver, fino a quando non la trovano alla stazione, dove Silver rischia quasi di essere investita da un treno, ma Dixon riesce a farla calmare, avendo capito che Silver si comporta cos\u00ec perch\u00e9 soffre di un disturbo bipolare, come sua madre naturale.\nIl ritorno di Donna.\nTrama.\nErin e Kelly sono sorprese quando ricevono la visita di Donna, appena arrivata dal Giappone. A causa del suo disturbo bipolare, Eri \u00e8 costretta a restare chiusa in casa da Kelly. Per le loro vacanze di primavera, Annie e Dixon decidono di fare un viaggio in auto per cercare una persona del passato di Dixon, sua madre naturale. Alla fine Dixon non riesce a parlarle e manda Annie a farlo per conto suo, le due socializzano immediatamente e Dixon chiede ad Annie di accompagnarlo ancora quando sar\u00e0 finalmente pronto. Ethan decide di cambiare e si dedica al volontariato con il progetto \u201cHabitat per l'Umanit\u00e0\u201d che ha lo scopo di costruire case per le vittime degli incendi in California. Dopo aver saputo che anche Liam partecipa al programma, anche Naomi decide di dare una mano ma ovviamente non si trova a suo agio con chiodi e martello. Naomi \u00e8 continuamente messa a disagio da Liam perch\u00e9 pur dimostrandosi interessata a lui, quest'ultimo si comporta in modo strano e poco lusinghiero nei suoi confronti, anche se appena sono da soli, lui si fa avanti e i due copulano nel bosco. Liam ha un'esperienza interessante con Ethan che i due, nonostante continue discussioni verbali, con tanto di un pugno in faccia di Ethan a Liam, inizieranno a fare amicizia scoprendo entrambi cose private l'uno dell'altro (Ethan si comporta sempre da bravo ragazzo perch\u00e9 non vuole dare preoccupazioni a nessuno e non sopporta pi\u00f9 di sentirsi un ipocrita; Liam rischi\u00f2 di tagliarsi il braccio sinistro sotto effetto di allucinogeni ma la sua ragazza lo ferm\u00f2 prima). In un ristorante giapponese Donna e Kelly incontrano la sceneggiatrice Diablo Cody che convince Donna a disegnare un abito per il red carpet a cui deve partecipare.\nUna decisione difficile.\nTrama.\nDopo aver venduto la loro casa in Kansas, Harry e Debbie decidono di vendere tutto ci\u00f2 che non serve pi\u00f9 con un mercatino in giardino. Donna racconta a Kelly i dettagli della sua separazione da David e le due amiche cercano a Beverly Hills un locale adatto per aprire un negozio di vestiti per Donna. Silver cerca di riprendere la sua vita normale con l'aiuto di Dixon mentre l'improbabile amicizia fra Liam ed Ethan continua. Naomi ed Annie provano a ricostruire la loro amicizia ma a causa di uno scandalo sul padre di Naomi, Naomi perde di nuovo la fiducia in Annie. La data del parto di Adrianna si avvicina e lei e Navid incontrano i possibili genitori adottivi. Navid per\u00f2 ha un'altra idea in mente\u2026\nL'ospite indesiderato.\nTrama.\nNavid e Adrianna fanno progetti per il loro futuro ma quando raccontano ai genitori la loro decisione di sposarsi e di crescere insieme il bambino di Adrianna, le cose non vanno come previsto. Dopo aver deciso di non tornare al West Beverly High, Silver deve affrontare la nuova scuola, cattolica e con regole morali inflessibili, mentre la famiglia Wilson deve abituarsi al nuovo ospite di casa, Naomi. Naomi invita Annie ad un appuntamento a 4 con un amico di Liam ma Annie \u00e8 scioccata dal finale della serata. Quando Jen, la sorella maggiore di Naomi, si fa viva, Naomi non ha idea che la sorella sta per sconvolgere la vita di tutti, oltre al fatto che Jen \u00e8 stata la persona con cui Ethan ha perso la verginit\u00e0.\nLa festa \u00e8 finita.\nTrama.\nAdrianna e Navid annunciano i loro piani per il futuro agli amici ma sono delusi quanto gli amici non hanno la reazione sperata. Per sostenere i loro amici, Naomi, Annie e Silver organizzano un addio al nubilato per Adrianna, mentre Dixon, Ethan e Liam sorprendono Navid con un addio al celibato in un locale di spogliarello. Ora che la sorella maggiore di Naomi, Jen, \u00e8 tornata in citt\u00e0, le due sorelle decidono di vivere insieme e si rivolgono al padre per aver accesso al fondo fiduciario di Naomi per poter comprare una casa costosa. Ryan e Jen si incontrano al Peach Pit e, dopo una lunga serie di bugie di Jen, i due decidono di uscire insieme a cena. Adrianna e Navid capiscono che la soluzione migliore \u00e8 dare in adozione il bambino e decidono di non sposarsi.\nTolleranza zero.\nTrama.\nLa fine della scuola si avvicina e tutti gli studenti del West Beverly sono in agitazione per il ballo di fine anno ispirato ad Hollywood. Il preside Wilson per\u00f2 mette subito in guardia tutti i suoi studenti: la scuola avr\u00e0 tolleranza zero con qualsiasi festa non autorizzata dalla scuola dopo il ballo. Naomi scopre che Jen ha svuotato la sua carta di credito per arredare la nuova casa ma dimentica presto i suoi problemi quando Liam la invita al ballo. Nel frattempo Liam continua a stuzziacare Annie, in attesa che la ragazza mostri il suo vero carattere ma Annie, per dimostrargli che si sbaglia, accetta di andare al ballo con Charlie, lo sfigato della scuola: alla fine, Annie dimostra che Liam aveva ragione perch\u00e9 fa soffrire Charlie, proprio come voleva Liam. Kelly cerca di mettere in guardia Ryan sulla vera natura di Jen ma Ryan pensa che Kelly sia solo gelosa. Al ballo scoppia una rissa fra Navid e Ty perch\u00e9 Navid accusa il ragazzo di aver abbandonato Adrianna e il bambino che sta per nascere. La lite si interrompe perch\u00e9 Adrianna ha le doglie e Navid l'accompagna in ospedale. Dixon \u00e8 sorpreso di essere nominato Re del Ballo e Silver lo \u00e8 ancora di pi\u00f9 quando ha la possibilit\u00e0 di dire a tutti quello che pensa, causando reazioni contrastanti in Dixon ed Ethan. Naomi e Liam restano soli e Naomi si sfoga con Liam dicendo di non sopportare pi\u00f9 il suo comportamento distaccato perch\u00e9 lui le interessa davvero, ma nel bel mezzo dello sfogo capisce che, in realt\u00e0, lei piace davvero a Liam e riesce a farglielo ammettere. I due parlano sinceramente dei loro sentimenti e il ragazzo le racconta dei suoi problemi famigliari e del suo difficile rapporto con il patrigno. La festa post ballo viene scoperta da Harry e Charlie, per vendicarsi di Annie, dice che \u00e8 stata la figlia del preside a fare la spia.\nTradimenti.\nTrama.\nNaomi, contenta della sua conversazione con Liam, racconta tutta la storia a Jen e annuncia a tutti che la festa post ballo si terr\u00e0 a casa sua, suscitando la disapprovazione della sorella maggiore. Naomi lascia l'organizzazione della festa in mano ad Annie e corre in ospedale da Adrianna che d\u00e0 alla luce una bambina. Alla festa di Naomi, Jen inganna Liam dicendogli che Naomi ha raccontato a tutti dei suoi problemi famigliari. Liam, deluso, va a letto con Jen per vendetta senza sapere che le due sono sorelle. Arrivata alla festa, Naomi scopre del tradimento ma, grazie ad un inganno di Jen, accusa Annie di essere andata a letto con Liam. Annie, furiosa per le false accuse, litiga con Naomi e con tutti gli invitati e se ne va dalla festa, chiamando la polizia per vendetta e rubando una bottiglia di liquore. Dixon ed Ethan litigano per Silver perch\u00e9 Dixon accusa l'amico di essere interessato alla sua ragazza ed Ethan confessa i suoi sentimenti per Silver. Quando Silver gli chiede spiegazioni, Ethan la bacia e le chiede di essere pi\u00f9 che amici o nient'altro. Naomi, sconvolta, piange fra le braccia della sorella ma si sentono le sirene della polizia. Nel frattempo, Liam prova a lasciare un messaggio di scuse a Naomi ma viene interrotto dal padre che lo trascina fuori dal letto per mandarlo all'accademia militare. Annie, sconvolta e ubriaca, colpisce qualcosa (o qualcuno?) mentre \u00e8 al volante dell'auto e scappa terrorizzata. Un'auto dietro di lei si ferma sul luogo dell'incidente per vedere cos'\u00e8 successo. Sul retro dell'auto c'\u00e8 un adesivo del West Beverly\u2026"}
{"id": "1961874", "revid": "339392", "url": "https://it.wikipedia.org/wiki?curid=1961874", "title": "Pyrus sinaica", "text": ""}
{"id": "1961875", "revid": "767487", "url": "https://it.wikipedia.org/wiki?curid=1961875", "title": "Essential Rarities", "text": "Essential Rarities \u00e8 una raccolta dei Doors che contiene rarit\u00e0. L'album \u00e8 costituito da Demo, Outtakes e live; in pratica \u00e8 una selezione di brani estratti dal cofanetto \"The Doors Box Set\" del 1997 con l'aggiunta dell'inedito \"Woman Is a Devil\". Inizialmente nel 1999 l'album venne pubblicato per la prima volta nella raccolta \"The Complete Studio Recordings\" mentre successivamente nel 2000 \u00e8 stato pubblicato singolarmente in versione normale e rimasterizzata in digitale.\nTracce.\nLe canzoni sono scritte dai The Doors, eccetto le 2 demo registrate da Jim Morrison nel 1965: in cui hanno militato, per brevissimo tempo, Lo stesso \nMorrison, Ray Manzarek e John Densmore."}
{"id": "1961877", "revid": "729019", "url": "https://it.wikipedia.org/wiki?curid=1961877", "title": "Mike Barbieri", "text": "Biografia.\nProveniente da una famiglia di origine italiana, Mike Barbieri crebbe rugbisticamente in patria ed ebbe la sua prima esperienza professionale in Italia al , squadra nella quale milit\u00f2 fino al 2007.\nSuccessivamente si trasfer\u00ec al , squadra con la quale si laure\u00f2 campione d'Italia Super 10 2008-09.\nNel 2009 si trasfer\u00ec a dove, dopo solo un campionato, si ritir\u00f2 dall'attivit\u00e0 agonistica.\nHa giocato due partite, entrambe nel 2006, nella Nazionale canadese.\n\u00c8 il fratello maggiore di Robert Barbieri, del quale fu anche compagno di squadra nel Parma.\nI due fratelli vantano una singolarit\u00e0: entrambi esordirono in Nazionale lo stesso giorno (il 10 giugno 2006), ma laddove Mike vest\u00ec la maglia del suo Paese contro gli nella Churchill Cup, Robert scese in campo con quella dell', con cui vinse a Tokyo contro il in un \"test match\"."}
{"id": "1961879", "revid": "1543377", "url": "https://it.wikipedia.org/wiki?curid=1961879", "title": "Frutti di mare", "text": "In gastronomia, con il termine frutti di mare si indica un gruppo di alimenti di origine animale, derivati da organismi acquatici invertebrati (e quindi diversi dai pesci), che si catturano con modalit\u00e0 pi\u00f9 simili alla raccolta della frutta che alla pesca.\nSono quindi frutti di mare principalmente i molluschi (\"Mollusca\") e i crostacei (\"Crustacea\"), nonch\u00e9 altri invertebrati quali echinoidi \"(Echinoidea\") ed esacoralli (\"Hexacorallia\"). "}
{"id": "1961885", "revid": "1305772", "url": "https://it.wikipedia.org/wiki?curid=1961885", "title": "Indian\u00f3polis", "text": ""}
{"id": "1961886", "revid": "228587", "url": "https://it.wikipedia.org/wiki?curid=1961886", "title": "Luciano Marrucci", "text": "Biografia.\nComp\u00ec gli studi nel Seminario di San Miniato dove, la \"ratio studiorum\" ancora vigente introduceva allo studio della Scolastica subito dopo il quinquennio ginnasiale. Gi\u00e0 all'et\u00e0 di 16 anni si proponeva lo studio della Logica Formale, una disciplina che appassion\u00f2 fin da principio il giovane studente. Il 6 luglio 1952 venne ordinato sacerdote. A Roma dal 1954 al 1957, si laure\u00f2 alla Pontificia Universit\u00e0 Lateranense con una tesi sugli stupefacenti; durante un biennio trascorso a Milano frequent\u00f2 l'Universit\u00e0 Cattolica di Milano, insegnando nel contempo religione al Liceo Einstein.\nNel Seminario di San Miniato fu docente di lingua italiana nel Ginnasio e di Filosofia Scolastica al Liceo; insegn\u00f2 anche Teologia Trinitaria alla Scuola Teologica di San Miniato.\nNel 1959 cre\u00f2, come ausilio per le traduzioni latine, le \"Tabelle Utilis\", per le quali, l'anno successivo, consegu\u00ec, in Italia, il Brevetto per modello industriale nr. 86959 presso il Ministero dell'industria e del commercio.\nNel 1960 intraprese un viaggio alla ricerca del padre in Africa Orientale. Dopo il ricongiungimento della famiglia fu nominato parroco di Moriolo, localit\u00e0 di campagna a sud di San Miniato, dove fond\u00f2 una piccola casa Editrice: \"L'Orcio d'Oro\", che pubblica tuttora fascicoli in carta pregiata con xilografie in legno di bosso.\nPer diversi anni era stato coordinatore della commissione di lettura del Dramma Popolare di San Miniato e poi Direttore dello stesso Istituto.\nNel 2011 fu nominato Canonico Teologo del Capitolo della Cattedrale di San Miniato.\nHa curato un blog personale, \"Blog dell'Abbasnullius\" che oltre a riportare un giornale di memorie, propone alcune ricerche di logica e storia medioevale. Articoli e files sono firmati con lo pseudonimo \"Abbasnullius\".\n\u00c8 morto nella tarda serata del 29 novembre 2015 all'et\u00e0 di 86 anni all'ospedale di Empoli.\nBibliografia.\nA. Mancini, \"L'uomo della melagrana. Vita di Luciano Marrucci poeta e prete\", La Conchiglia di Santiago, San Miniato 2019."}
{"id": "1961893", "revid": "119006960", "url": "https://it.wikipedia.org/wiki?curid=1961893", "title": "Puccini (miniserie televisiva 2009)", "text": "Puccini \u00e8 una miniserie televisiva sulla vita del compositore Giacomo Puccini andata in onda su Rai 1 il 1\u00ba e il 2 marzo 2009.\nGli attori protagonisti sono Alessio Boni nel ruolo del compositore lucchese e Stefania Sandrelli nella parte della madre di Puccini. La fiction \u00e8 prodotta dalla \"Compagnia Leone Cinematografica\" di Francesco e Federico Scardamaglia e da Rai Fiction.\nCritiche.\nLa fiction ha ricevuto aspre critiche per la libert\u00e0 con la quale ha trattato la figura di Puccini e i numerosi, gravi errori storici e musicali. In particolare:"}
{"id": "1961901", "revid": "1573940", "url": "https://it.wikipedia.org/wiki?curid=1961901", "title": "Symphytognathidae", "text": "Symphytognathidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"symphytos\" cio\u00e8 \"che cresce insieme\", \"unito\", e ', \"gn\u00e0thos\", cio\u00e8 \"apparato boccale\", \"mascella\", in quanto \u00e8 formata da un unico pezzo, ed il suffisso \"-idae\", che designa l'appartenenza ad una famiglia.\nCaratteristiche.\nSono ragni di piccole dimensioni che annoverano fra loro il ragno pi\u00f9 piccolo, il \"Patu digua\", che con un \"bodylenght\" (lunghezza del corpo senza le zampe) di soli 0,37 millimetri rende ben ardua la possibilit\u00e0 di osservarlo nell'ambiente boscoso dove dimora.\nDistribuzione.\nSono diffusi nell'America centrale e meridionale nella fascia compresa fra i due tropici. Nella regione australiana si trovano gli \"Anapistula\" (solo \"Anapistula ishikawai\" \u00e8 reperito in Giappone e \"Anapistula jerai\" nell'Asia sudorientale). Il genere \"Symphytognatha\" \u00e8 diffuso invece in alcune zone dell'Africa.\nUna distribuzione \"a chiazze\" in quasi tutti i continenti spesso \u00e8 indice di specie relitta, prima comune in tutti gli habitat, poi man mano soppiantata da altri ragni. Non sembra essere questo il caso a causa della piccolezza delle dimensioni; ci\u00f2 infatti comporta che tranquillamente possano esservi numerose altre specie in attesa di essere scoperte e quindi la distribuzione nota ad oggi di questo genere probabilmente andr\u00e0 rivista.\nTassonomia.\nAttualmente, a novembre 2020, si compone di otto generi e 87 specie:"}
{"id": "1961902", "revid": "123215393", "url": "https://it.wikipedia.org/wiki?curid=1961902", "title": "Personaggi di Una mamma per amica", "text": "Questa voce contiene un elenco dei personaggi presenti nella serie televisiva \"Una mamma per amica\", andata in onda dal 2000 al 2007.\nPersonaggi principali.\nTrix ha sempre disapprovato il matrimonio del figlio con Emily, ed ha sempre trattato male la nuora, anche davanti al resto della famiglia. Dopo la morte di Trix, Emily rinviene una lettera scritta dalla donna a Richard il giorno prima delle nozze, in cui lo pregava di non sposarsi. Ironicamente il personaggio di Trix \u00e8 fortemente simile a quello di Emily, ma al contrario di lei non \u00e8 totalmente negativa nei confronti della nipote Lorelai, ed \u00e8 molto affezionata alla nipote Rory, a cui ha lasciato il suo intero patrimonio, a cui potr\u00e0 accedere all'et\u00e0 di 25 anni.\nCharles Gilmore, il marito di Trix, era anche suo cugino di secondo grado. Il cognome \"Gilmore\" non lo ha rilevato dal marito, ma era gi\u00e0 quello della sua famiglia. Dopo la morte di Trix, quando Lorelai e Rory vengono a saperlo si mostrano entrambe disgustate e si chiedono se alcuni tratti bizzarri delle loro personalit\u00e0 possono essere attribuiti a tale fatto.\nCittadini di Stars Hollow.\nPatricia \"Miss Patty\" LaCosta.\nPlurisposata e pluridivorziata insegnante di danza di Stars Hollow, miss Patty, insieme a Babette, \u00e8 la principale voce del gossip della citt\u00e0. \u00c8 un personaggio piuttosto influente in citt\u00e0, al punto che durante le riunioni cittadine, affianca Taylor sul palco dei comizi. Fa spesso riferimento al proprio passato di cantante, ballerina ed attrice, bench\u00e9 non si sappia quanto di tutto ci\u00f2 sia vero.\nBabette Dell.\nInvadente vicina di casa di Lorelai, a cui \u00e8 sinceramente affezionata, Babette viene quasi sempre mostrata a fare pettegolezzi insieme a miss Patty. \u00c8 sposata con Morey Dell, ed hanno un gatto di nome Cannella. La sua pi\u00f9 grande passione sono i propri gnomi da giardino, di cui \u00e8 estremamente gelosa, soprattutto di Pierpont, il suo preferito.\nMorey Dell.\nMarito di Babette, Morey rappresenta fisicamente e caratterialmente l'opposto della moglie: silenzioso e serafico, alto e magro. \u00c8 un musicista, ed indossa quasi sempre un paio di occhiali da sole.\nRachel.\nFidanzata di Luke nelle prime stagioni. La relazione fra i due sar\u00e0 costellata da continui alti e bassi, anche per via della professione di Rachel, fotografa, che la porta spesso a stare a lungo lontana da Stars Hollow.\nLiz Danes.\nSorella di Luke, e madre di Jess, Liz si trasferisce a Stars Hollow in seguito al matrimonio con T.J., riallacciando i rapporti con il fratello. Si mantiene fabbricando bigiotteria ed \u00e8 una donna molto dedita alla cultura new Age. Dal matrimonio con T.J. nascer\u00e0 la piccola Doula.\nT.J..\nMarito di Liz, ed entusiasta cognato di Luke. \u00c8 un uomo piuttosto invadente della privacy altrui, ma di buon cuore e sinceramente affezionato alla propria famiglia. Lavora come falegname ed in pi\u00f9 di una occasione sar\u00e0 di aiuto a Luke, nei lavori al locale.\nLulu.\nDeliziosa ragazza, inspiegabilmente innamorata di Kirk. Ancora pi\u00f9 inspiegabilmente, Kirk sar\u00e0 persino sul punto di lasciarla, reputandola \"soffocante\", salvo poi ripensarci grazie all'intermediazione di Luke.\nGipsy.\nProprietaria di una officina e principale meccanico di Stars Hollow, Gipsy \u00e8 un personaggio molto ricorrente e presente per tutte e sette le stagioni del telefilm, bench\u00e9 non venga rivelato quasi nulla su di lei.\nLindsay Lister Forester.\nDapprima fidanzata e poi moglie di Dean, Lindsay sposer\u00e0 il ragazzo appena finita la scuola. I due si lasceranno quando Lindsay scoprir\u00e0 di essere stata tradita con Rory.\nCeaser.\nCorpulento cuoco di \"Luke's\", Ceaser \u00e8 il principale dipendente di Luke, che \"assume il comando\" quando questo \u00e8 assente per qualche motivo.\nHep Alien.\nDave Rygalski.\nPrimo chitarrista degli Hep Alien, Dave lascer\u00e0 il gruppo (e la serie) per frequentare l'universit\u00e0. Dave sar\u00e0 anche il primo fidanzato di Lane Kim, con il quale dovranno studiare ogni tipo di inganno e sotterfugio per tenere nascosta la relazione alla signora Kim. Nella realt\u00e0 l'attore Adam Brody lasci\u00f2 la serie \"Una mamma per amica\", perch\u00e9 scelto per il ruolo da protagonista in \"The O.C.\". Non a caso viene detto che Dave si \u00e8 trasferito in un college in California: proprio in California \u00e8 infatti ambientato \"The O.C.\".\nBrian Fuller.\nStralunato bassista degli Hep Alien e migliore amico, coinquilino e futuro testimone di nozze di Zach van Gerbig. Brian \u00e8 appassionato di videogiochi (come Zach), ed \u00e8 afflitto dall'asma e da numerose allergie. Durante il matrimonio fra Zach e Lane, viene lasciata intendere una possibile infatuazione fra Brian e Kyon, studentessa coreana che vive a casa di Mrs. Kim.\nGil.\nChitarrista che prende il posto di Dave negli Hep Alien, Gil \u00e8 un uomo di quasi quaranta anni, sposato e con figli, cosa che crea qualche imbarazzo nel resto della band. Lavora anche come venditore di sandwich, ma continua a sognare di diventare una rockstar, cosa che in passato gli era quasi successa, prima che il suo gruppo si sciogliesse. Si tratta di un riferimento alla vera vita di Sebastian Bach, l'attore che interpreta Gil, che un tempo faceva parte degli Skid Row ma fu licenziato.\nZach van Gerbig.\nZach van Gerbig \u00e8 un membro della band di Dave Rygalski, gli \"Alien Heap\", insieme al suo migliore amico Brian Fuller, a cui si unisce Lane. Il suo personaggio fa la sua prima apparizione dalla terza stagione, ma acquisisce importanza dalla quarta stagione quando Lane, in seguito ai contrasti con la madre, va a vivere con Zach e Brian. In questa occasione Zach e Lane cominciano a sviluppare un forte sentimento. Quando per\u00f2 Lane si dichiara Zach sorprender\u00e0 la ragazza non mostrando alcuna reazione, ed al contrario facendo finta che non sia successo nulla, Eventualmente le cose andranno normalizzandosi nel corso della serie, sebbene il loro rapporto sar\u00e0 sempre abbastanza particolare, anche per la convivenza della coppia con Brian. Zach scioglier\u00e0 il gruppo nella sesta stagione per motivi gelosia nei confronti di Lane. Tuttavia sar\u00e0 egli stesso a riunire i propri compagni pochi episodi dopo. In quell'occasione Zach chieder\u00e0 anche a Lane di sposarlo. Zach e Lane si sposeranno nella sesta stagione, dapprima con il rito coreano (per assecondare la religione della nonna di Lane) e poi con quello cristiano. In viaggio di nozze i due finalmente consumeranno il matrimonio, con grande delusione di Lane, che aveva mantenuto la propria verginit\u00e0 fino a quel momento. Lane rimarr\u00e0 incinta, e nell'episodio 17 dell'ultima serie dar\u00e0 alla luce due gemelli Kwan e Steve. Nel revival si mostra una moglie e madre molto impegnata ma che riesce sempre a trovare tempo per dedicarsi alla band.\nChilton.\nHanlin Charleston.\nIl preside della Chilton. Autoritario e all'apparenza burbero,si trova a dover far collaborare Rory e Paris, le sue migliori studentesse per la buona riuscita del giornale e degli eventi istituzionali della scuola. Fa una breve apparizione nella quinta stagione, quando Rory 'perde' una studentessa della Chilton in visita a Yale che le era stata affidata.\nLouise Grant e Madeline Lynn.\nLouise e Madeline erano le migliori amiche di Paris alla Chilton.\nBrad Langford.\nUno studente della Chilton, terrorizzato da Paris; lascia brevemente la scuola per esibirsi a Broadway, cosa che dar\u00e0 a Paris l'occasione per prenderlo ancora di pi\u00f9 in giro.\nTristin Dugray.\nCompagno di classe di Rory, che era solito prendere in giro chiamandola \"Mary\" (in riferimento alla Vergine Maria). Paris era innamorata di Tristin, che per\u00f2 aveva una cotta per Rory. Durante una festa Tristin e Rory si scambiarono anche un bacio, scatenando le ire di Paris. Tristin in seguito fu mandato ad una accademia militare dal padre.\nKyle.\nCompagno di classe e migliore amico di Dean ai tempi delle scuole superiori, Kyle in seguito si arruoler\u00e0 nell'esercito e partir\u00e0 per la guerra in Iraq. Qui perder\u00e0 una mano, ma l'uncino messo al posto dell'arto gli porter\u00e0 molta fortuna con le ragazze.\nFrancine \"Francie\" Jarvis.\nLeader delle Puffs, una societ\u00e0 segreta della Chilton. Inizialmente voleva assolutamente che Rory si unisse alle Puffs, ma in seguito al suo rifiut\u00f2 tent\u00f2 di tutto per creare problemi fra lei e Paris.\nYale.\nDoyle McMaster.\nNevrotico direttore dello Yale Daily News durante il primo anno di universit\u00e0 di Rory, Doyle diventer\u00e0 il fidanzato di Paris fino alla fine della serie, nonostante gli alti e bassi della coppia, dovuti ai caratteri lunatici di entrambi. Nel revival si viene a sapere che \u00e8 diventato uno sceneggiatore cinematografico di successo e sta affrontando un difficile divorzio con Paris, con cui ha avuto due figli.\nMarty.\nUno dei primi amici di Rory a Yale, innamorato non ricambiato della ragazza ed inizialmente vittima dello scherno di Logan. Riveler\u00e0 i suoi sentimenti a Rory nella quinta stagione, e lei gli dir\u00e0 appunto, che non sono ricambiati. Marty sparir\u00e0 a lungo dalla serie, per ritornare nella settima stagione, come fidanzato di Lucy, amica di Rory. Marty finger\u00e0 di non conoscere Rory davanti a Lucy, ed in seguito riveler\u00e0 di provare ancora sentimenti per la ragazza. Quando Lucy verr\u00e0 a sapere la verit\u00e0 lascer\u00e0 Marty, e non parler\u00e0 con Rory a lungo. Alla fine della serie le due ragazze torneranno ad essere amiche.\nLucy e Olivia.\nConosciute da Rory nell'ultima stagione ad una mostra d'arte, diverranno le sue migliori amiche.\nColin e Finn.\nI migliori amici di Logan a Yale, e suoi compagni nella \"Brigata della vita e della morte\".\nJanet.\nCompagna di stanza di Rory e Paris al primo anno a Yale. Maniaca dello sport, invade l'appartamento con i suoi attrezzi fino a portare Paris all'esaurimento nervoso.\nTana Schrick.\nCompagna di stanza di Rory e Paris al primo anno a Yale. Ragazza solitaria e taciturna, tranne in alcuni momenti dove comincia a parlare e gli atri la devono fermare.\nAltri.\nSherry.\nSherry \u00e8 stata la compagna di Christopher per buona parte della serie, dal quale ha avuto anche una bambina, Georgia. Sherry viene persino presentata a Rory. Senza preavviso per\u00f2 Sherry abbandona marito e figlia e si trasferisce a Parigi per proseguire la propria carriera. In questa circostanza Christopher si riavvicina a Lorelai. Sherry non si vedr\u00e0 mai pi\u00f9 nel corso della serie, ma nell'ultima stagione pretender\u00e0 di rivedere la figlia, permettendo a Christopher e Lorelai di fare un viaggio a Parigi.\nGeorgia \"G.G.\" Hayden.\nSpesso chiamata G.G, o Gigi, Georgia \u00e8 la figlia avuta da Christopher e Sherry, quindi la sorellastra di Rory. Lorelai aiuter\u00e0 molto Christopher nel crescere la bambina, bench\u00e9 ad un certo punto si dimostrer\u00e0 incredibilmente viziata e per questo egoista.\nMitchum Huntzberger.\nMitchum Huntzberger \u00e8 il padre di Logan, fidanzato di Rory dalla quinta alla settima stagione. \u00c8 un grande imprenditore, direttore di piccole e grandi testate giornalistiche. Ha una grande influenza e va spesso in conflitto con il figlio per la sua immaturit\u00e0. Quando Logan decide di far conoscere Rory ai suoi genitori come la sua fidanzata in una cena a casa di questi, (episodio 5x19, \"Ti presento i miei\") la giovane Gilmore viene criticata prima dal nonno, poi dalla madre del ragazzo facendole capire di non essere all'altezza della famiglia. Tutto questo succede in assenza di Mitchum che, per farsi perdonare, offre un posto da assistente a Rory nel giornale acquistato da poco. Due episodi pi\u00f9 tardi (episodio 5x21, \"Una casa per Luke\") Mitchum informa Rory di non aspettarsi nulla dalla vita riguardo al lavoro, poich\u00e9 ritiene che la ragazza non abbia la stoffa per diventare una giornalista. Questo giudizio far\u00e0 lasciare l'universit\u00e0 a Rory e far\u00e0 nascere una grande disapprovazione da parte di Lorelai, la quale non parler\u00e0 con la figlia per un lungo periodo. Nella puntata 5 della sesta stagione, Rory diventa organizzatrice per un evento dell'associazione delle Figlie della Rivoluzione Americana. In un confronto tra Mitchum e Richard, quest'ultimo viene a sapere che Lorelai aveva ragione riguardo al rifiuto di Rory da parte degli Huntzberger. Lui ed Emily scoprono che vogliono ostacolare la relazione fra Rory e loro figlio e che la decisione di Rory di non andare pi\u00f9 a Yale \u00e8 stata causata dalle parole di Mitchum. Nonostante queste difficolt\u00e0, nell'episodio 7x15 \"Tutta colpa dei buchi neri\" durante una cena per il compleanno di Logan, Mitchum sembra di aver accettato Rory complimentandosi con lei per aver cambiato il figlio facendolo responsabilizzare.\nShira Huntzberger.\nMadre di Logan, e moglie di Mitchum, Shira \u00e8 una donna repressa che vive nel lusso, e sfoga le proprie frustrazioni fumando di nascosto.\nHonor Huntzberger.\n\u00c8 la sorella di Logan, l'unico membro della famiglia con cui il ragazzo sembra andare d'accordo e l'unica, che accetta la relazione tra Rory e il fratello.\nAnna Nardini.\nDa giovane era la fidanzata di Luke, e dalla loro relazione nacque April. Tuttavia Luke ne fu tenuto all'oscuro per diversi anni, fino al momento in cui non sar\u00e0 la stessa April a rivelarsi. Inizialmente Anna far\u00e0 in modo che padre e figlia riallaccino i rapporti. Nella settima stagione per\u00f2 per poter continuare a vedere la figlia, Luke sar\u00e0 costretto a chiedere l'aiuto di un avvocato per ottenere l'affidamento congiunto di April.\nNicole Leahy.\nLegale di Taylor, Nicole sar\u00e0 per un breve periodo la fidanzata di Luke. I due arriveranno persino a sposarsi durante una crociera, per poi annullare subito dopo il matrimonio, e da l\u00ec a poco terminare la loro relazione."}
{"id": "1961907", "revid": "18714206", "url": "https://it.wikipedia.org/wiki?curid=1961907", "title": "Heinrich Walpot", "text": ""}
{"id": "1961908", "revid": "284427", "url": "https://it.wikipedia.org/wiki?curid=1961908", "title": "Riccardo Polizzi Carbonelli", "text": ""}
{"id": "1961909", "revid": "834", "url": "https://it.wikipedia.org/wiki?curid=1961909", "title": "Jequitib\u00e1 (Minas Gerais)", "text": ""}
{"id": "1961910", "revid": "2184720", "url": "https://it.wikipedia.org/wiki?curid=1961910", "title": "Giangilberto Monti", "text": "Biografia.\nSi laurea in Ingegneria chimica al Politecnico di Milano, studia mimo e teatro e nei primi anni Ottanta si perfeziona in interpretazione vocale con Cathy Berberian, recita con Franca Rame e Dario Fo - di cui successivamente nel 1999 metter\u00e0 in scena il repertorio musicale, insieme alla pianista jazz Laura Fedele - e frequenta l'ambiente dello Zelig, il locale di viale Monza sulle sponde del Naviglio Martesana. Nel 1982 partecipa a Premiatissima, dove esegue il brano \"Balla Bella\", tratta dall'album \"Guardie e Ladri\", nei crediti artistici del quale figurano, tra gli altri, Francesco Di Giacomo, Flavio Premoli, Alberto Camerini e Anna Oxa.\nScrive testi per Aldo Baglio, Giovanni Storti (gi\u00e0 noti come duo \"Aldo e Giovanni\"), Marco Della Noce e i Fichi d'India. Firma radiodrammi per la Radio Svizzera di lingua Italiana (\"Carissima Lucrezia\" e \"La Belle Epoque della Banda Bonnot\", che vince il Prix Suisse 2004 per la categoria Fiction) e ironici recital sempre in bilico tra musica e teatro. Svolge una lunga ricerca sulla canzone d'autore italiana, che riassume in uno spettacolo teatrale (\"Musicalmente Scorretto\") e in due edizioni del \"Dizionario dei Cantautori\", scritte con Veronica Di Pietro (Garzanti Libri, Milano 2003 e 2005).\nLavora sulla produzione musicale di Boris Vian, cura con Giulia Colace il volume \"Boris Vian-Le Canzoni\" (Marcos y Marcos, Milano 1995), da cui ricaver\u00e0 l'album omonimo, registrato \"live\" a Milano e pubblicato dal quotidiano \"ll Manifesto\" nella sua collana discografica (1997). Adatta per l'occasione diversi testi di Boris Vian - tra cui \"Le d\u00e9serteur\", che nel suo adattamento diventa \"Egregio Presidente\" - traducendo anche brani di L\u00e9o Ferr\u00e9 e Serge Gainsbourg, di cui \u00e8 il primo in Italia a proporne degli adattamenti, pubblicati poi sul CD \"Maledette Canzoni\". Studia il periodo storico che precede in Italia il movimento del 1968, che sintetizza nello spettacolo teatrale-musicale \"Un po' dopo il piombo\" (2007), andato in scena a Genova, Milano, Roma e Trento.\nIn seguito firma il \"Dizionario dei Comici e del Cabaret\" (Garzanti Libri, Milano 2008), la prima enciclopedia sulla comicit\u00e0 italiana del Novecento. Nel successivo album \"Comicanti\" (2009) presenta una selezione di canzoni comiche d'autore, da Ettore Petrolini a Dario Fo, interpretate in duetto con alcuni tra i pi\u00f9 noti cabarettisti e attori comici contemporanei. I proventi dell'album vengono destinati a Medici Senza Frontiere. L'anno dopo pubblica \"Maledetti Francesi\" (Nda) dove raccoglie i canti ribelli e le vite dei grandi chansonniers francofoni, da Charles Trenet a Renaud S\u00e9chan, mentre sulla Radio Svizzera Italiana conduce il programma \"Comici di Parola\", in onda sulla Rete Uno, nel quale racconta la storia del cabaret europeo, tra Italia, Francia e Svizzera.\nEsce \"La vera storia del cabaret\" (Garzanti Libri, Milano 2012), scritta con Flavio Oreglio - un divertente studio sulla genesi di questo fenomeno - e a seguire il cofanetto \"Comicanti.it\" (2013), che raccoglie due album di duetti, interpretati con importanti artisti comici, e un libro redatto con il giornalista e critico musicale Enzo Gentile: un esauriente riassunto della nostra comicit\u00e0 musicale. Nella sua attivit\u00e0 di operatore culturale, ha organizzato dal 1996 a oggi diversi incontri e rassegne dedicate alla musica francese o al nostro cantautorato, come le manifestazioni musicali \"Chansonnier\" (Milano, 1999-2005) sulla canzone d'autore emergente, le serate gastronomiche-teatrali \"Maledetti Francesi\" (Milano, 2010) al \"Teatro Out Off\" e i talk-show musicali \"Comicanti Story\" (Milano, 2013) al Teatro dei Filodrammatici.\nAssecondando la sua passione per la canzone francese, nel 2014 pubblica \"L'Amore che fa Boum!-La vera storia della Banda Bonnot\", definito dall'autore \"romanzo illegalista\", dirige per la Rete Due della Radio Svizzera Italiana il radioracconto musicale \"La Belle \u00c9quipe\", interpretando con il comico Alberto Patrucco e la cantautrice Andrea Mir\u00f2 i grandi classici della \"chanson fran\u00e7aise\" e al fianco della conduttrice radiofonica Jenny Alessi, sempre per la RSI, racconta quel mondo poetico-musicale con aneddoti e citazioni di brani storici nel ciclo Les Chansonniers in Pause Caf\u00e9 Plus (Rete Uno). \u00c8 dell'anno successivo l'uscita dell'album di inediti \"Opinioni da Clown\" (Egea/Warner), dove compaiono brani firmati anche da Mauro Pagani, Sergio Conforti e Ubi Molinari, oltre a un prezioso inedito di Dario Fo e Fiorenzo Carpi, \"Alla fine della festa\", che chiude la tracklist.\nEsce per Miraggi di Torino \"Romanzo Musicale di Fine Millennio\", in cui Monti racconta ironicamente la sparizione del vinile e il mondo culturale della Milano anni Settanta, mentre a marzo 2017 la discografica EGEA Music pubblica un album dedicato al cantautore francese Renaud, con dodici testi adattati da Monti in italiano, intitolato \"Canti ribelli\". Nel maggio dello stesso anno, Sony Music ristampa in digitale \"Guardie e Ladri\" (CBS, 25046), in una versione rimasterizzata e con l'aggiunta dei parlati che all'epoca legavano i singoli brani dello spettacolo omonimo, andato in scena al Teatro Ciak di Milano nella stagione '83-'84. Sempre nel 2017, la Giunti di Firenze gli pubblica \"E sempre allegri bisogna stare - le canzoni del signor Dario Fo\".\nNel febbraio del 2018 Miraggi presenta \u201cBoris Vian. Il principe delle notti di Saint-Germain-des-Pr\u00e9s\u201d, un suo docuromanzo basato su fonti verificate e lunghe ricerche, che fa parlare i protagonisti di quegli anni come in un film. Monti ritorna cos\u00ec su uno degli artisti pi\u00f9 amati, ritenendolo ancora oggi un punto di riferimento fondamentale. A marzo, esce per Fort Alamo e distribuito dalla Warner \u201cLe canzoni del signor Dario Fo\u201d, un \"viaggio\" in chiave jazz attraverso il vasto repertorio musicale del premio Nobel per la letteratura, dalle ballate ironiche composte con Enzo Jannacci al repertorio pi\u00f9 melodico ideato con Fiorenzo Carpi, fino ai testi barricaderi firmati con Paolo Ciarchi.\nSempre nel 2018 partecipa all'album \"Powerillusi &amp; Friends\" dei Powerillusi, eseguendo \"Matrimoni e funerali\" (con l'accompagnamento di Alessandra Mostacci al pianoforte, Guido Baldoni alla fisarmonica e Marco Carena ai cori) e \"Allah \u00e8 al bar\". Quest'ultimo brano, cantato con i Powerillusi, viene proposto per il Festival di Sanremo 2018 ma \u00e8 scartato dalla commissione artistica. Lo stesso anno Miraggi Edizioni ristampa \"Maledetti Francesi\",\" che nel 2019 ispira il CD omonimo, uscito per Freecom, inciso con la pianista bresciana Ottavia Marini. Il disco ottiene, per la prima volta in Italia, il \"patrocinio\" dell' Institut Fran\u00e7ais, che in seguito ospita a Milano una mostra discografica curata dallo stesso Monti e da Jean-Luc Stote, organizzatore della Festa della Musica di Brescia.\nNel corso del 2020 escono due singoli per il mercato digitale - \"Maison Milano\" e \"Paese di Piazzisti\" - seguiti l'anno dopo dall'album antologico \"Tempi Strani\", registrato dal vivo nell'auditorium di Radio Popolare, a Milano."}
{"id": "1961912", "revid": "18714243", "url": "https://it.wikipedia.org/wiki?curid=1961912", "title": "Konrad von Th\u00fcringen", "text": ""}
{"id": "1961914", "revid": "1522738", "url": "https://it.wikipedia.org/wiki?curid=1961914", "title": "Ughetto - Cane perfetto", "text": "Ughetto - Cane perfetto (\"Underdog\") \u00e8 una serie televisiva a cartoni animati creata da W. Watts Biggers e Joe Harris, trasmessa negli Stati Uniti dal 1964 al 1973.\nSul protagonista, nel 2007, \u00e8 stato realizzato il film \"Underdog - Storia di un vero supereroe\", prodotto dalla Disney."}
{"id": "1961916", "revid": "599013", "url": "https://it.wikipedia.org/wiki?curid=1961916", "title": "Gunther von W\u00fcllersleben", "text": ""}
{"id": "1961918", "revid": "125014992", "url": "https://it.wikipedia.org/wiki?curid=1961918", "title": "Meolo", "text": "M\u00e9olo (\"M\u00e9o\u0142o\" o \"M\u00e9go\u0142o\" in veneto; \"Medulus\" in latino) \u00e8 un comune italiano di 6500 abitanti circa, della citt\u00e0 metropolitana di Venezia in Veneto. Comunit\u00e0 Europea dello Sport 2016. Gemellato con Berre-l'\u00c9tang, un paesino della Francia. \nGeografia fisica.\nMeolo \u00e8 un comune della citt\u00e0 metropolitana di Venezia, situato a nord in posizione di confine con la provincia di Treviso. Il suo territorio \u00e8 attraversato dal fiume Meolo dal quale ha preso il nome; \u00e8 a -2 metri dal livello del mar Adriatico, e il suo territorio pianeggiante confina verso nord con Monastier di Treviso e Fossalta di Piave. Verso est il confine con il comune di Musile di Piave \u00e8 rappresentato dal tracciato della Strada statale 14 della Venezia Giulia, mentre Verso sud sud-ovest il confine con il comune di Roncade \u00e8 tracciato dal corso del fiume Vallio. Il territorio adibito all'agricoltura \u00e8 in gran parte a scolo meccanico. Le opere di bonifica sono costituite da ampi canali di scolo che confluiscono al grande impianto di sollevamento che getta le acque nel fiume Sile a Portegrandi. La parte sud in localit\u00e0 Marteggia \u00e8 attraversata dal tracciato storico dell'antica via Annia. \nStoria.\nSimboli.\nIl Comune ha un proprio gonfalone e un proprio stemma, adottati con deliberazione del Consiglio Comunale n. 69 del 3 luglio 1992: \nIl gonfalone \u00e8 rappresentato da un drappo azzurro e bianco.\nInfrastrutture e trasporti.\nStrade.\nIl territorio comunale \u00e8 interessato dal passaggio dell'autostrada A4. \u00c8 presente un'uscita autostradale (denominata \"Meolo-Roncade\") destinata a servire il territorio meolese e il vicino litorale anche al fine di favorire un rapido accesso alle spiagge da parte dei villeggianti.\nAltra arteria importante servente l'abitato \u00e8 la strada statale 14 della Venezia Giulia.\nFerrovie.\nMeolo \u00e8 dotata di una stazione ferroviaria sulla linea Venezia-Trieste, linea interamente a due binari.\nAmministrazione.\nGemellaggi.\nDal 1989 Meolo \u00e8 gemellato con il comune di Berre-l'\u00c9tang (Francia) a cui \u00e8 stata intitolata una piazza nel 2014.\nDal 2021 Meolo \u00e8 anche gemellato con Valdengo (Biella).\nSport.\nCalcio.\nLa principale squadra di calcio della citt\u00e0 \u00e8 l'A.S.D. Calcio Meolo 1929 che ha militato nel girone sandonatese di Terza Categoria nella stagione 2018-2019.\nBasket.\nDal 2021 esiste la societ\u00e0 cestista Cotonificio Meolese"}
{"id": "1961919", "revid": "31886", "url": "https://it.wikipedia.org/wiki?curid=1961919", "title": "Specie di Symphytognathidae", "text": "Di seguito sono descritte tutte le 66 specie della famiglia di ragni Symphytognathidae note al dicembre 2012.\nAnapistula.\n\"Anapistula\" \nAnapogonia.\n\"Anapogonia\" \nCrassignatha.\n\"Crassignatha\" \nCurimagua.\n\"Curimagua\" \nGlobignatha.\n\"Globignatha\" \nPatu.\n\"Patu\" \nSymphytognatha.\n\"Symphytognatha\" "}
{"id": "1961921", "revid": "88740", "url": "https://it.wikipedia.org/wiki?curid=1961921", "title": "Merc\u00eas", "text": ""}
{"id": "1961922", "revid": "1451528", "url": "https://it.wikipedia.org/wiki?curid=1961922", "title": "Cassatella di Agira", "text": "Le cassatelle di Agira (denominazione comunale) sono dolci tipici della gastronomia ennese, originari della cittadina di Agira ma diffusi non solo nella provincia di Enna, ma anche in gran parte della Sicilia orientale.\nIn qualit\u00e0 di produzione tipica siciliana, \u00e8 stata ufficialmente riconosciuta e inserita nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf).\nTipiche della pasticceria dell'Ennese, le cassatelle hanno forma di mezzaluna, preparata di pasta frolla, tenera e color giallo oro spolverata di zucchero a velo, con un ripieno di un impasto di cacao, mandorle tritate, farina di ceci, zucchero e scorza di limone essiccata, con eventuale aggiunta di cannella.\nAlle cassatelle di Agira, \u00e8 dedicata una sagra che si svolge nel paese natio di Diodoro Siculo, Agira appunto. Le cassatelle sono disponibili per tutto l'anno in tutti i ristoranti, i bar e le pasticcerie della provincia ennese ed in numerosi ristoranti catanesi. Alcuni pasticceri di fama hanno rivisitato la ricetta tradizionale creando un'ottima variante al pistacchio.\nDato che il prodotto \u00e8 molto laborioso e necessita di parecchi passaggi custoditi gelosamente e tramandati di generazione in generazione, le manifatture di questo dolce variano sensibilmente. Recentemente si assiste ad un notevole proliferare di imitazioni che nulla hanno a che fare con il prodotto originario. L'originalit\u00e0 e tipicit\u00e0 del prodotto va verificata nelle sue dimensioni che sono tipicamente di 10 x 6\u00a0cm, inoltre l'impasto deve essere morbido e non asciutto o secco, non deve prevalere esclusivamente il gusto del cioccolato o cacao, infatti, bisogna avvertire al palato anche il gusto della mandorla e infine la pasta frolla non deve essere biscottata o molliccia.\nStoria.\nLa cassatella di Agira \u00e8 un dolce di origini molto antiche, tipico esempio della cucina tradizionale agirina.\n\u00c8 difficile documentare la storia della casatella perch\u00e9 non esistono fonti scritte al riguardo. Le\nfonti orali che si possono ottenere sul territorio di Agira, sono perci\u00f2 relative ad una conoscenza empirica di una tradizione orale sull'argomento.\nAlmeno nella sua versione pi\u00f9 antica oggi scomparsa, chiamata pasticciotto, possedeva forma circolare ed era caratterizzata da un bottone posto al centro del disco superiore, quasi a ricordare un altro dolce siciliano, le minn \u2018e vergine, dolce dedicato a Sant'Agata.\nNella millenaria storia di Agira, la cultura che senza dubbio ha influito maggiormente sulla nascita della cassatella di Agira \u00e8 quella spagnola; alla quale verosimilmente si sono aggiunti elementi agropastorali e del ceto nobiliare (baronali). Infatti, le commistioni di ambienti economici ricchi e poveri, avrebbero fatto convergere nella tradizionale cassatella di ricotta preesistente elementi nobili come le mandorle e il cacao. Mentre la farina di ceci, con il ruolo di addensante naturale del ripieno, \u00e8 molto economico negli ambienti rurali siciliani ed ampiamente disponibile.\nQuesta \u00e8 un'ipotesi suggestiva sulla quale pur non avendo documenti storici di conforto, essa per\u00f2 \u00e8 del tutto compatibile con gli elementi della tradizione a disposizione. Rimane difficile individuare il momento di nascita della ricetta definitiva.\nLa sagra.\nGeneralmente nei mesi di ottobre o novembre da qualche anno si svolge una sagra delle cassatella agirina. Essa si effettua negli spazi espositivi del quartiere fieristico del Comune di Agira in via Largo Fiera. All'interno di questa manifestazione sono presenti diversi stand per la promozione dei prodotti tipici locali e con degustazioni gratuite della cassatella di agira.\nPreparazione.\nLe cassatelle di Agira seguono un particolare ed assai antico procedimento di preparazione che conferisce loro un sapore, un odore e un aspetto inconfondibili ed originali. Per preparale, si tritano le mandorle con zucchero e cacao aggiungendo dell'acqua, per poi cuocere l'impasto a fuoco lento. In questa fase vanno aggiunti la farina di ceci, la cannella e le scorze di limone, finch\u00e9 l'impasto non si compatta e pu\u00f2 essere quindi spalmato sui cerchi di pasta frolla, da richiudere infine a mezzaluna.\nEsistono piccole varianti della ricetta, soprattutto nel ripieno che viene proposto in numerosi gusti.\nRicetta.\nIngredienti pasta:\nIngredienti ripieno:\n\u00c8 un dolce costoso per la laboriosa manifattura interamente manuale ma l'antica ricetta a dispetto del procedimento \u00e8 lungo e laborioso merita una prova in cucina.\n\"Preparazione della pasta\":\nMescolare a mano la farina e lo strutto, facendo sciogliere lo stesso e amalgamandolo alla farina di ceci. Aggiungere le uova sbattute con una forchetta con lo zucchero quindi amalgamare gli ingredienti aggiungendo lentamente l'acqua in modo da ottenere la consistenza giusta per essere poi stirata col matterello.\nLasciare riposare la pasta almeno dieci ore prima del suo uso. Quindi lavorare la pasta in modo da formare dei bastoncini da stendere successivamente.\nLavorare la pasta in modo da realizzare dei bastoncini di un diametro tale che possano stare in una mano, non usare tanta forza.\n\"Preparazione del ripieno dolce:\"\nTritare molto finemente le mandorle insieme alla buccia del limone.\nMettere in una pentola l'acqua, lo zucchero e la farina di mandorle e portare ad ebollizione a fuoco basso mescolando sempre. Appena raggiunto il punto di ebollizione aggiungere i due tipi di cacao continuando a mescolare per evitare che l'impasto si attacchi al fondo della pentola. Aggiungere la farina di ceci, fino a raggiungere la consistenza voluta (solitamente non pi\u00f9 di 100 g), mescolare bene evitando la formazione di grumi. Continuare a cuocere per altri 5-10 minuti mescolando continuamente.\nAppena pronto l'impasto cremoso si procede con la lavorazione della pasta, dopo averlo riposto in opportuno recipiente smaltato.\nPrelevare dai bastoncini dei pezzetti di pasta da stendere col matterello in modo da ricavare tanti dischi non troppo grandi (15\u00a0cm di diametro circa), mettere al centro di ognuno di essi un mucchietto di impasto di crema, evitando di sporcare i bordi; quindi ripiegare la pasta su stessa in modo da formare una mezza luna, se avete la possibilit\u00e0 ritagliate i bordi della mezzaluna con una rotellina dentellata per riprodurre la forma originale.\nInfornare ad alta temperatura per pochi minuti evitando che prendano un colore dorato devono rimanere di colore molto chiaro. Quindi lasciare raffreddare e cospargere con zucchero a velo."}
{"id": "1961929", "revid": "834", "url": "https://it.wikipedia.org/wiki?curid=1961929", "title": "Moeda (Minas Gerais)", "text": ""}
{"id": "1961932", "revid": "212348", "url": "https://it.wikipedia.org/wiki?curid=1961932", "title": "S\u00e3o Francisco de Sales (Minas Gerais)", "text": ""}
{"id": "1961935", "revid": "834", "url": "https://it.wikipedia.org/wiki?curid=1961935", "title": "Nat\u00e9rcia (Minas Gerais)", "text": ""}
{"id": "1961936", "revid": "339392", "url": "https://it.wikipedia.org/wiki?curid=1961936", "title": "Chiesa di Saint Sulpice (Parigi)", "text": ""}
{"id": "1961938", "revid": "834", "url": "https://it.wikipedia.org/wiki?curid=1961938", "title": "Nova Era (Minas Gerais)", "text": ""}
{"id": "1961939", "revid": "212348", "url": "https://it.wikipedia.org/wiki?curid=1961939", "title": "S\u00e3o Jo\u00e3o Evangelista (Minas Gerais)", "text": ""}
{"id": "1961940", "revid": "339392", "url": "https://it.wikipedia.org/wiki?curid=1961940", "title": "Parrocchia di San Sulpizio", "text": ""}
{"id": "1961941", "revid": "339392", "url": "https://it.wikipedia.org/wiki?curid=1961941", "title": "Chiesa di San Sulpizio", "text": ""}
{"id": "1961942", "revid": "212348", "url": "https://it.wikipedia.org/wiki?curid=1961942", "title": "S\u00e3o Jos\u00e9 da Varginha (Minas Gerais)", "text": ""}
{"id": "1961943", "revid": "834", "url": "https://it.wikipedia.org/wiki?curid=1961943", "title": "Paulistas (Minas Gerais)", "text": ""}
{"id": "1961948", "revid": "834", "url": "https://it.wikipedia.org/wiki?curid=1961948", "title": "Pav\u00e3o (Minas Gerais)", "text": ""}
{"id": "1961955", "revid": "1573940", "url": "https://it.wikipedia.org/wiki?curid=1961955", "title": "Synaphridae", "text": "Synaphridae \u00e8 una famiglia di ragni appartenente all'infraordine Araneomorphae.\nCaratteristiche.\nSi distinguono dalle altre famiglie di ragni per la particolare giuntura delle zampe fra il tarso e il metatarso. Il loro sistema respiratorio provvisto di trachea anteriore in modo particolare \u00e8 simile ai sinfitognatidi, a vari generi di anapidi, ai microfolcommatidi e ai mismenidi, ma differente dalle altre famiglie.\nInoltre i cheliceri sono provvisti solo di una carena anteriore, carattere in comune solo con alcuni theridiidi e due generi di \"Mysmenidae\" (\"Iardinis\" e \"Crassignatha\"). A differenza di altri aracnidi, i sinafridi possono avere i tarsi delle zampe suddivisi in due pseudosegmenti.\nDistribuzione.\nSono diffusi nell'Europa meridionale, in Egitto, nelle Isole Canarie e in Turkmenistan; nel 2007 sono stati rinvenuti anche in Madagascar.\nTassonomia.\nA seguito di uno studio degli aracnologi Marusik e Lehtinen del 2003, questi ragni sono stati staccati dalla famiglia Anapidae per costituirne una a s\u00e9 stante; diagnosi confermata anche da studi successivi: Lopardo, Hormiga e Melic del 2007; Miller del 2007.\nAttualmente, a novembre 2020, si compone di 3 generi e 13 specie:"}
{"id": "1961956", "revid": "212348", "url": "https://it.wikipedia.org/wiki?curid=1961956", "title": "S\u00e3o Tiago (Minas Gerais)", "text": ""}
{"id": "1961958", "revid": "1305772", "url": "https://it.wikipedia.org/wiki?curid=1961958", "title": "Volontarie di Don Bosco", "text": "Le Volontarie di Don Bosco sono un istituto secolare femminile di diritto pontificio: le donne consacrate appartenenti all'istituto pospongono al loro nome la sigla V.D.B.\nStoria.\nL'istituto venne fondato a Torino il 20 maggio 1917 da Filippo Rinaldi (1856-1931), terzo successore di Giovanni Bosco come Rettore Maggiore della Societ\u00e0 Salesiana: venne canonicamente eretto dal cardinale Michele Pellegrino, arcivescovo di Torino, con decreto del 31 gennaio 1971 e approvata dalla Santa Sede il 5 agosto 1978.\nIl fondatore \u00e8 stato beatificato da papa Giovanni Paolo II il 29 aprile del 1990.\nAttivit\u00e0 e diffusione.\nI sodali dell'istituto, pur rimanendo nel secolo, partecipano allo stesso carisma dei Salesiani di Don Bosco: le volontarie sono 1219 e sono presenti nei cinque continenti."}
{"id": "1961963", "revid": "31886", "url": "https://it.wikipedia.org/wiki?curid=1961963", "title": "Specie di Synaphridae", "text": "Di seguito sono descritte tutte le specie della famiglia di ragni Synaphridae note al dicembre 2012.\nAfricepheia.\n\"Africepheia\" \nCepheia.\n\"Cepheia\" \nSynaphris.\n\"Synaphris\" "}
{"id": "1961965", "revid": "767487", "url": "https://it.wikipedia.org/wiki?curid=1961965", "title": "Give Up the Ghost", "text": "I Give Up the Ghost sono stati una band della scena hardcore punk di Boston.\nStoria del gruppo.\nGli inizi.\nLa band si form\u00f2 quando Tim Cossar e Wesley Eisold si incontrarono con Azy Relph e Jesse Van Diest nel 1998. Registrarono un demo l'anno successivo, seguito dal loro debutto con un 7\" omonimo, pubblicato con l'etichetta Bridge Nine Records. La band a quel tempo si chiamava \"'American Nightmare\". Dopo diverso tempo passato in tourn\u00e9e, e dopo diversi cambi di formazione, la band pubblic\u00f2 il secondo 7\", \"The Sun Isn't Getting Any Brighter\". Questi due 7\" furono successivamente uniti in un unico album, \"Year One\", pubblicato nel 2004.\nIl loro debutto con un LP fu sotto l'etichetta Equal Vision Records nel 2001, e fu accolto con acclamazione dal pubblico. Nel 2003 la band intraprese una battaglia legale con un altro gruppo che aveva lo stesso nome, \"American Nightmare\". La band fu costretta a cambiare nome e divenne dapprima \"A.N.\", poi \"American Nothing\" e infine il definitivo \"Give Up the Ghost\".\nIl secondo album ufficiale, \"We're Down Til We're Underground\", dimostra il tentativo della band di esplorare nuovi orizzonti musicali, tramite canzoni pi\u00f9 lunghe che si discostavano dal classico hardcore punk vecchio stile. A questo album segu\u00ec un grande tour mondiale con band come Every Time I Die, My Chemical Romance e Avail.\nLo scioglimento.\nLa band si sciolse nel giugno 2004, il giorno dopo aver cancellato il tour europeo. La ragione di questo scioglimento fu descritta come \"problemi personali e di salute\". Il successo di band come i Give Up the Ghost, insieme al successo di altre band come i The Suicide File, aiutarono la scena hardcore punk di Boston ad affermarsi ulteriormente. I membri della band si dedicarono ad altre collaborazioni, come Some Girls, XO Skeletons, Ye Olde Maids, Head Automatica, Bars e The Hope Conspiracy."}
{"id": "1961969", "revid": "834", "url": "https://it.wikipedia.org/wiki?curid=1961969", "title": "Romaria (Minas Gerais)", "text": ""}
