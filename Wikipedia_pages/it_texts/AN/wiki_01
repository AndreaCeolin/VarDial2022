{"id": "1789029", "revid": "767487", "url": "https://it.wikipedia.org/wiki?curid=1789029", "title": "Roberto Goyeneche", "text": "Biografia.\nRoberto Goyeneche, detto anche \u00abEl Polaco\u00bb, nacque nel quartiere di Saavedra a Buenos Aires. In quel periodo il cantante Angel D\u00edaz lo soprannomina \"polaco\", per la sua magrezza e i suoi capelli rossi e lunghi, caratteristiche che lo fanno assomigliare a molti giovani di origine polacca. Ebbe molto successo cantando tango, e gli viene ben presto riconosciuta una personalit\u00e0 interpretativa molto forte. La sua particolarit\u00e0 \u00e8 quella di non seguire il tempo in maniera rigorosa, preferendo cantare in controtempo. In realt\u00e0 questo modo di cantare \u00e8 frequente nel jazz, in cui fu introdotto da Louis Armstrong. Nella musica europea, questa caratteristica \u00e8 presente in alcune interpreti di Fado come Argentina Santos.\nDa adolescente Goyeneche incominci\u00f2 a frequentare caff\u00e8 e cabaret dove cantavano i grandi \"tangueros\" della generazione degli anni trenta. Il \"Polaco\" lavor\u00f2 come autista, tassista e meccanico. Il suo primo successo lo ebbe nel 1944 in un concorso di voci nuove. Nello stesso anno entra come cantante nell'orchestra di Ra\u00fal Kapl\u00fan. Formatosi nella ricca corrente d'ispirazione gardeliana raggiunse uno stile inconfondibile, di fine dicitore. Nel 1952 viene chiamato dal pianista e direttore d'orchestra Horacio Salg\u00e1n, in sostituzione del cantante Horacio Deval. In quell'occasione condivide il ruolo con il gi\u00e0 citato Angel D\u00edaz.\nCon Horacio Salg\u00e1n incise quattro dischi per la casa discografica RCA Victor, i cui titoli sono: \"Alma de loca\", \"Yo soy el mismo\", \"Un momento\" e \"Siga el corso\". Nel 1954 continu\u00f2 a incidere con Salg\u00e1n per la casa discografica Tk. Uscirono sei brani, due dei quali sono duetti con D\u00edaz. Nel 1956 divenne cantante dell'orchestra di An\u00edbal Troilo, del quale era ammiratore e sincero amico. In quel periodo incisero ventisei brani. In seguito, quando gi\u00e0 Goyeneche era un noto solista, tornarono a collaborare per due LP: \"Nuestro Buenos Aires\" (con brani composti prevalentemente da Armando Pontier e Federico Silva) del 1968 e \"\u00bfTe acord\u00e1s polaco?\" del 1971.\nIl repertorio di Goyeneche fu molto vario: pass\u00f2 con facilit\u00e0 estrema dal tango pi\u00f9 classico a quello pi\u00f9 moderno, e questo si nota nei suoi album. Tra i brani da lui cantati si possono ricordare: \"Afiches\", \"Maquillaje\", \"Chau, no va m\u00e1s\" di Homero Exp\u00f3sito, \"Malena\" tango musicato da Lucio Demare, su testo di Homero Manzi. Am\u00f2 molto riprendere gioielli lanciati da altri interpreti come: \"Naranjo en flor\" lanciata da Floreal Ruiz, \"La \u00faltima curda\" lanciata da Edmundo Rivero, \"Que solo estoy\" lanciata da Ra\u00fal Ber\u00f3n, \"Gricel\" e \"Gar\u00faa\" lanciate da Francisco Fiorentino. In repertorio ebbe anche brani di Carlos Gardel. Nel 1969 incise il brano \"Balada para un loco\" scritto da Horacio Ferrer e Astor Piazzolla, dimostrando cos\u00ec una grande audacia artistica, in quanto il pezzo aveva scandalizzato molti e provocato un forte dibattito su ci\u00f2 che si dovesse considerare tango.\nDopo essere stato per anni cantante in orchestre, divenne solista, arrivando cos\u00ec ad avere la notoriet\u00e0 che non lo avrebbe pi\u00f9 abbandonato fino alla morte. Fu avvolta da un'aura di mito la collaborazione che Goyeneche ebbe con il quintetto di Astor Piazzolla, durante la breve stagione del maggio 1982, in piena guerra delle Falkland, nel Teatro Regina di Buenos Aires, da cui fu anche tratto un disco. Nell'ottobre 1987 partecipa al film \"Sur\" diretto dal regista Pino Solanas. In quell'occasione, tra i musicisti che l'accompagnano c'\u00e8 il chitarrista Ra\u00fal Luzzi.\nFino alla sua morte, avvenuta il 26 agosto 1994, fu considerato il pi\u00f9 grande cantante di tango in attivit\u00e0. Il quartiere Saavedra di Buenos Aires gli ha dedicato una strada. Tra le canzoni scritte in suo onore, particolarmente significativa \u00e8 \"Garganta con arena\", scritta da Cacho Casta\u00f1a e cantata da Adriana Varela, l'interprete che da molti \u00e8 considerata quella che pi\u00f9 da vicino ne ricorda lo stile."}
{"id": "1789034", "revid": "580197", "url": "https://it.wikipedia.org/wiki?curid=1789034", "title": "Northern Virginia Royals", "text": "Il Northern Virginia Royals \u00e8 un club calcistico statunitense fondato nel 1998 e che milita nella Premier Development League (PDL), il campionato americano di quarta categoria. I Royals, per la precisione, sono inseriti nella Mid-Atlantic Division della Eastern Conference della PDL insieme a Fredericksburg, Reading, Richmond Kickers Future, Virginia Beach e Williamsburg.\nLe partite in casa dei Royals vengono giocate all'Hellwig Memorial Field Stadium, nella citt\u00e0 di Manassas (Virginia).\nRecentemente, il club della Virginia si \u00e8 affiliato al D.C. United, team della Major League Soccer. Oltre a questa partnership, il Northern Virginia ha anche una squadra femminile (le Northern Virginia Majestics, che giocano nella W-League), una di calcetto e numerose squadre distribuite nelle diverse leghe giovanili."}
{"id": "1789041", "revid": "226458", "url": "https://it.wikipedia.org/wiki?curid=1789041", "title": "Teresa Recchia", "text": "Biografia.\nGaetana Teresa Recchia (Abissina), nata a Torino il 29 ottobre 1899, ader\u00ec alla giovent\u00f9 socialista durante la guerra imperialista. Entr\u00f2 giovanissima alla FIAT come operaia sellaia e si distinse per la sua attivit\u00e0 sindacale e politica. Ben presto, strinse uno stretto rapporto di collaborazione con la direzione della Federazione socialista torinese, partecipando in prima fila ai moti proletari contro la guerra e il carovita. Negli anni caldi del dopoguerra, si impegn\u00f2 a fondo nella costituzione del Partito Comunista d'Italia, offrendo una preziosa esperienza politica e organizzativa. Nell'estate del 1924, fece parte della delegazione italiana al V Congresso dell'Internazionale Comunista. Rientrata in Italia, nel 1925 fu arrestata, tornata in libert\u00e0, partecip\u00f2 al Terzo Congresso del PCd'I (Lione, 20-26 gennaio 1926), schierandosi con il centro di Antonio Gramsci. Membro candidato del Comitato centrale, svolse attivit\u00e0 in Italia con il suo compagno, Mario Bavassano, fino al marzo 1927, quando furono costretti a emigrare prima in Svizzera poi in Francia. Entrambi si opposero alla \u201csvolta\u201d del 1929-30 e il 30 luglio 1930 furono espulsi dal Partito. Con gli altri oppositori, Pietro Tresso, Alfonso Leonetti e Paolo Ravazzoli, costituirono la Nuova Opposizione Italiana (NOI), sezione italiana dell'Opposizione di Sinistra Internazionale fondata da Lev Trotsky. Nel luglio 1933, Teresa e Bavassano in dissenso con la prospettiva di formare una nuova Internazionale, la Quarta Internazionale, ruppero con la NOI e parteciparono alla formazione dell'Union Communiste, organizzazione rivoluzionaria vicina alle posizioni della Sinistra comunista italiana. In seguito a condizioni di vita particolarmente disagiate, contrasse la tubercolosi, che la condusse a morte prematura il 19 aprile 1935."}
{"id": "1789042", "revid": "1748973", "url": "https://it.wikipedia.org/wiki?curid=1789042", "title": "Earth Song", "text": "Earth Song \u00e8 una canzone scritta, composta e interpretata dal cantante statunitense Michael Jackson, estratta il 27 novembre 1995 come terzo singolo dall'album \"\", dello stesso anno.\nIl singolo venne pubblicato in tutto il mondo, tranne che negli Stati Uniti, dove si prefer\u00ec pubblicare il singolo promozionale e radiofonico \"This Time Around\". La canzone fu il pi\u00f9 grande successo di Jackson nel Regno Unito dove raggiunse la numero 1 delle classifiche e divenne il suo secondo singolo pi\u00f9 venduto di sempre nel paese, questo grazie anche ad una storica performance live di Jackson ai Brit Awards 1996.\nRaggiunse inoltre la numero 1 nella classifica europea. Nel 2018 la RIAA ha certificato il singolo disco d'oro per vendite superiori alle 500.000 unit\u00e0 nei soli Stati Uniti. Il suo videoclip venne candidato come \"Grammy Award al miglior videoclip\" ai Grammy Award 1997.\n\"Earth Song\" \u00e8 stata ripubblicata in tutte le principali raccolte dell'artista: Nel 2003 venne inclusa nelle raccolte \"Number Ones\" e \"The Essential: Michael Jackson;\" nel 2004 nel box set \";\" nel 2006 \u00e8 stata ripubblicata in DualDisc come una parte del box set \";\" nel 2009 in \"\"; nel 2011 il brano \u00e8 stato incorporato con la poesia \"Planet Earth\" (originariamente pubblicata nella colonna sonora di \"This Is It\") e incluso come traccia nell'album di remix, \"Immortal\".\nDescrizione.\nIntitolata originariamente \"What About Us\" (la cui demo \u00e8 reperibile on-line), la canzone fu scritta e composta dallo stesso Jackson, e prodotta da Jackson, David Foster e Bill Bottrell, durante le sessioni di registrazione dell'album \"Dangerous\" (1991), ma venne scartata dalla tracklist finale perch\u00e9 l'artista voleva lavorarci ancora sopra. Venne cos\u00ec ripresa da Jackson durante le sessioni di registrazione del successivo album, \"HIStory\", e terminata e registrata per tale album. Si tratta di una \"ballad\" che incorpora elementi di gospel, di blues e di opera. Il cantante aveva gi\u00e0 pubblicato in passato canzoni socialmente consapevoli, sia nei suoi album che come singoli benefici, come \"We Are the World\", scritta da Jackson e Lionel Richie nel 1985 per raccogliere fondi per le popolazioni affamate dell'Africa, \"Man in the Mirror\", pubblicata sull'album \"Bad\" del 1987, e \"Heal the World\", pubblicata sull'album \"Dangerous\"; tuttavia \"Earth Song\" \u00e8 stata la prima che ha apertamente affrontato il problema dell'ambiente e il benessere degli animali. Jackson descrisse cos\u00ec la genesi e l'ispirazione per la canzone:\nGenesi dell'opera.\nL'artista inizi\u00f2, pertanto, la composizione del brano durante la sua seconda notte all'Hotel Imperial di Vienna, il 1\u00ba giugno 1988, durante il passaggio in citt\u00e0 del suo primo tour mondiale da solista, il \"Bad World Tour\". Mentre era nella sontuosa suite imperiale dell'hotel e dalla finestra poteva scorgere tutta l'opulenza dei musei, le cattedrali e il teatro dell'Opera di Vienna, un luogo lontano anni luce dalle sue origini modeste nella casa di mattoni di Gary, Indiana, ma allo stesso tempo cos\u00ec carico di storia della musica essendo la citt\u00e0 adottiva di uno dei suoi idoli, Wolfgang Amadeus Mozart, l'artista inizi\u00f2 a concepire un brano che parlasse delle disuguaglianze sociali e dei problemi del mondo. I media in quegli anni erano pieni di notizie su un'escalation di problemi ambientali e sociali di vario genere, come l'infinita guerra in Terra Santa, l'inquinamento atmosferico e la deforestazione in Amazzonia, al punto che la copertina della \"Persona dell'anno\" del \"Time\" nel 1988 venne dedicata alla \"Terra in pericolo di estinzione\" piuttosto che a un personaggio famoso. Jackson non si occupava di politica, ma era un uomo molto religioso ed era stato cresciuto da sua madre, Katherine Jackson, con gli insegnamenti dei Testimoni di Geova (religione che l'artista aveva abbandonato nel 1987) di predicazione e ad amare i propri simili e gli animali come Dio comandava. Jackson era solito visitare orfanotrofi e ospedali pediatrici in ogni citt\u00e0 dove si recava, e, anche questo suo lavoro di filantropia fu da ispirazione per la prima stesura del brano. Jackson cre\u00f2, dunque, quella notte stessa \"Earth Song\", un brano che era allo stesso tempo un lamento e una supplica. Il coro fu ci\u00f2 che scatur\u00ec prima nella sua mente ed era un lamento senza parole. Prese il suo mini registratore portatile, che portava sempre con s\u00e9, e inizi\u00f2 a registrare una prima demo; gli accordi erano semplici, ma potenti: una triade di LA bemolle minore a DO diesis, poi la modulazione, triade di SI bemolle minore a MI bemolle. Dopodich\u00e9 lavor\u00f2 all'introduzione e ad alcuni dei versi.\nRegistrazione.\nUna volta scartato il brano dall'album \"Dangerous\", quando le registrazioni di \"HIStory\" iniziarono presso gli studi The Hit Factory di New York, nel gennaio del 1994, Jackson era veramente entusiasta di tornare a lavorare su \"Earth Song\"; era abbastanza soddisfatto della demo, che aveva sviluppato con Bottrell durante le sessioni di \"Dangerous\", e la lunghezza del brano, l'arrangiamento e la produzione erano rimaste in gran parte le stesse, ma vennero aggiunti alcuni elementi fondamentali, soprattutto al culmine della canzone. Jackson si rivolse al famoso \u201chitmaker\u201d, David Foster, vincitore di 16 Grammy Award, per aiutarlo a completare la canzone. Il ruolo di Foster fu quello di aiutarlo a finalizzare i dettagli e aggiungere delle piccole rifiniture.\nFoster port\u00f2 nel team il talentuoso Bill Ross, che con l\u2019orchestra confer\u00ec alla canzone un suono pi\u00f9 pieno e pi\u00f9 potente, soprattutto nella parte degli ottoni impetuosi. L'ingegnere del suono, Rob Hoffman dichiar\u00f2 che \u00abl\u2019orchestra ha rafforzato l\u2019effetto drammatico. Ha fatto di questa bellissima canzone una vera e propria epopea\u00bb. Un'altra importante aggiunta fu l'impronta blues del chitarrista Michael Thompson. Prima di Thompson, Foster aveva offerto il ruolo ad Eric Clapton, ma, per diversi impegni precedenti, questa collaborazione salt\u00f2. Nella primavera del 1995, quando le registrazioni vennero trasferite nello studio Record One a Los Angeles, Jackson e il suo team si concentrarono sulle rifiniture finali. L'ingegnere del suono Matt Forger ha stimato che furono usati un totale di circa 40 nastri multi-traccia: \u00abLa registrazione \u00e8 passata attraversato vari formati. \u00c8 iniziata su un nastro analogico di 24 tracce, per poi essere commutata in digitale. La complessit\u00e0 e la quantit\u00e0 di lavoro investito \u00e8 semplicemente sbalorditivo\u00bb. Jackson si affid\u00f2 ancora una volta al suo storico ingegnere del suono e produttore, Bruce Swedien, per registrare di nuovo le sue parti vocali da solista, mentre per i cori torn\u00f2 ad affidarsi all'Andra\u00e9 Crouch Singers Choir, che avevano gi\u00e0 lavorato con lui ai cori delle canzoni \"Man in the Mirror\", \"Heal the World\", \"Will You Be There\" e \"Keep the Faith\". Per catturare l\u2019immediatezza e l\u2019intensit\u00e0 che Jackson voleva, Swedien registr\u00f2 con un microfono Neumann M-49 (invece del suo usuale SM7) e mise Jackson \u00abil pi\u00f9 vicino fisicamente possibile al microfono, eliminando cos\u00ec quasi tutti i primi riverberi del suono. Non ho usato nessuno schermo. Ho cercato di disporlo il pi\u00f9 vicino davanti a questo incredibile vecchio microfono. Il risultato \u00e8 stato sensibile, ma palpabile. Il vero scopo di registrare musica \u00e8 preservare l\u2019energia fisica della musica e il messaggio musicale in s\u00e9\u00bb.\nNel corso dei giorni successivi, Jackson e un nutrito piccolo gruppo d\u2019ingegneri, dormirono in studio pur di terminare il pezzo in tempo. Jackson registr\u00f2 le linee finali e le parti pi\u00f9 \"urlate\" del coro nell\u2019ultima sessione, in modo da preservare la voce nelle prime sessioni; Rob Hoffman ha ricordato: \u00abHa cantato e miscelato musica [...] Una sera, mentre si preparava a cantare l\u2019ultima parte vocale del suo canto (gli acuti liberatori finali di \"Earth Song\"), stavamo parlando di John Lennon. Gli ho raccontato la storia di quando Lennon registr\u00f2 \"Twist and Shout\" pur avendo la voce rauca, e sebbene la maggior parte della gente credeva che gridasse per creare l\u2019effetto, in realt\u00e0 era la sua voce che stava cedendo. L\u2019aneddoto gli \u00e8 piaciuto molto, e poi \u00e8 andato a cantare lasciando l\u2019anima nella sua interpretazione\u00bb.\nCom\u2019era sua abitudine, Jackson registr\u00f2 le sue parti vocali con tutte le luci dello studio spente. Bruce Swedien e il suo team di assistenti non vedevano niente dalla sala di controllo, ma rimasero sbalorditi dall'interpretazione di Jackson, proveniente dall\u2019oscurit\u00e0, che il critico musicale Joseph Vogel descrisse cos\u00ec: \u00abEra sorprendente. Era come se Jackson incanalasse con dolore e con una veemente e profetica voce, l\u2019energia attraverso i polmoni della Terra, esprimendo tutta la sofferenza del mondo. I presenti al momento della registrazione hanno ammesso che i loro capelli si drizzarono\u00bb.\nPromozione.\nEsibizioni dal vivo.\n\"Earth Song\" fu eseguita dal vivo dall'artista per la prima volta a Berlino il 4 novembre del 1995 in una performance esclusiva per il programma TV tedesco \"Wetten, dass..?\", trasmesso dalla ZDF, che, all'epoca, era il programma pi\u00f9 seguito della Germania. Con i capelli corti e lisci e con una camicia bianca, l'artista interpret\u00f2 la canzone improvvisando dei passi e, sul finale, salendo in cima ad una gru idraulica a piattaforma aerea, come quelle utilizzate durante le esibizioni live della canzone \"Beat It\" durante i suoi precedenti tour, mentre un gruppo gospel, composto da adulti e bambini, lo accompagnava nei cori finali. Questa esibizione port\u00f2 il singolo al numero 1 delle classifiche tedesche e fece raggiungere al programma gli oltre 18 milioni di telespettatori, tra i suoi ascolti pi\u00f9 alti di sempre.\nIn seguito si \u00e8 esibito nella canzone il 19 febbraio del 1996 a Londra ai Brit Awards 1996, con un'esibizione pi\u00f9 elaborata rispetto alla precedente; l'artista apparve vestito con un abito nero e rosso, come nel videoclip della canzone, in cima ad una passerella con uno schermo gigante alle sue spalle, che mostrava immagini di animali maltrattati e scene di incendi di foreste, disboscamento ed inquinamento, mentre alla fine venne raggiunto sul palco da un gruppo di bambini e adulti di tutte le razze che, dopo la fine della canzone, lasciavano il palco abbracciando e ringraziando l'artista che stava fermo sul palco con le braccia spalancate, mentre si era cambiato in un abito completamente bianco. A causa di questo finale, definito da alcuni media \"messianico\", l'esibizione ai Brit Awards cre\u00f2 anche alcune controversie a causa del fatto che il musicista dei Pulp, Jarvis Cocker, fosse salito sul palco ubriaco sul finale della performance di Jackson per protestare per il fatto che, secondo lui, Jackson si ergeva a \"nuovo Ges\u00f9 Cristo\". Jackson, in una dichiarazione ufficiale rilasciata alla fine dello show, si disse \u00abschifato e arrabbiato\u00bb per il gesto di Cocker.\nIn seguito Jackson si \u00e8 esibito nella canzone anche ai World Music Awards 1996, nel Principato di Monaco, l'8 maggio dello stesso anno, alla presenza della famiglia reale monegasca. L'esibizione fu pi\u00f9 contenuta rispetto alla precedente, e pi\u00f9 simile a quella della TV tedesca, le cui uniche differenze furono l'entrata e l'uscita sul palco dell'artista, che avveniva tramite un enorme globo terrestre che si apriva in due parti, e il finale improvvisato e cantato a cappella dal cantante, che aggiunse dei versi inediti alla canzone. Il 6 luglio dello stesso anno, Jackson ha interpretato la canzone anche al \"Royal Concert\" del Brunei, dove venne invitato ad esibirsi in un concerto speciale (del tutto simile al \"Dangerous World Tour\") per le celebrazioni del 50\u00ba compleanno del sultano, dove la esegu\u00ec come ultima canzone del concerto e dove nuovamente improvvis\u00f2 a cappella alcuni versi sul finale del pezzo.La canzone \u00e8 stata in seguito eseguita da Jackson durante il suo \"HIStory World Tour\" 1996-1997, dove sul palco veniva raggiunto da un carro armato che Jackson fermava piazzandosi davanti come il rivoltoso sconosciuto della protesta di Piazza Tienanmen. Ai due concerti benefici del \"Michael Jackson &amp; Friends\" del giugno 1999, la canzone venne eseguita da Jackson esibendosi da sopra un ponte che veniva simbolicamente \"bombardato\" e che crollava; ad uno dei due concerti, quello di Monaco di Baviera, Jackson rimase contuso alla fine della performance a causa di un guasto dell'effetto speciale del ponte, che precipit\u00f2 velocemente verso terra col cantante ancora sopra.\nJackson ha provato la canzone anche nella primavera del 2009 per il suo residency show, \"This Is It\", che alla fine non ebbe luogo a causa della sua improvvisa scomparsa. Fu l'ultima canzone interpretata da Michael Jackson prima della sua morte, allo Staples Center di Los Angeles durante le sessioni di prove del 24 giugno 2009.\nAi Grammy Awards 2010 la canzone venne eseguita come tributo a Jackson da Smokey Robinson, C\u00e9line Dion, Jennifer Hudson, Carrie Underwood e Usher, accompagnati da un video in 3D che Jackson aveva preparato per i concerti mai eseguiti del \"This Is It\".\nVideoclip.\nIl videoclip del brano venne diretto dal fotografo e regista inglese Nick Brandt e fu composto da scene girate appositamente per la canzone inframezzate da un montaggio di immagini di repertorio molto dirette che mostrano deforestazione, brutali uccisioni di animali a fini economici, esplicite immagini di estrema povert\u00e0 in Africa, ciminiere di industrie inquinanti e altri danni sociali e ambientali.\nLe immagini ex novo sono state girate nel marzo del 1995 in quattro regioni geografiche popolate da etnie diverse sofferenti o per la distruzione di flora e fauna, o per le guerre in atto nel novecento in ex-Jugoslavia; in un quinto ambiente desolato e in fiamme si aggira il cantante, con una camicia nera, una maglia rossa e dei pantaloni neri. Con il crescendo musicale del brano, pian, piano i cinque ambienti vengono investiti da un forte vento rinnovatore e salvifico accompagnato dal grido di dolore e liberazione di Jackson; il vento circonda l'intero pianeta Terra e porta a una ideale \"rinascita\" di bioclimi e vittime della guerra, lasciando cos\u00ec un segno di speranza nei confronti della civilt\u00e0 nel mondo.\nPubblicazione.\nIl video venne pubblicato per la prima volta nella seconda raccolta di video dell'album \"HIStory\" intitolata \"HIStory on Film, Volume II\" del 1997 (in VHS e DVD) dove apparve in una versione diversa da quella televisiva, che comprendeva l'aggiunta di vari nuovi suoni e un audio Dolby Digital 5.1 nel DVD; nel 2003 venne pubblicato per la prima volta nella sua versione televisiva (senza i suoni aggiunti) sulla raccolta video \"Number Ones\" (in DVD) e, in seguito, in \"\" del 2006 (in DualDisc) e in versione rimasterizzata nel box set \"Michael Jackson's Vision\" del 2010 (in DVD).\nRiconoscimenti.\nIl video ha ricevuto un \"Doris Day Music Award\" ai Genesis Awards del 1996, conferito a Jackson per la sensibilit\u00e0 musicale mostrata verso gli animali, ed ottenne anche una nomination ai Grammy Awards 1997 come \"Best Music Video, Short Form\".\nAccoglienza e successo commerciale.\n\"Earth Song\" ha ricevuto recensioni generalmente favorevoli dai critici musicali e dalle riviste specializzate, ricevendo negli anni anche diversi riconoscimenti dalle organizzazioni ambientali di tutto il mondo. \"Rolling Stone\" la descrisse cos\u00ec: \u00abLa lenta opera blues \"Earth Song\", per tutti i suoi nobili sentimenti, suona principalmente come un pezzo forte\u00bb. Il critico ed esperto musicale Joseph Vogel defin\u00ec la canzone la \"magnum opus\" di Michael Jackson, descrivendola con queste parole: \u00abHa sovvertito le aspettative per gli inni tradizionali. Al posto del nazionalismo, immaginava un mondo senza confini o gerarchie. Al posto del dogma o dell'umanesimo antropocentrico, aspirava a una visione pi\u00f9 ampia di armonia ecologica e sostenibilit\u00e0. Al posto della semplicistica propaganda per una causa, era una genuina espressione artistica\u00bb.\nIl singolo fu un grande successo anche di vendite raggiungendo la Top-Five nelle classifiche di molti paesi europei, specialmente nel Regno Unito, dove rimase per ben sei settimane consecutive alla prima posizione della Official Singles Chart, con una vendita complessiva di oltre 1.270.000 copie (al 2018), diventando cos\u00ec il singolo di Jackson con il secondo maggior successo di sempre nel Regno Unito, dopo \"Billie Jean\", e in Germania, dove rimase invece alla numero uno per cinque settimane consecutive. Nel 2009, dopo la morte di Jackson, la canzone \u00e8 rientrata nelle principali classifiche mondiali, raggiungendo inoltre la vetta della Eurochart Hot 100 Singles."}
{"id": "1789045", "revid": "1543377", "url": "https://it.wikipedia.org/wiki?curid=1789045", "title": "Fool Moon", "text": "Fool Moon \u00e8 un romanzo fantasy contemporaneo giallo scritto da Jim Butcher. \u00c8 il secondo romanzo nella serie The Dresden Files che segue le avventure del personaggio di Harry Dresden, l'unico mago professionista nella Chicago dei giorni nostri.\nTrama.\nDresden si ritrova ad investigare su di una serie di omicidi particolarmente efferati che ad una prima analisi sembrano essere l'operato di una o pi\u00f9 belve ferali. I rapporti con la polizia e con il Luogotenente Karrin Murphy non sono affatto buoni dopo gli accadimenti di \"Storm Front\" e Dresden dovr\u00e0 anche guardarsi dalla continua minaccia delle ricerche investigative dell'FBI. Dalle prime ricerche scopre che diversi tipi di licantropi si aggirano nell'ombra della citt\u00e0 di Chicago quando la luna \u00e8 piena..."}
{"id": "1789050", "revid": "188323", "url": "https://it.wikipedia.org/wiki?curid=1789050", "title": "Trasponder", "text": ""}
{"id": "1789053", "revid": "110157", "url": "https://it.wikipedia.org/wiki?curid=1789053", "title": "Placoglobina", "text": "La placoglobina (omologa della gamma-Catenina) \u00e8 una proteina citoplasmatica originariamente identificata come componente dei desmosomi, dove si lega alla Desmogleina I (appartenente alla famiglia delle Caderine).\nPossiede principalmente funzioni di adesione cellulare e di trasduzione del segnale essendo componente dei complessi Caderina-Catenina, localizzati a livello dei siti di ancoraggio fra filamenti di actina e \"maculae adhaerentes\" nelle cellule epiteliali. \nMutazioni dei geni codificanti per la placoglobina sono coinvolte in alcune cardiomiopatie, come la cardiomiopatia ventricolare destra aritmogena."}
{"id": "1789062", "revid": "1543377", "url": "https://it.wikipedia.org/wiki?curid=1789062", "title": "Coroico", "text": "Coroico (in lingua quechua \"Quruyqu\") \u00e8 un comune (\"municipio\" in spagnolo) della Bolivia nella provincia di Nor Yungas (dipartimento di La Paz) con 14.329 abitanti (dato 2010).\nDa qui inizia la strada denominata via degli Yungas considerata la pi\u00f9 pericolosa del mondo.\nCantoni.\nIl comune \u00e8 suddiviso in 3 cantoni (popolazione al 2001):"}
{"id": "1789071", "revid": "1543377", "url": "https://it.wikipedia.org/wiki?curid=1789071", "title": "Indestructible (album Disturbed)", "text": "Indestructible \u00e8 il quarto album in studio dei Disturbed, gruppo musicale alternative metal statunitense. Registrato ai Groovemaster Studios di Chicago, in Illinois, ed auto-prodotto, \"Indestructible\" \u00e8 il primo album del gruppo realizzato senza Johnny K, il produttore dei tre album precedenti: \"The Sickness\" (), \"Believe\" () e \"Ten Thousand Fists\" ().\nSecondo la band, le tematiche dell'album sono significativamente pi\u00f9 tetre dei loro precedenti lavori. Alcuni dei brani includono esperienze che il cantante David Draiman ebbe nel corso degli anni precedenti alla produzione dell'album, come cattive relazioni sentimentali, un incidente motociclistico in cui fu coinvolto ed il suicidio della sua ragazza quando aveva 16 anni. Nonostante questi argomenti, la title track, \"Indestructible\", \u00e8 dedicata e pensata per incoraggiare i militari in combattimento e sollevargli il morale. Due delle tracce, \"Perfect Insanity\" e \"Divide\", erano state scritte in precedenza e dovevano essere inserite nel primo album, \"The Sickness\".\n\"Indestructible\" fu pubblicato il 3 giugno 2008 in formato compact disc ed in due differenti edizioni digipak, limitata e speciale; l'album vendette oltre 253.000 copie la prima settimana e debutt\u00f2 al primo posto della classifica Billboard 200, diventando il terzo album consecutivo della band a raggiungere tale traguardo. Accolto da recensioni contrastanti da diversi critici, ha ottenuto un punteggio del 57% sul sito di recensioni Metacritic, basato su sei recensioni. L'album venne certificato disco di platino dalla RIAA nell'aprile dell'anno successivo per aver venduto oltre 1.000.000 di copie negli Stati Uniti. Il singolo \"Inside the Fire\" venne nominato ai Grammy Award del 2009 nella categoria \"miglior interpretazione hard rock\".\nRegistrazione e produzione.\nDopo aver preso parte al tour in supporto all'album precedente, \"Ten Thousand Fists\", la band prese una pausa. Durante questo periodo, il batterista Mike Wengren si spos\u00f2 ed il chitarrista Dan Donegan ebbe una figlia, Maya. Dopo la pausa, il gruppo and\u00f2 ai Groovemaster Studios di Chicago, in Illinois, ed inizi\u00f2 a comporre alcuni brani. \"Indestructible\" \u00e8 il primo album auto-prodotto dei Disturbed, ovvero registrato senza godere della collaborazione di Johnny K, produttore dei tre album precedenti. La band fu comunque in grado di occuparsi direttamente del disco, nonostante avesse realizzato insieme a Johnny K due album consecutivi che debuttarono al primo posto in classifica. Come ha motivato il cantante David Draiman, \u00abAbbiamo imparato a produrre e ci piacerebbe provare [l'auto-produzione].\u00bb.\nPrima dell'inizio della scrittura dei testi, Donegan compose dei \"riff\" di chitarra; la band di conseguenza li ascolt\u00f2 e scrisse, basandosi su di essi, il resto della musica. Come dichiar\u00f2 lo stesso chitarrista, \u00abIl processo di scrittura \u00e8 [...] pi\u00f9 o meno lo stesso sin dall'inizio [...] di questa band. Sono sempre stati i \"riff\" [a dare l'avvio al processo].\u00bb. Wengren, il batterista, comment\u00f2: \u00abCreiamo sempre \"riff\" e ritmi, ma non \u00e8 finita fino a quando non torniamo a casa e riusciamo a chiarirci le idee, rilassandoci per un po' ed arrivare poi, specialmente Danny ed io, ad una soluzione; solamente sparando fuori \"riff\" e ritmi la musica comincia finalmente a prendere vita.\u00bb. Il bassista John Moyer lasci\u00f2 lo studio durante la fase di registrazione, dal momento che sua moglie era incinta. Donegan e Wengren gli inviarono i demo tramite email ed egli continu\u00f2 a scrivere la parte del basso delle canzoni dal suo studio di casa. Nell'ottobre del 2007 sua moglie Kristen diede alla luce il loro secondo figlio, Logan. Riguardo all'elettronica dell'album, Donegan disse: \u00abQuando le basi della chitarra, del basso e della batteria vennero stabilite, in un primo momento non avevo visto che c'era un sacco di spazio per l'elettronica e, quando le canzoni iniziarono a svilupparsi, volevo provare e giocare con alcuni effetti elettronici.\u00bb.\nQuando la composizione strumentale fu completata, Draiman inizi\u00f2 a scrivere versi melodici per ogni canzone. Egli comment\u00f2: \u00abSono un grande sostenitore dell'atmosfera musicale e della sua sensazione; il modo in cui ti fa sentire la musica di una canzone dovrebbe far capire di cosa tratter\u00e0 e cos\u00ec, se vuoi dire qualcosa che abbia un senso, ma la musica non lo sorregge, che senso ha?\u00bb. La prima canzone completa in termini musicali fu \"The Night\"; Draiman ne termin\u00f2 il testo in tre giorni. Questa traccia tent\u00f2 pi\u00f9 volte il cantante di chiamare l'album \"The Night\"; \u00abLa strumentazione era cos\u00ec fredda e oscura che mi ci sono immediatamente piombato dentro.\u00bb. Quando vennero realizzate le prime canzoni, la band le sped\u00ec alla loro etichetta discografica, la Reprise Records, ed aspettarono la loro approvazione per continuare a scriverne altre. Dopo aver ricevuto il consenso, scrissero il resto dei brani.\nWengren comment\u00f2, \u00abPensammo sarebbe stato bello, specialmente per i fan, se avessimo inserito una o due canzoni che vennero scritte nel periodo di \"The Sickness\". Danny port\u00f2 dei vecchi nastri demo, parlo di dodici anni fa, quando furono scritte \"Down with the Sickness\" e \"Stupify\".\u00bb. \"Perfect Insanity\" e \"Divide\" entrarono quindi nella lista tracce di \"Indestructible\". Il gruppo inoltre incise una versione della canzone \"Midlife Crisis\" dei Faith No More. Draiman comment\u00f2, \u00abAbbiamo preso la canzone, rinnovandola e modernizzandola secondo il nostro livello attuale, e la canzone fa paura.\u00bb. Il brano, tuttavia, non venne poi inserito nella lista definitiva delle tracce, ma pubblicato su \"Covered, A Revolution in Sound\"\nScelta del nome.\nStando a Wengren, la scelta del nome dell'album necessit\u00f2 di maggior tempo rispetto alle altre incisioni dei Disturbed; la band, originariamente, voleva intitolarlo \"The Night\", perch\u00e9 la canzone omonima fu la prima ad essere completata e deline\u00f2 la direzione musicale che il gruppo intendeva intraprendere per l'album. Il disco aveva una canzone il cui titolo provvisorio era \"Defend\", ma fu in seguito rinominata in \"Indestructible\". Come spiegato da Donegan, quando venne cambiato il nome, la band sent\u00ec che il titolo aveva \u00abun impatto maggiore\u00bb. Draiman disse che l'album fu chiamato \"Indestructible\" perch\u00e9 il titolo \u00absta a simbolizzare il fatto che siamo ancora fottutamente qui, che non siamo stati distrutti, che siamo resistiti alla prova del tempo.\u00bb.\nPer quanto riguarda la scelta del titolo, Moyer comment\u00f2: \u00abDi solito c'\u00e8 qualche nome o frase che in qualche modo riassume ci\u00f2 di cui tratter\u00e0 l'album. [...] La sensazione \u00e8 che \u00e8 un disco aggressivo, un disco che spacca il culo.\u00bb. Donegan, commentando il significato del titolo, dichiar\u00f2, \u00abNoi sentiamo di essere diventati indistruttibili per essere sopravvissuti cos\u00ec tanto tempo in questo settore ed aver continuato ad avere successo.\u00bb. Draiman concluse, \u00abNe abbiamo passate tante. Non importa cosa ci viene gettato addosso, come band, non importa cosa succede nell'ambiente musicale, noi siamo ancora qui, siamo ancora vitali, ed ancora in piedi.\u00bb.\nStile musicale e temi dei testi.\nLa voce del gruppo, David Draiman, dichiar\u00f2 che i testi dell'album furono ispirati da vari avvenimenti accadutigli nel corso degli anni precedenti; \u00abHo avuto un incidente in moto ed il mio garage \u00e8 bruciato con dentro molti dei miei veicoli.\u00bb, comment\u00f2 Draiman. \u00abHo avuto delle brutte relazioni da cui sono entrato ed uscito, che mi hanno lasciato un marchio.\u00bb. La canzone \"Indestructible\" \u00e8 un \u00abinno per i soldati\u00bb, disse, \u00abed \u00e8 stata pensata per essere qualcosa che li facesse sentire invincibili, che distruggesse le loro paure, facendoli sentire forti, ed \u00e8 questo ci\u00f2 che fa l'intero lavoro. \u00c8 musica che ti aiuta a rafforzarti.\u00bb, concluse. Altri brani riguardano \u00abrelazioni veramente brutte\u00bb, come \"Deceiver\" e \"Inside the Fire\"; quest'ultima in particolare descrive Draiman in piedi, di fronte al corpo della fidanzata appena suicidatasi, mentre il Diavolo gli sussurra all'orecchio di fare lo stesso, in modo da poter tornare di nuovo con lei. \"The Night\" vuole \u00absemplicemente ritrarre la notte quasi come un'entit\u00e0 vivente che ti rende libero.\u00bb. Il senso di \"Perfect Insanity\" invece \u00e8 quello di \u00abgiocare con l'idea della follia, venendo da te dal punto di vista dell'individuo che \u00e8 [pazzo] e mettendo in allarme le persone intorno a lui [...] con le sue tendenze psicotiche.\u00bb. La canzone \"Divide\" \u00absi oppone all'idea \"Oh, siamo un unico gruppo, siamo tutti uniti!\". Chi se ne frega, sii te stesso, sii individuale, distinguiti, lascia il tuo segno, lascia un impatto.\u00bb. Commentando \"Fa\u00e7ade\", Draiman disse che \u00e8 \u00abuna canzone vista dalla prospettiva di una ragazza in una relazione nella quale lei sta... lei sta pensando di ucciderlo, come si legge sulle notizie di cronaca.\u00bb.\nPer rendere compatibili i testi che aveva in mente con la musica, Draiman disse alla band, \u00abdatemi la vostra pi\u00f9 oscura, sporca e aggressiva merda ritmica tribale che potete gettarmi addosso.\u00bb. Prima della pubblicazione dell'album, il chitarrista Dan Donegan support\u00f2 quest'idea, affermando \u00abmusicalmente, ha molte pi\u00f9 palle di quanto abbiamo scritto finora. [...] Stiamo cercando di avere una buona combinazione degli elementi dei tre precedenti dischi per cercare di evolverlo in qualcosa di fresco e nuovo anche per noi stessi.\u00bb. Dan Marsicano di 411mania.com comment\u00f2 \"Perfect Insanity\" dicendo di avere \u00abun breve ma dolce assolo, con una batteria con doppia cassa ed un veloce riff perforante.\u00bb. Stessa critica per \"Divide\", dicendo che \u00absegue lo stesso modello [di \"Perfect Insanity\"], con un suono di chitarra aggressivo seguito dalla voce di Draiman, la quale \u00e8 un mix delle solite melodie con dei sorprendenti growl qua e l\u00e0.\u00bb. Inoltre, secondo Marsicano, \"Inside the Fire\" ha \u00abun assolo memorabile ed un tema tetro che lo circonda.\u00bb e \"The Night\" \u00e8 una \u00abtraccia dal sound epico, con uno dei migliori assoli che Donegan abbia mai composto ed un coro orecchiabile.\u00bb. Chris Akin di Metaleater present\u00f2 l'album dicendo che \u00e8 pieno di hook e che il chitarrista Donegan ha un \u00abmaggior approccio anni '80\u00bb a causa dei suoi assoli. Per Christian Hoard di \"Rolling Stone\" l'album contiene \u00abuna struttura di chitarra meticolosamente costruita, versi seghettati e ritornelli catartici.\u00bb.\nPromozione.\nLa campagna promozionale per \"Indestructible\" inizi\u00f2 alla fine del 2007, attuando la strategia della pubblicazione gratuita di contenuti digitali e materiale pubblicitario per i fan. La promozione cominci\u00f2 con la distribuzione di adesivi ai concerti. L'etichetta dei Disturbed, la Reprise Records, in collaborazione con i rivenditori della Hot Topic, azienda venditrice di CD oltre che di vestiti ed accessori di gruppi musicali, fece inserire un CD dimostrativo di \"Indestructible\" in ogni articolo della band ed infine, nel 2008, mise in commercio un vinile da 7 pollici in edizione limitata contenente due canzoni, \"Indestructible\" e \"Inside the Fire\". Nel febbraio del 2008 un campione audio di anteprima venne postato sul profilo MySpace del gruppo per promuovere l'album. Il campione, titolato \"Perfect Insanity\", non era altro che la nuova versione di una canzone scritta precedentemente alla pubblicazione di \"The Sickness\" che non era mai stata pubblicata sino a quel momento su un album, ma solamente, nella vecchia versione, nel DVD \"M.O.L.\" (). La traccia completa, successivamente, fu resa disponibile al download gratuito tramite il sito web dei Disturbed, sempre per scopi promozionali.\nNel marzo del 2008, per l'evento Operation MySpace, i Disturbed si esibirono in un concerto in Kuwait per le truppe statunitensi in servizio in quella regione. Il concerto fu anche trasmesso in diretta su MySpace e venne guardato da pi\u00f9 di tre milioni di persone. Sempre a marzo, un altro campione d'esempio, \"Inside the Fire\", appar\u00ec sul profilo MySpace del festival Rock on the Rage. Venne poi fatto sapere che la traccia sarebbe stata la prima ad essere pubblicata come singolo e che sarebbe stato girato un video musicale per essa diretto da Nathan Cox. Il 24 marzo \"Inside the Fire\" debutt\u00f2 su oltre sessanta stazioni radio negli Stati Uniti. Venne pubblicata e resa disponibile al download il giorno successivo in formato digitale. Il 2 maggio il video musicale per il brano venne pubblicato sul sito della band.\nNell'aprile del 2008, sempre tramite il sito ufficiale, fu possibile preordinare una versione limitata in formato digipak di \"Indestructible\". Quest'edizione speciale conteneva, oltre che all'album, una traccia bonus chiamata \"Run\", un DVD contenente un documentario sulla creazione dello stesso album e dei video didattici (chiamati \"Indestructionals\") su come suonare alcune canzoni, un poster avvolgibile, una targhetta VIP che garantiva l'accesso a speciali eventi del gruppo durante il 2009 ed infine un codice che consentiva l'accesso alla sezione del sito dedicata a \"Inside the Fire\". Un'altra edizione speciale preordinabile era disponibile attraverso l'iTunes Store ed includeva tre tracce bonus registrate dal vivo, oltre che l'intero album. Infine, un'altra versione preordinabile dell'album consentiva, a chi l'avesse preordinato tramite i rivenditori della catena di prodotti elettronici Best Buy, di scaricare gratuitamente due canzoni per il videogioco \"Rock Band\", ovvero \"Indestructible\" e \"Inside the Fire\".\nIl 20 agosto, sul sito dei Disturbed, venne pubblicato un video musicale diretto da Noble Jomes per il terzo singolo estratto, nonch\u00e9 title track, \"Indestructible\". Il singolo venne pubblicato in formato digitale il 29 settembre 2008 ed il video venne incluso nell'EP \"Live &amp; Indestructible\", uscito il giorno seguente, assieme a tre canzoni eseguite al concerto in diretta su Internet al Deep Rock Drive. Jones inoltre diresse, nel gennaio del 2009, il video musicale per il quarto singolo, \"The Night\", il quale venne pubblicato nel marzo successivo.\nPubblicazione.\nAccoglienza.\nSul sito di recensioni Metacritic, \"Indestructible\" ha ricevuto un 57 su 100, basato su sei critiche. \u00abEssendo il primo lavoro auto-prodotto dalla band, i Disturbed avevano l'opportunit\u00e0 di creare liberamente la propria musica, senza interferenze esterne\u00bb, sostenne Dan Marsicano di 411mania.com, dicendo inoltre che \u00abl'auto-produzione ha portato tuttavia ad una mancanza di orientamento che, alla fine, ha peggiorato l'album, anzich\u00e9 migliorarlo.\u00bb. Il lavoro del chitarrista Dan Donegan fu lodato e Chad Bowar, di About.com, fece notare che molte delle canzoni sono guidate dalla chitarra. Anche Chris Akin di Metaleater lod\u00f2 Donegan, dicendo: \u00abSe c'\u00e8 una crescita nella band, \u00e8 la chitarra. Dan Donegan usa maggiormente un approccio anni '80 rispetto ai precedenti lavori.\u00bb. AllMusic elogi\u00f2, con James Monger, \"Indestructible\", indicando che piuttosto di prendere elementi melodici da band come Pantera, come successe per i precedenti album del gruppo, questo lavoro \u00e8 molto pi\u00f9 simile alle sonorit\u00e0 di band come Metallica o AC/DC\n. Metalitalia ha dato all'album un 8 su 10.\n\"Indestructible\", comunque, ricevette delle critiche negative. Per Jim Kaz di IGN, il cantante David Draiman \u00abha una voce eccessivamente forzata\u00bb. Kaz, inoltre, trova che \u00able melodie sono tutte molto simili nello stile e nella struttura. [...] In sostanza, c'\u00e8 ben poco che si distingue.\u00bb, continuando poi dicendo che l'album sembra \u00abobsoleto\u00bb. Secondo Andrew Blackie di PopMatters, nonostante abbia delle consistenti fondamenta musicali, \"Indestructible\" manca di significato: \u00abHanno finito col suonare in modo un po' dispersivo.\u00bb.\nVendite ed impatto.\n\"Indestructible\" vendette oltre 253.000 copie la settimana in cui venne pubblicato, diventando cos\u00ec il loro terzo album consecutivo a debuttare alla posizione numero 1 della Billboard 200, traguardo raggiunto solo da altre sei band; rimase in cima alla classifica per cinque settimane, arrivando poi alla numero uno anche in Canada, Australia e Nuova Zelanda. \"Indestructible\" venne certificato disco d'oro dalla RIAA il 17 luglio 2008 per aver venduto 500.000 copie negli Stati Uniti e disco di platino l'8 aprile 2009 per aver raggiunto il milione di vendite. L'album ha inoltre venduto un altro milione di copie nel resto del mondo. Il singolo \"Inside the Fire\" venne notevolemente trasmesso alla radio; rest\u00f2 alla numero uno nella classifica Active Rock di Mediabase per 14 settimane, segnando cos\u00ec il record di maggior permanenza alla prima posizione in quella classifica. Il singolo venne anche nominato ai Grammy Award 2009 nella categoria \"miglior interpretazione hard rock\". Anche la title track, \"Indestructible\", raggiunse la prima posizione nella stessa classifica, diventando la seconda canzone dei Disturbed ad essere stata alla numero uno in quella classifica nel 2008.\nTracce.\nDurata totale: 52:28\nDurata totale: 52:46"}
{"id": "1789072", "revid": "22356", "url": "https://it.wikipedia.org/wiki?curid=1789072", "title": "Castoro gigante", "text": ""}
{"id": "1789073", "revid": "830939", "url": "https://it.wikipedia.org/wiki?curid=1789073", "title": "Ernst Gr\u00fcnfeld", "text": "Specializzato nella teoria delle aperture, fu per un breve periodo, dopo la prima guerra mondiale, uno dei giocatori di scacchi pi\u00f9 forti del mondo.\nBiografia e carriera.\nDopo aver perso una gamba durante la sua infanzia a causa della povert\u00e0, cominci\u00f2 a studiare intensamente gli scacchi, guadagnandosi rapidamente la fama di forte giocatore nel club locale di scacchi, il \"Wiener Schach-Klub\".\nPochi tornei vennero giocati durante la prima guerra mondiale, ostacolando le possibilit\u00e0 di Gr\u00fcnfeld di giocare contro i migliori scacchisti del mondo. In questo periodo gioc\u00f2 molte partite per corrispondenza e studi\u00f2 profondamente le aperture, iniziando a creare una libreria di testi scacchistici che conserv\u00f2 nel suo piccolo appartamento viennese fino alla morte.\nLa sua reputazione come esperto di aperture si form\u00f2 durante gli anni venti; in questo periodo cominci\u00f2 ad avere successo anche nei tornei, vincendo tra gli altri quelli di Vienna nel 1920 (a pari merito con Tartakover) e nel 1927, di Margate nel 1923, di Merano nel 1924, di Budapest nel 1926 (a pari merito con Mario Monticelli); vinse inoltre nel 1928 e nel 1933 a Vienna il \"Trebitsch Memorial\" (il primo a pari merito con S\u00e1ndor Tak\u00e1cs, il secondo con Hans M\u00fcller). Fu primo anche al torneo di Ostrava del 1933, e secondo nel torneo di Posen, dietro a Paul Keres, nel maggio del 1943.\nNell'aprile del 1922, durante il torneo di Pie\u0161\u0165any, introdusse la difesa Gr\u00fcnfeld nella partita contro Friedrich S\u00e4misch, pareggiando in 22 mosse; lo stesso anno la us\u00f2 per sconfiggere Aleksandr Alechin nel torneo di Vienna. Tuttavia non gioc\u00f2 spesso quest'apertura.\nGr\u00fcnfeld partecip\u00f2 per l'Austria a quattro Olimpiadi degli scacchi (1927, 1931, 1933, 1935); la sua miglior prestazione fu alla prima partecipazione, raggiungendo il punteggio di 9,5 su 12.\nDivenne Grande Maestro Internazionale nel 1950, quando il titolo venne istituito dalla FIDE.\nVerso la fine degli anni Cinquanta partecipava a pochi tornei, lavorando principalmente alla sua libreria, che arriv\u00f2 a riempire l'intero salotto della sua casa. Mor\u00ec di obesit\u00e0 a Vienna nel 1962.\nStile di gioco.\nIl suo stile di gioco era modellato su quello di Akiba Rubinstein; la sua prima mossa era sempre 1. d4 (l'apertura di donna). Sebbene affermasse di non compiere errori in apertura, Gr\u00fcnfeld evitava generalmente le varianti complesse, e tendeva a pattare molte partite: la sua abilit\u00e0 non era sufficiente a sconfiggere i migliori giocatori.\nScritti.\nGr\u00fcnfeld scrisse molti articoli sulle aperture su varie riviste di scacchi: la sua prima pubblicazione risale a prima che compisse vent'anni, sul \"Wiener Schachzeitung\"; l'argomento era la partita spagnola. Pubblic\u00f2 articoli in Germania, in Belgio, nell'Unione Sovietica e in Bulgaria: quest'ultimo era il suo mercato favorito, perch\u00e9 veniva pagato con cibo.\nPubblic\u00f2 diversi libri, che furono generalmente bene accolti. Tra questi i pi\u00f9 noti furono \"The Queen's Pawn Game and the Queen's Gambit Declined\" (del 1924) e \"Taschenbuch der Eroffnungen im Schach\" (del 1953)"}
{"id": "1789079", "revid": "838137", "url": "https://it.wikipedia.org/wiki?curid=1789079", "title": "Expeditio burica", "text": ""}
{"id": "1789084", "revid": "92723", "url": "https://it.wikipedia.org/wiki?curid=1789084", "title": "Casa Arryn", "text": "La Casa Arryn \u00e8 una casata nobiliare facente parte del mondo della saga fantasy \"Cronache del ghiaccio e del fuoco\" di George R. R. Martin.\nGli Arryn sono i Protettori dell'Est e dominano l'omonima valle. La loro residenza \u00e8 nell'inespugnabile roccaforte di Nido dell'Aquila (\"The Eyrie\" nell'edizione originale). Nelle loro terre il cognome dato ai bastardi \u00e8 \"Stone\".\nIl loro stemma \u00e8 un falcone che sormonta la luna, bianca in campo blu cielo.\nStoria.\nPrima dell'arrivo degli Andali, la Valle era governata dal Re delle Montagne dei Primi Uomini. Ser Artys Arryn, del sangue degli Andali, sconfisse l'ultimo Re delle Montagne e gli Arryn divennero Re delle Montagne e della Valle. Rinominarono queste terre come la Valle di Arryn. Per via dell'usanza di sposare altri nobili Andali, Casa Arryn risulta essere la casata di pi\u00f9 pura discendenza Andala. Nel corso dei secoli per\u00f2, gli Arryn vengono decimati da varie tragedie che lasciano la casata povera di membri legittimi.\nDurante le Guerre di Conquista si sottomisero ad Aegon il Conquistatore della Casa Targaryen e furono da lui nominati lord della Valle e Protettori dell'Est. Durante la \"Ribellione di Robert\", lord Jon Arryn, lord della Valle, si schier\u00f2 con Robert Baratheon.\nMembri della casata.\nJon.\nLord Jon Arryn \u00e8 stato il signore di Nido dell'Aquila.\n\u00c8 stato come un secondo padre per Eddard Stark e Robert Baratheon, che ha cresciuto come suoi protetti, e quando il Re Folle uccide Rickard e Brandon Stark, rispettivamente padre e fratello di Eddard, dopo che il principe Rhaegar aveva rapito Lyanna Stark, sorella di Eddard e promessa sposa di Robert, scoppia la guerra e Jon si schiera al fianco dei due. Prende come terza moglie Lysa Tully, figlia minore di lord Hoster e cognata di Eddard, dalla quale ha finalmente un erede, Robert, chiamato cos\u00ec in onore dell'amato re.\nA guerra terminata diviene Primo Cavaliere, rimanendo in carica per circa quindici anni e facendosi carico di tutti gli oneri e problemi dei Sette Regni, ma non riesce a impedire che il re spenda enormi somme di denaro per tornei e altre manifestazioni portando il regno quasi alla bancarotta. Uomo giusto, saggio e ponderato, dimostra di essere un governante di gran lunga migliore dell'inadeguato Robert Baratheon, nonch\u00e9 l'unico in grado di arginare con la sua pazienza l'indole collerica del re. Stannis Baratheon, fratello minore di Robert, sospetta che i figli della regina Cersei Lannister non siano del fratello ma di Jaime Lannister, gemello di Cersei, e confida i suoi dubbi a Jon: i due iniziano quindi a investigare e cercano i numerosi figli illegittimi di Robert. Jon trova conferma dei sospetti di Stannis consultando un volume che raccoglie tutti i nomi e le caratteristiche fisiche dei nobili dei Sette Regni ma la sua salute comincia a peggiorare improvvisamente la sera stessa in cui prende in prestito il libro; nelle sue ultime ore di agonia continua a ripetere \"Robert\" e la frase \"Il seme \u00e8 forte\": la moglie Lysa, che lo assiste, crede si riferisca a loro figlio ma pi\u00f9 probabilmente si trattava di un indizio su ci\u00f2 che aveva scoperto.\nL'improvvisa morte del Primo Cavaliere suscita molte perplessit\u00e0 e si pu\u00f2 considerare l'inizio della saga; la verit\u00e0 viene a galla diverso tempo dopo quando, durante un'estrema dichiarazione d'amore di Lysa nei confronti di Petyr Baelish, la donna ricorda di come ha avvelenato il marito usando le Lacrime di Lys, un potente veleno inodore e insapore; il piano, architettato dallo stesso Ditocorto, aveva molteplici obiettivi: liberarsi di Jon per sposare Lysa e diventare finalmente nobile e impedire che l'erede di Jon venisse allevato da Stannis. Anche la lettera di Lysa a sua sorella Catelyn, moglie di Ned, \u00e8 stata un'idea di Petyr per seminare discordia tra i Lannister e gli Stark.\nNella serie televisiva \"Il Trono di Spade\", tratta dai romanzi, \u00e8 interpretato da John Standing.\nRobert.\nPrimo e unico figlio di Jon Arryn e Lysa Tully, dopo la misteriosa morte del padre diventa per diritto di nascita il lord del Nido dell'Aquila e Protettore della Valle. Causa l'et\u00e0 avanzata e i vari problemi di concepimento della coppia, Robert nasce con problemi fisici, il pi\u00f9 vistoso dei quali \u00e8 un tremitio del corpo che lo costringe a subire salassi quasi ogni giorno. \u00c8 emotivamente fragile e sempre alla ricerca di una figura materna che gli possa dare supporto e compagnia. Vive nel castello pi\u00f9 alto dei Sette Regni, e non si muove mai da l\u00ec, prima a causa della iper-protettivit\u00e0 della madre e successivamente per necessit\u00e0.\nNella serie televisiva \"Il Trono di Spade\", tratta dai romanzi, viene chiamato Robin Arryn, per evitare di essere confuso con Robert Baratheon, ed \u00e8 interpretato da Lino Facioli.\nMembri acquisiti.\nLysa Tully.\n\u00c8 la seconda figlia di Hoster Tully, lord delle Terre dei Fiumi. All'et\u00e0 di sedici anni sposa Jon Arryn dandogli un figlio, Robert. Si scoprir\u00e0 che \u00e8 stata lei ad assassinare il marito. Muore cadendo da un'enorme altezza, spinta nel vuoto dal suo secondo marito, lord Petyr Baelish.\nHarrold Hardyng.\nSoprannominato \"Harry l'Erede\", Harrold \u00e8 un ragazzo di 15 anni, galante e di notevole fascino. Protetto di lady Anya Waynwood, non \u00e8 un erede diretto di Casa Arryn poich\u00e9 la sua discendenza segue la linea femminile, ma in qualit\u00e0 di unico altro membro di sangue Arryn, \u00e8 l'erede di Robert. Corrono voci secondo cui, nonostante la sua giovane et\u00e0, Harrold abbia gi\u00e0 generato un figlio bastardo. \u00c8 stato nominato cavaliere da lord Yohn Royce. Lord Petyr Baelish, l'attuale lord Protettore della Valle di Arryn e protettore di Robert, ha combinato un matrimonio tra Harrold e Sansa Stark, celata a tutti dietro la maschera della figlia bastarda di Baelish \"Alayne Stone\". Petyr in questo modo progetta di rivendicare il Nord e Grande Inverno.\nMembri storici della casata.\nLa casa Arryn asserisce di discendere dalle generazioni pi\u00f9 ancestrali del popolo degli Andali\nAlyssa.\nVissuta circa 6.000 anni prima degli eventi della saga, Alyssa \u00e8 forse il pi\u00f9 remoto tra i membri della sua casata e condusse una esistenza tragica: assist\u00e9 all'uccisione del marito, dei figli e dei suoi fratelli. Una leggenda narra che ella non vers\u00f2 mai una lacrima, e che gli dei la condannarono a non avere pace fino a quando l'acqua della cascata, in seguito nota come le \"Lacrime di Alyssa\", creata dai ghiacciai sulle montagne della Lancia del Gigante non fosse riuscita a bagnare il suolo della Valle. L'acqua della cascata, tuttavia, evapora prima di raggiungere il terreno durante l'estate e gela completamente in inverno, pertanto ci\u00f2 non avverr\u00e0 probabilmente mai.\nNei giardini di Nido dell'Aquila \u00e8 presente un'antica statua di marmo bianco raffigurante una donna in lacrime, la cui identit\u00e0 \u00e8 per\u00f2 sconosciuta. In molti sostengono che quella statua raffiguri la stessa Alyssa Arryn.\nArtys il Cavaliere Alato.\nSer Artys fu una figura leggendaria, soprannominato \"Il cavaliere alato\" in molte delle ballate a lui dedicate. Fu uno dei condottieri dei cavalieri Andali che approdarono sulle Dita. Egli li condusse in una battaglia contro i Primi Uomini delle Montagne. Leggenda narra che vol\u00f2 fino alla cima della Lancia del Gigante a cavallo di un falco gigante per uccidere il Re delle Montagne. Vinta la battaglia, i Primi Uomini abbandonarono la Valle nelle mani degli Andali. Ser Artys fu nominato Re della Montagna e della Valle, che da allora \u00e8 nota come Valle di Arryn.\nRe Osgood il Vecchio Falco.\nQuesto Re della Montagna e della Valle combatt\u00e9 contro la Casa Stark del Nord per il controllo dell'arcipelago delle Tre Sorelle. Assedi\u00f2 la Tana del Lupo, che fu data alle fiamme dal figlio, Oswin.\nOswin.\nFiglio ed erede del Re Osgood, concorse all'assedio della Tana del Lupo, magione appartenente alla Casa Stark, che dette alle fiamme.\nRegina Sharra.\nSharra fu la Regina Reggente della Valle di Arryn durante la Guerra di Conquista dei Targaryen. Sharra viene spesso ricordata per essere stata una delle donne pi\u00f9 belle del Continente Occidentale. Vedova di un Arryn sconosciuto, Sharra ebbe due figli: Ronnel e Jonos.\nEssendo il suo figlio maggiore ancora un bambino alla morte del padre, Sharra assunse il controllo del regno in sua vece. Alla vigilia della Guerra di Conquista, la flotta Arryn si mosse contro gli invasori. In un primo momento vittoriosa, viene incendiata e distrutta da Vaghar, il drago di Visenya, e i popoli delle isole subordinate del regno scatenarono una rivolta. Pur essendo di dieci anni pi\u00f9 grande del suo nemico ma ancora molto avvenente, Sharra ricorre al proprio fascino per sedare il conflitto con un accordo matrimoniale ad Aegon, inviandogli una lettera e un suo ritratto. Aegon per\u00f2 rifiuta. Di ritorno presso il proprio castello, Sharra trova suo figlio Ronnel in braccio alla stessa Visenya, che la attendeva per convincerla ad arrendersi pacificamente. A quel punto, a Sharra non rest\u00f2 che accettare la propria resa e sottomettersi al dominio dei Targaryen.\nDa allora, la casa Arryn perse il proprio regno indipendente, ei suoi principali membri furono rinominati \"Protettori della Valle e delle Terre dell'Est\".\nRonnel il Re che volava.\nFiglio primogenito di un re Arryn sconosciuto e della regina Sharra, Ronnel fu l'ultimo Re della Montagna e della Valle, ed in seguito il primo Protettore della Valle e delle Terre dell'Est. Il suo governo dur\u00f2 per trentasette anni fino alla sua morte, avvenuta per mano del fratello minore Jonos. Spos\u00f2 una figlia dell'ex Re del Nord, Torrhen Stark, dal quale ebbe un numero imprecisato di figli.\nRonnel divenne re che era solo un bambino, supervisionato dalla madre Sharra, che ne faceva le veci in qualit\u00e0 di regina reggente. Quando la Guerra di Conquista era al suo apice, i fratelli Targaryen stavano assediando la Valle e la regina Sharra si rec\u00f2 presso le Porte Insanguinate per preparare a difendersi dal nemico, la futura Regina dei Sette Regni Visenya, raggiunse Ronnel presso la sala del trono a cavallo del suo drago Vaghar, e il bambino rimase talmente affascinato da tale creatura che quando la madre torn\u00f2 a Nido dell'Aquila la supplic\u00f2 di lasciarlo cavalcare il drago. Sharra acconsent\u00ec, capendo che ormai la resa era l'unica soluzione, e Ronnel sorvol\u00f2 il castello a bordo del drago, ottenendo il suo famoso epiteto.\nQuando anche la Casa Stark si arrese agli invasori valiryani e i Sette Regni furono fondati, la regina Rhaenys dispose le nozze tra Ronnel e una figlia di Lord Torrhen Stark. Il suo governo fu placido fino a quando il re Aegon non mor\u00ec e suo figlio Aenys assise al Trono di Spade. Suo fratello Jonos, allora, lo usurp\u00f2 e lo fece imprigionare. La Case Royce e Pietra di Runa insorsero contro l'illegittima rivendicazione di Jonos, che a sua volta uccise Ronnel scaraventandolo gi\u00f9 da una torre. Giustiziato Jonos e i suoi sostenitori, Ronnel fu sostituito da suo cugino Hubert, che perpetuer\u00e0 la dinastia Arryn.\nJonos il Fratricida.\nFiglio secondogenito di un re Arryn sconosciuto e della regina Sharra, Jonos prese il controllo della Valle per un po' di tempo rivendicandola con la forza, usurpando il fratello Ronnel che in seguito uccise, passato alla storia come \"Il fratricida\".\nCon la morte del re Aegon, che aveva sostenuto Ronnel, e l'ascesa al Trono di Spade di suo figlio Aenys, Jonos decise di rivendicare per s\u00e9 il dominio della Valle, e con l'aiuto di alcuni sostenitori cattur\u00f2 ed imprigion\u00f2 Ronnel. Aenys pens\u00f2 in principio di intervenire inviando un esercito presso la Valle, ma desist\u00e9, intimorito da un eventuale attacco di Harren Il Rosso. Le Case Royce e Pietra di Runa decisero dunque di adunare un esercito e assediarono Jonos e sostenitori. Sentendosi accerchiato, Jonos uccise suo fratello defenestrandolo da una torre del castello.\nIl suo illegittimo dominio viene messo al termine dall'allora principe Maegor, che a cavallo di Balerion raggiunge Nido dell'Aquila, seda la rivolta e fa impiccare Jonos con i suoi sostenitori restanti.\nHubert.\nCugino del re Ronnel attraverso un imprecisato legame di parentela, Hubert divenne il Lord Protettore della Valle e delle Terre dell'Est dopo che suo cugino Jonos fu giustiziato per l'omicidio del fratello maggiore Ronnell. Fu attraverso lui che la Casa Arryn continu\u00f2 ad esistere fino agli eventi attuali della saga.\nRodrik.\nLord Rodrik fu a capo di Nido dell'Aquila durante il regno di Jaehaerys I Targaryen. Spos\u00f2 la figlia quintogenita del re, la principessa Daella, dalla quale ebbe una figlia, Aemma.\nAemma.\nFiglia unigenita di Lord Rodrik e della principessa Daella Targaryen, fu moglie di suo cugino, il re Viserys I Targaryen e quindi regina consorte dei Sette Regni, con il quale ebbe una figlia, Rhaenyra.\nAemma fu figlia unica, essendo sua madre Daella morta dandola alla luce, e verso il 93 and\u00f2 in sposa a suo cugino Viserys. Alla morte del nonno materno, il re Jaehaerys I Targaryen, il Concilio decret\u00f2 che, non essendoci pi\u00f9 figli maschi del re in vita, Viserys sarebbe assiso al Trono di Spade, e di conseguenza Aemma fu incoronata regina dei Sette Regni nel 101. Aemma, essendo fisicamente delicata come sua madre, incontr\u00f2 molte difficolt\u00e0 nel concepire figli. Le sue numerose gravidanze terminarono spesso in aborti spontanei, e quando finalmente riusc\u00ec a mettere al mondo un maschio, del quale il nome rimase sconosciuto, questi mor\u00ec prematuramente nella culla. Fu soltanto nel 97 che Aemma riusc\u00ec finalmente a dare alla luce una bambina, la principessa Rhaenyra, che fu subito amata tantissimo dai suoi genitori.\nNegli anni a seguire, Aemma prov\u00f2 ancora a dare un erede maschio a Viserys, finch\u00e9 nel 103 non partor\u00ec un bambino, Baelon. Questo parto fu fatale per la fragile Aemma, e suo figlio incontr\u00f2 la sua stessa sorte il giorno seguente. Viserys decise dunque che a succedergli sarebbe stata Rhaenyra stessa.\nJeyne la Vergine della Valle.\nApprossimativamente nipote di Rhaenyra, Jeyne visse durante il regno di Jaehaerys I Targaryen e quello di suo nipote Aegon III Targaryen, e fu un membro di particolare rilevanza della casa Arryn durante la Danza dei Draghi.\nElla sostenne sua zia quando il suo fratellastro Aegon II, assise al Trono di Spade ignorando le legittime volont\u00e0 del padre che aveva designato come sovrana la figlia maggiore. La donna affianca suo nipote, Jacaerys Velaryon, per radunare degli eserciti disposti a combattere per Rhaenyra. Durante quel periodo Daemon Targaryen, zio e sposo di Rhaenyra, avanza pretese su Pietra di Runa, la terra natia di Jeyne, ma ella si oppone e arriva al punto di cacciarlo dalla Valle. Riusc\u00ec infine a radunare una flotta per l'armata dei Neri. Quando Rhaenyra fu costretta a fuggire da Approdo del re, Sir Harrold Darke le sugger\u00ec di cercare asilo presso Jeyne, ma la regina ignor\u00f2 il suo consiglio e si rec\u00f2 a Roccia del Drago, dove fu catturata ed in seguito fatta mangiare viva dal drago di Aegon.\nJeyne fu per un breve periodo di tempo membro dell'originario Concilio Ristretto di suo nipote, re Aegon III. Mor\u00ec di una malattia ignota nel 134.\nJasper.\nDi discendenza specifica ignota, Lord Jasper visse approssimativamente poco prima o durante il regno di Jaehaerys II Tragaryen. Spos\u00f2 una nobildonna sconosciuta, dalla quale ebbe tre figli: Jon, Alys e Ronnel.\nJon.\nVedi \"Membri della Casata\".\nAlys.\nFiglia secondogenita di Jasper e una nobildonna sconosciuta, Alys spos\u00f2 Sir Elys Waynwood, dal quale nacquero nove figli dai nomi sconosciuti, la maggior parte dei quali morir\u00e0 prematuramente o prender\u00e0 i voti prima di avere a loro volta altri figli.\nAlys mor\u00ec partorendo la sua figlia nonogenita, che sar\u00e0 l'unica ad arrivare all'et\u00e0 adulta. Ella si spos\u00f2 ed ebbe figlio, Harrold Hardyng.\nRonnel.\nFiglio terzogenito di Jasper e una nobildonna sconosciuta.\nRowena.\nDi discendenza specifica ignota, Rowena era la cugina di Jon e fu la sua seconda moglie. Ella mor\u00ec d'influenza invernale prima ancora di poter dare un erede a suo marito.\nElbert.\nFiglio secondogenito di Ronnel, dopo la morte di Denys fu l'erede di Jon per molto tempo.\nCastellano della \"Porta Insanguinata\" ebbe il titolo di \"Guardiano della Porta\".\nVenne arrestato e giustiziato da re Aerys II il \"Folle\" dopo aver accompagnato Brandon Stark ad Approdo del Re.\nDenys il Tesoro della Valle.\nSer Denys della casata minore degli Arryn di Gulltown, visse durante il regno di Aerys II Targaryen. Spos\u00f2 la nipote maggiore di lord Jasper Arryn e per questo divenne, dopo la morte di ser Elbert, erede di Jon. Stimato dai lords della Valle per la sua galanteria fu soprannominato \"Tesoro della Valle\".\nFu ucciso durante la \"Ribellione di Robert\" nella cosiddetta \"Battaglia delle Campane\". Sua moglie e suo figlio non gli sopravvissero a lungo."}
{"id": "1789085", "revid": "767487", "url": "https://it.wikipedia.org/wiki?curid=1789085", "title": "Giorgio Natta", "text": "Biografia.\nFiglio di Enrietto Natta, consigliere del marchese del Monferrato apparteneva alla nobile famiglia Natta astigiana.\nLa leggenda vuole che sia nato nel castello di Cerro Tanaro di propriet\u00e0 della famiglia e nel 1459 ne sia stato investito del feudo.\nStudi\u00f2 legge a Pavia e nel 1450 venne incaricato dal marchese del Monferrato di stabilire i confini tra il marchesato ed il Ducato di Milano.\nFu docente di diritto canonico all'Universit\u00e0 di Pavia intorno al 1468 e nel 1475 accett\u00f2 l'incarico all'Universit\u00e0 di Pisa con un compenso annuo di 400 fiorini.\nNel 1482, divenne ambasciatore del marchese Bonifacio III del Monferrato presso il duca di Milano Gian Galeazzo Maria Sforza.\nVenne investito del titolo di conte palatino da papa Innocenzo VII e nel 1485 gli venne accordato il privilegio di creare dottori e notai.\nPresenzi\u00f2 all'incoronazione del duca Ludovico Sforza nel 1495 al seguito del marchese Guglielmo.\nSi spense il 20 giugno 1495 ed il suo corpo venne sepolto presso la chiesa di San Francesco di Casale Monferrato.\nLe opere.\nI libri del giurista astigiano sono stati pubblicati in tutta Europa e sono conservati in varie biblioteche europee, tra le quali ricordiamo quella di Avignone.\nScrisse principalmente dei trattati dottrinari di giurisprudenza tra i quali:\nPubblic\u00f2 la raccolta delle decisioni del Concilio di Vienne del 1311, intitolato:"}
{"id": "1789099", "revid": "295403", "url": "https://it.wikipedia.org/wiki?curid=1789099", "title": "Montreal Impact", "text": ""}
{"id": "1789101", "revid": "78480", "url": "https://it.wikipedia.org/wiki?curid=1789101", "title": "Joaqu\u00edn D\u00edaz", "text": ""}
{"id": "1789103", "revid": "1840984", "url": "https://it.wikipedia.org/wiki?curid=1789103", "title": "Prost AP04", "text": "La Prost AP04 \u00e8 una monoposto sportiva di Formula 1 che gareggi\u00f2 nel 2001.\nProgettazione.\nTerminato il rapporto con Peugeot, la Prost si accord\u00f2 per montare sulla AP04 il motore V10 Ferrari 049, vittorioso nella stagione precedente sulla F1-2000. La stessa casa italiana forn\u00ec anche la trasmissione ed il differenziale elettroidraulico, per un valore complessivo di circa 36 miliardi di lire.\nIl progetto fu inizialmente affidato allo staff di Jean-Paul Gosset, ma in un secondo momento Prost riusc\u00ec ad accordarsi con Henri Durand, che lasci\u00f2 la McLaren (dove aveva la responsabilit\u00e0 del settore aerodinamico) e pass\u00f2 ad occuparsi della vettura francese.\nRispetto alla monoposto schierata nel 2000, la AP04 venne in pi\u00f9 punti ridisegnata, pagando un sensibile debito progettuale verso la Ferrari F1-2000: ci\u00f2 era particolarmente evidente nel retrotreno (dalle linee piuttosto filanti), nello schema delle sospensioni (realizzate dalla Prost basandosi direttamente sui sistemi in uso l'anno prima a Maranello) nella disposizione delle masse radianti (che come quelle in dotazione alla Ferrari erano prodotte dalla Secam) e nel disegno della centina dell'abitacolo e del cofano-airscope. L'avantreno invece si presentava non dissimile da quello della vecchia AP03, con il musetto un po' pi\u00f9 rialzato, ma sempre dalle forme affusolate. La sagoma delle pance laterali, anche per via dei nuovi crash test, divenne pi\u00f9 generosa e davanti alle bocche d'aspirazione comparvero grossi deviatori di flusso di forma triangolare.\nNuove furono le forniture di olio e gomme: nel primo caso, terminato il rapporto con Total, grazie all'intercessione della Ferrari la scuderia si accord\u00f2 con la Shell, mentre per le coperture alla Bridgestone subentr\u00f2 la Michelin.\nLivrea e sponsor.\nLa AP04 mantenne la sua classica livrea blu oltremare, caratteristica anche delle precedenti monoposto, rispetto alle quali tuttavia presentava molti meno sponsor, in seguito all'abbandono della Gauloises e della Yahoo! deluse dai disastrosi risultati dell'anno prima.\nPer rimpinguare le casse del team, Alain Prost, gi\u00e0 nell'autunno del 2000, aveva concluso le trattative con la ricca famiglia del pilota brasiliano Pedro Paulo Diniz, alla quale cedette il 40% delle quote del team, favorendo anche la sponsorizzazione da parte della Parmalat: in quest'ottica lo stesso Diniz era inizialmente previsto come seconda guida della Prost nel 2001, ma in seguito il pilota brasiliano prefer\u00ec ritirarsi dalle corse e dedicarsi esclusivamente alla gestione della squadra.\nCome ulteriori sponsor arrivarono poi l'azienda informatica Acer, col cui nome furono ribattezzati i motori Ferrari, l'agenzia interinale Adecco che aggiunse una nota di colore rosso sui deflettori della monoposto e il canale satellitare PSN portato in dote dal pilota Gaston Mazzacane, pi\u00f9 marchi minori quali la CATIA e la Magneti Marelli.\nStagione.\nNella fase pre-stagionale la monoposto diede a vedere un buon potenziale: nei test invernali svoltisi a Barcellona, grazie alla temperatura molto bassa dell'asfalto che ben si adattava alla mescola ultramorbida delle gomme Michelin, Jean Alesi gir\u00f2 su tempi non lontani dalle squadre di vertice. In tale frangente probabilmente la macchina si giov\u00f2 di un ridotto carico di benzina, allo scopo precipuo di impressionare eventuali nuovi potenziali sponsor o investitori.\nAlla prova della gara, la vettura si rivel\u00f2 migliore di quella dell'anno precedente, ma non conferm\u00f2 le aspettative suscitate dall\"'exploit\" dei test invernali, attestandosi quasi sempre al centro della classifica.\nTuttavia la sua eccellente affidabilit\u00e0 permise ad Alesi di giungere sempre a traguardo, spesso fra i primi dieci.\nA Montecarlo poi, complici anche diversi ritiri, il pilota francese riusc\u00ec finalmente a giungere 6\u00b0 conquistando per il team un punto preziosissimo, che mancava dal Gran Premio d'Europa 1999; a questo risultato segu\u00ec un 5\u00ba posto in Canada che permise alla Prost di salire all'ottavo posto in classifica, lasciando intendere che la vettura potesse iniziare a marcare punti con una certa regolarit\u00e0. Purtroppo invece nelle gare successive il team torn\u00f2 a navigare a centro gruppo e solo in Germania Alesi riusc\u00ec a piazzarsi di nuovo 6\u00b0, conquistando quello che sarebbe stato l'ultimo punto della scuderia francese.\nNelle ultime cinque gare dell'anno, la nuova prima guida Heinz Harald Frentzen non raccolse punti iridati, ottenendo per\u00f2 un quarto posto in qualifica nel Gran Premio del Belgio, che purtroppo venne vanificato dallo spegnimento del motore nel giro di ricognizione.\nNonostante il tangibile miglioramento rispetto al disastroso campionato precedente, la Prost giunse solo 9\u00aa nella classifica costruttori, con un bottino di 4 punti, un risultato assolutamente insufficiente per contrastare la crisi finanziaria, che divenne irreversibile quando in Settembre Pedro Diniz rivendette le sue quote del team ad Alain Prost, dopo che questi si era rifiutato di cedere alla famiglia del brasiliano l'intero pacchetto azionario: il 28 Gennaio 2002 la Prost Grand Prix dichiar\u00f2 ufficialmente bancarotta."}
{"id": "1789104", "revid": "1528507", "url": "https://it.wikipedia.org/wiki?curid=1789104", "title": "Bevande nervine", "text": "Le bevande nervine sono un gruppo di bevande analcoliche caratterizzate da una specifica attivit\u00e0 sul sistema nervoso centrale. Fanno parte di questo gruppo il caff\u00e8, il t\u00e8, la cioccolata, e gli infusi assimilabili come quelli del guaran\u00e0 o dell'erba Mate, che sono accomunati dall'avere un effetto stimolante ed energizzante sull'organismo.\nTale effetto \u00e8 dovuto alla presenza degli alcaloidi naturali caffeina (detta anche \"teina\"), teofillina e teobromina; per questa ragione alcuni ritengono di dover aggiungere alle bevande nervine quelle bibite analcoliche che contengono rilevanti quantit\u00e0 di queste xantine, come la cola o le pi\u00f9 recenti bevande energetiche.\nLa pericolosit\u00e0 dell'abuso di queste bevande \u00e8 testimoniata dalla presenza di effetti collaterali tra cui insonnia, ansia ed agitazione, e dallo sviluppo di fenomeni di tolleranza con progressiva riduzione della risposta dell'organismo alla somministrazione, e di dipendenza con emicrania, incapacit\u00e0 di concentrazione e depressione alla cessazione.\nSecondo la classificazione ad uso degli esercenti, all'elenco delle bevande nervine andrebbero aggiunti altri infusi ad effetto nervino differente sul sistema nervoso centrale, come la camomilla. "}
{"id": "1789105", "revid": "33751", "url": "https://it.wikipedia.org/wiki?curid=1789105", "title": "CAF Champions League 1999", "text": "La CAF Champions League 1999 venne vinta dal Raja Casablanca."}
{"id": "1789111", "revid": "183976", "url": "https://it.wikipedia.org/wiki?curid=1789111", "title": "Ricinoleina", "text": ""}
{"id": "1789120", "revid": "1543377", "url": "https://it.wikipedia.org/wiki?curid=1789120", "title": "They Don't Care About Us", "text": "They Don't Care About Us \u00e8 una canzone scritta, composta e interpretata dal cantante statunitense Michael Jackson estratta il 31 marzo 1996 come quarto singolo dall'album \"\" del 1995.\nLa canzone raggiunse la top 10 in diversi paesi del mondo, tra cui la posizione numero 1 in Italia e in Germania, ma si piazz\u00f2 solo alla 30\u00aa posizione sulla \"Billboard Hot 100\" a causa delle polemiche relative al testo della canzone che venne considerato da alcuni critici \"antisemita\".\nNel 2011 una nuova versione della canzone \u00e8 stata pubblicata nell'album di remix \"Immortal\".\nDescrizione.\nLa canzone fu scritta e composta da Michael Jackson con l'intenzione di essere una canzone contro ogni forma di discriminazione sociale ma invece, in alcuni mercati, come quello statunitense, caus\u00f2 l'effetto opposto, gi\u00e0 dalla pubblicazione dell'album nel giugno 1995, perch\u00e9 il testo della canzone venne considerato da alcuni critici \"controverso\" a causa della seguente parte del testo:\nTali parole del testo vennero considerate da alcuni critici e da alcuni leader ebraici addirittura antisemite dato che la parola \"kike\" in inglese \u00e8 infatti usata come termine dispregiativo per indicare gli appartenenti alle fede ebraica. Jackson, pertanto, rilasci\u00f2 delle spiegazioni pubbliche, dichiarando:\nApparendo assieme all'allora moglie, Lisa Marie Prisley, sul programma della ABC News \"Prime Time Live\", Jackson rispose alle accuse incalzanti della giornalista Diane Sawyer::\nNonostante le scuse del cantante, a causa delle polemiche il brano originale venne riedito in tutte le sue versioni (ed anche nel video) per censurare le parole \"Jew me\" e \"Kike me\", sostituite da un suono simile ad un disco che slitta, sottolineandone la censura, ed inoltre la seconda parte della canzone non fu mai eseguita negli 82 concerti dell\"'HIStory World Tour\".\nPromozione.\nJackson la esegu\u00ec in un medley in tutti i concerti dell\"'HIStory World Tour\" del 1996-1997 in versione ridotta ed omettendo le parti del testo considerate controverse.\nLa canzone venne provata per l'ultima volta da Jackson nella primavera del 2009 allo Staples Center di Los Angeles per il residency show \"This Is It\", che infine non ebbe luogo a causa della sua improvvisa morte.\nDurante la serata finale del Festival di Sanremo 2010, venne eseguita la coreografia della canzone dai ballerini che avrebbero dovuto prendere parte all'ultima serie di concerti di Jackson, \"This Is It\".\nTra il 2011 e il 2014, venne eseguita dai ballerini del Cirque du Soleil durante l\"\"', il tour mondiale della compagnia circense eseguito in tutto il mondo in tributo a Jackson.\nVideo musicale.\nPer promuovere la canzone vennero girati due diversi videoclip, entrambi diretti dal regista Spike Lee.\nIl video originale mostrava Jackson in una prigione degli Stati Uniti. MTV ed altre reti musicali eliminarono il video dalla playlist per le scene di violenza contenute in esso.\nJackson e Spike Lee realizzarono allora un'altra versione del video, girato questa volta nel quartiere di Pelourinho a Salvador da Bahia e nella favela di Santa Marta a Rio de Janeiro in Brasile. \nLe riprese risultarono problematiche: le autorit\u00e0 statali cercarono, anche se invano, di bloccare le registrazioni. Ronaldo Cezar Coelho, all'epoca ministro brasiliano per l'economia e il turismo, chiese i diritti per la modifica delle immagini facendo la seguente dichiarazione: \"Non vedo il motivo per cui dovremmo appoggiare i video che non contribuiscono in nessun modo a riabilitare l'immagine del Brasile\". Le preoccupazioni delle autorit\u00e0 provenivano soprattutto dal fatto che il Brasile era candidato ad ospitare i Giochi olimpici del 2004 e le immagini che mostravano povert\u00e0 e abusi dei diritti umani avrebbero potuto precludere l'elezione. Un giudice blocc\u00f2 le registrazioni ma un ordine successivo dell'autorit\u00e0 giudiziaria annull\u00f2 tale decisione.\nDurante le riprese a Bahia migliaia di persone oltrepassarono la sicurezza e una fan di Jackson riusc\u00ec ad avvicinarsi e ad abbracciare il cantante, causando in questo modo la caduta di entrambi. La donna venne in seguito scortata via dal set e Jackson continu\u00f2 a ballare e cantare per la registrazione come se nulla fosse accaduto. Lo stesso regista del video Spike Lee, lo aiut\u00f2 a rialzarsi. Tale scena \u00e8 stata lasciata nel videoclip ufficiale. Nel video in molte scene sono presenti i percussionisti di una grande scuola di musica di Salvador, Olodum.\nSpike Lee ha rivelato che per garantire l'incolumit\u00e0 di Jackson nella favela di Santa Marta dovettero parlare con il boss della droga Marcinho VP perch\u00e9 la polizia brasiliana si rifiutava di valicare le colline della baraccopoli. K\u00e1tia Lund, regista nativa del Brasile e diplomata alla Brown University, che all'epoca lavorava per Lee, venne inviata a parlare con Marcinho e negoziare per ottenere protezione. La Lund ha dichiarato:\nSuccesso ed eredit\u00e0.\nGrazie all'impatto del video e alla popolarit\u00e0 di Jackson tra gli abitanti del luogo, che lo considerano ancora oggi \"un eroe\", la favela di Santa Marta \u00e8 stata ripulita dalla piaga dello spaccio e della criminalit\u00e0. Una statua che raffigura Jackson come nel video \u00e8 stata inaugurata dopo la morte del cantante ed \u00e8 diventata una delle principali attrazioni turistiche del luogo.\nI due video hanno ottenuto la certificazione Vevo su YouTube, quello ambientato a Rio con oltre 700 milioni di visualizzazioni mentre quello \"versione carcere\", con oltre 50 milioni.\nPubblicazione.\nLa versione girata in Brasile del video venne pubblicata per la prima volta nel 1997 su \"HIStory on Film, Volume II\" (in VHS e DVD) e sul lato DVD del rispettivo DualDisc del cofanetto del 2006, \"\". Nel 2010 venne pubblicata per la prima volta anche la \"versione carcere\" del video inserita, assieme al video \"versione Brasile\", all'interno del cofanetto in DVD, \"Michael Jackson's Vision\".\nInfluenza culturale.\nNel 2020, la canzone e i suoi due video, specialmente quello della \"versione carcere\", hanno vissuto di nuova popolarit\u00e0 grazie al suo utilizzo da parte dei simpatizzanti del movimento antirazzista Black Lives Matter, che lo hanno spesso utilizzato come inno contro la brutalit\u00e0 della polizia durante le manifestazioni che si sono susseguite al presunto omicidio di George Floyd."}
{"id": "1789125", "revid": "260676", "url": "https://it.wikipedia.org/wiki?curid=1789125", "title": "Jacopo da Leona", "text": "Biografia.\nSer Jacopo del fu Tancredo da Leona nacque nella prima met\u00e0 del Duecento nel borgo di Levane Alta che nel XIII secolo dipendeva amministrativamente dal Castello di Leona da cui il suo patronimico. Il territorio di Leona, in cui Jacopo cominci\u00f2 la professione notarile, era retto all'epoca dalla famiglia degli Ubertini di Arezzo. E proprio di uno di loro, Ranieri degli Ubertini, ne divenne segretario e lo segu\u00ec a Volterra dove, quando nel 1273 Ranieri ne venne eletto vescovo, fu nominato giudice.\nMa pi\u00f9 che per la carriera di giurista Jacopo da Leona \u00e8 ricordato per la sua attivit\u00e0 di rimatore di cui rimane un canzoniere di sonetti riportati in vari codici tra cui il Codice Vaticano 3793 che ne contiene otto. Questi sonetti, sessanta in tutto, si dividono sostanzialmente in sonetti d'amore e sonetti di scherno o di satira. I primi riprendono lo stile e i temi della poesia cortese e risultano, nonostante una certa originalit\u00e0, piuttosto manieristici. Tra questi, il pi\u00f9 celebre, \u00e8 uno scambio di battute in forma di dialogo noto con il titolo di \"\"Madonna, di voi piango\":\nI sonetti di tono scherzoso, propri del genere \"tenzone\", invece spiccano per la loro vivacit\u00e0 e per l'audacia delle tematiche visto che in un sonetto indirizzato all'amico e poeta Rustico di Filippi, detto il Barbuto, si fa apertamente burla della sua omosessualit\u00e0. Poesie che oltretutto venivano recitate in presenza di pubblico come si evince da titoli quali \"Signori, udite strano maleficio\"\".\nAlla sua morte, Guittone d'Arezzo, lo pianse in un'ode che vale una biografia:"}
{"id": "1789126", "revid": "1842072", "url": "https://it.wikipedia.org/wiki?curid=1789126", "title": "Env (Unix)", "text": "env (abbreviazione dalla lingua inglese di \"environment\", \"ambiente\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX e GNU, che avvia altri comandi con precise impostazioni delle variabili d'ambiente.\n\"env\" pu\u00f2 anche essere usato per visualizzare le impostazioni correnti delle variabili d'ambiente, o anche per avviare comandi di cui non si conosce con precisione il \"pathname\".\nSintassi.\nLa sintassi generale di \"env\" \u00e8\n env [\"opzioni\"] [--] [\"variabile\"=\"valore\" \u2026] [\"comando\" [\"parametro1\" \u2026] ]\nIl parametro facoltativo \"comando\" indica un comando da eseguire, opzionalmente seguito dai suoi \"parametri\". Il parametro \"comando\" pu\u00f2 essere specificato tramite un \"pathname\" relativo o assoluto, o anche con il suo nome di base (privo dell'indicazione della directory che lo contiene): in quest'ultimo caso \"env\", analogamente alle shell testuali, effettua una ricerca nelle directory elencate nella variabile d'ambiente $PATH.\nIl doppio trattino -- (facoltativo) indica che i parametri successivi non sono da considerarsi opzioni.\n\u00c8 possibile assegnare una o pi\u00f9 variabili d'ambiente (visibili solo a \"comando\") usando uno o pi\u00f9 parametri nella forma \"\"variabile\"=\"valore\"\".\nSe \"env\" \u00e8 invocato senza alcun \"comando\", esso si limita a mostrare il valore corrente delle variabili d'ambiente (incluse quelle opzionalmente specificate come parametri).\nL'unica opzione degna di nota \u00e8 -i, che fa in modo che \"comando\" abbia visibilit\u00e0 delle sole variabili d'ambiente specificate come parametri ad \"env\", e non anche di quelle correntemente impostate.\nEsempi.\nMostra le impostazioni correnti delle variabili d'ambiente:\n env\nMostra sullo \"standard output\" le impostazioni correnti delle variabili d'ambiente, ordinandole alfabeticamente usando sort in una \"pipeline software\":\n env | sort\nAvvia una nuova \"shell\" Bash senza le variabili d'ambiente correnti:\n env -i /bin/bash\nEsegue il comando dell'X Window System xcalc con un valore diverso della variabile d'ambiente DISPLAY:\n env DISPLAY=192.168.1.1:0 xcalca"}
{"id": "1789134", "revid": "767487", "url": "https://it.wikipedia.org/wiki?curid=1789134", "title": "Telicomys", "text": "Il telicomio (gen. Telicomys) \u00e8 un grande roditore estinto, vissuto nel Pliocene (circa 4 milioni di anni fa). In suoi resti sono stati rinvenuti in Sudamerica.\nUn roditore gigante.\nDurante il Pliocene, in Sudamerica, i roditori conobbero una notevole diversificazione, producendo anche forme giganti. Tra queste, il telicomio raggiungeva la taglia di una mucca; possedeva zampe allungate e probabilmente questa caratteristica era un adattamento a muoversi velocemente. Il cranio, come quello della maggior parte dei roditori, era dotato di lunghi incisivi; i molari erano in numero di quattro per ogni osso mascellare e ramo mandibolare. Si presume che questo animale, al contrario di altri roditori giganti come \"Phoberomys\", vivesse in ambienti secchi, anche se le prove fossili sono molto scarse per produrre ipotesi riguardanti la sua biologia. La specie pi\u00f9 nota \u00e8 \"Telicomys giganteus\", lungo un paio di metri, ma di dimensioni ancora maggiori doveva essere \"Telicomys gigantissimus\"."}
{"id": "1789135", "revid": "439868", "url": "https://it.wikipedia.org/wiki?curid=1789135", "title": "B\u00e9arn", "text": "Il B\u00e9arn (nella variet\u00e0 di guascone parlato in zona: \"Bearn\" o \"Biarn\"; in lingua basca: \"Bearno\" o \"Biarno\"; in latino: \"Benearnia, Bearnia\") \u00e8 un territorio storico della Francia. Unito alla Bassa Navarra costituiva una delle antiche province francesi.\nAppartiene all'attuale dipartimento dei Pirenei Atlantici. Suo capoluogo storica \u00e8 la citt\u00e0 di Pau.\nGeografia fisica.\nTerritorio.\nLa regione \u00e8 racchiusa fra la Soule e la Bassa Navarra ad occidente, la \"Chalosse\", il \"Tursan\" e l'Armagnac a settentrione, la Bigorre ad oriente, e l'Aragona a meridione.\nL'orografia del B\u00e9arn \u00e8 prevalentemente pianeggiante o collinare nella sua parte centrale e settentrionale (con altitudini generalmente non superiori ai 500 m s.l.m.) e montagnosa a sud (Pirenei bearnesi), dove il territorio si articola in tre vallate (la valle d'Aspe, valle d'Ossau e valle di Bar\u00e9tous), sovrastate da monti di notevole altezza, fra cui il picco d\"Anie\" ( m) e quello di \"Palas\" ( m).\nClima.\nIl B\u00e9arn ha un clima atlantico nella sua parte settentrionale, con precipitazioni piuttosto consistenti (oltre annualmente), inverni miti ed estati temperate dalla vicinanza dell'oceano. Le oscillazioni termiche sono modeste e l'escursione annua si colloca normalmente fra i e i .\nNella parte meridionale si assiste ad un graduale abbassamento delle temperature dovuto all'altitudine. Nei Pirenei, in prossimit\u00e0 del confine spagnolo, il clima \u00e8 di tipo alpino, contraddistinto da inverni lunghi e rigidi ed estati brevi e fresche. Talvolta pu\u00f2 nevicare, sulle cime pi\u00f9 alte, anche durante l'estate.\nA Pau, situata a circa s.l.m., le precipitazioni annue raggiungono mediamente i millimetri e la temperatura media annua \u00e8 di con valori medi del mese pi\u00f9 freddo (gennaio) di e del mese pi\u00f9 caldo (luglio) di .\nIn inverno il clima \u00e8 insolitamente soleggiato con una media di 332 ore di luce solare.\nInoltre, \u00e8 frequente che il vento del Sud, che soffia dai Pirenei, faccia salire per effetto F\u00f6hn le temperature invernali di ed oltre (in particolare nella fascia pedemontana di Oloron ed Arudy) e rischiari il cielo, conferendogli una bellezza particolare: \u00e8 il tanto declamato \"beth ceu\" (in it. \"bel cielo\") nel dialetto guascone di B\u00e9arn.\nStoria.\nStoria antica e medievale.\nLa regione era abitata, prima della conquista romana, da popolazioni ritenute, , di lingua celtica, gli Aquitani. \u00c8 per\u00f2 probabile che tali popolazioni si fossero mescolate, in maggior o minor misura, con gli Iberi e con i Vasconi o addirittura che appartenessero esse stesse a uno di questi due gruppi etnici. In effetti il toponimo \"Beneharnum\", la cittadella fortificata che successivamente diede il nome alla regione e abitata in et\u00e0 preromana dalla trib\u00f9 dei \"Benarnis\" (o Beharnenses), \u00e8 di origine ibero-basca.\nDopo la conquista romana (I secolo a.C.), il B\u00e9arn venne integrato nell'Aquitania di cui continu\u00f2 a far parte anche quando, prima ancora della caduta dell'Impero romano d'Occidente la regione pass\u00f2 sotto il controllo dei Visigoti (prima met\u00e0 del V secolo). Attorno al 510 il territorio fu occupato, insieme a tutta l'Aquitania, dai Franchi e successivamente dai Vasconi. Tornato nuovamente in potere dei Franchi nel corso dell'VIII secolo, entr\u00f2 a far parte dell'Impero carolingio. Nell'820 acquist\u00f2 una certa autonomia costituendosi in viscontea retta ereditariamente da una famiglia di visconti aquitani. Nel 1290 fu unita alla contea di Foix, pur mantenendo sempre i propri usi e le proprie libert\u00e0 civiche, seguendone i destini fino al suo totale assorbimento nel Regno di Navarra, nel 1484.\nStoria moderna.\nIl Regno di Navarra, governato dai d'Albret, si estendeva in massima parte al di l\u00e0 dei Pirenei, nella penisola iberica. Tali territori \"ispanici\" vennero per\u00f2 perduti della Navarra e annessi alla Spagna da Ferdinando il Cattolico nel 1512. Il B\u00e9arn divenne pertanto, nei decenni successivi, il fulcro stesso del Regno (o di ci\u00f2 che di esso restava) e tale ruolo permise alla citt\u00e0 bearnese di Pau di convertirsi nella nuova capitale, sostituendosi a Pamplona, fino ad allora sede della corte.\nAi d'Albret successero i Borbone, nella persona di Antonio, duca di Vend\u00f4me e padre del futuro Enrico IV, nato a Pau. E fu sotto il regno di questo grande sovrano, prima re di Navarra, poi di Francia, che il B\u00e9arn entr\u00f2 definitivamente a far parte dello stato francese (anche se l'annessione fu formalizzata, mediante editto, solo nel 1620, da Luigi XIII). Da tale data, e fino al 1789, la regione ebbe un Parlamento proprio, soppresso pochi mesi dopo lo scoppio della rivoluzione francese.\nInsieme alla provincia di Soule costituiva la \"g\u00e9n\u00e9ralit\u00e9\" di Pau, creata nel 1784.\nSociet\u00e0.\nEvoluzione demografica.\nSecondo le ultime stime la popolazione del B\u00e9arn supera leggermente i abitanti suddivisi in 2 circoscrizioni, 31 cantoni e 387 comuni. Tale popolazione rappresenta il 60% circa di quella dell'intero dipartimento dei Pirenei Atlantici (\"Pyr\u00e9n\u00e9es-Atlantiques\") di cui la regione fa parte. L'incremento della popolazione, dai primi anni del Novecento agli inizi del XXI secolo \u00e8 risultata pari al 25% circa, cio\u00e8 sensibilmente inferiore alla media nazionale, che nello stesso periodo ha subito un aumento di oltre il 50%.\nCultura.\nLingue e dialetti.\nIl B\u00e9arn \u00e8 compreso storicamente nell'area linguistica occitana. Fino alla fine del Settecento lingua ufficiale e d'uso era infatti il guascone, una variet\u00e0 dell'occitano. L'intera attivit\u00e0 legislativa (il B\u00e9arn ebbe un proprio parlamento fino al 1789), amministrativa e giuridica, avveniva in guascone, compreso e parlato dalla stragrande maggioranza della popolazione. Il francese era utilizzato, nei rapporti con Parigi e come lingua di cultura, da un ristretto numero di bearnesi, nella quasi totalit\u00e0 appartenenti all'aristocrazia ed alla borghesia locali.\nA partire dalla rivoluzione del 1789 la situazione inizi\u00f2 a mutare radicalmente. Il poderoso sforzo di omologazione linguistica realizzato dalla Francia nell'Ottocento, diede, anche nel B\u00e9arn, i frutti sperati. Al termine di quello stesso secolo la situazione linguistica si era completamente ribaltata: il guascone, seppur ancora compreso e usato da molti, era parlato in una situazione di bilinguismo con il francese, il solo che rivestisse carattere di ufficialit\u00e0. Nel corso del Novecento la lingua autoctona, scalzata quasi completamente dai centri urbani pi\u00f9 importanti, si \u00e8 vista sempre pi\u00f9 relegata nei villaggi e nelle campagne e, oggigiorno (2008) \u00e8 parlata, insieme alla lingua ufficiale dello Stato, da una quota difficilmente quantificabile della popolazione bearnese, ma certamente minoritaria. Alcuni termini autoctoni di uso corrente sono tuttavia entrati a far parte del francese parlato in regione, mentre quest'ultimo ha fornito al guascone un certo numero di parole e forme idiomatiche che hanno trovato diritto di cittadinanza persino presso i puristi pi\u00f9 recalcitranti d'Occitania.\nVa infine segnalato che negli ultimi decenni \u00e8 stato compiuto un notevole sforzo da parte delle autorit\u00e0 locali e delle istituzioni universitarie per dare un nuovo impulso al guascone, mediante l'apertura di scuole bilingue e altre lodevoli iniziative (i cartelli indicatori della toponomastica ad esempio, sono generalmente redatti sia in francese che in occitano).\nEdifici storici e musei.\nIl B\u00e9arn \u00e8 ricco di edifici pregevoli e musei. Fra i primi segnaliamo\nFra i musei pi\u00f9 significativi:\nGastronomia.\nLa cucina del B\u00e9arn si inserisce a pieno titolo fra le grandi cucine regionali francesi. Pur essendo fondamentalmente conservatrice, radicata nelle tradizioni locali, ha saputo spesso accogliere e rielaborare un certo numero di piatti provenienti da altre regioni francesi, dalla gastronomia italiana di et\u00e0 rinascimentale e barocca e da quella iberica, con particolare riferimento a quella basca e navarrese. \nNel B\u00e9arn si ritrovano toutte le specialit\u00e0 gastronomiche della cucina guascone. In particolare quelle a base di carni di anatidi (anatre e oche) come il \"foie gras\", il \"confit\" e il \"magret\" di anatra. I B\u00e9arnesi hanno anche sviluppato alcune specialit\u00e0, tra le quali il galletto in pentola (\"poule au pot\"), popolarizzato da una leggenda legata al re Enrico IV. La \"garbure\" \u00e8 la zuppa tradizionnale contadina, confezionata i prodotti dell'orto e guarnita eventualmente con anatra \"confit\".\nFra i piatti pi\u00f9 tipici della cucina bearnese segnaliamo:\nEccellenti i vini, raggruppati in quattro grandi zone vinicole:\nEconomia.\nL'economia del B\u00e9arn si basa su molteplici attivit\u00e0 di vari settori.\nFino agli inizi del Novecento le attivit\u00e0 legate all'agricoltura e all'allevamento costituivano la risorsa principale della popolazione. Nei primi decenni del secolo si assiste a un rapido sviluppo del settore industriale e del terziario, consolidatisi nel secondo dopoguerra. Quest'ultimo rappresenta oggigiorno la fonte principale di reddito della popolazione bearnese. Su un totale di unit\u00e0 lavorative effettivamente occupate, l'84% \u00e8 salariato e di questi un 70% circa lavora nel terziario (per oltre il 50% in imprese commerciali).\nL'industria d\u00e0 lavoro a circa a circa il 18% dei salariati. Particolarmente sviluppati sono i settori della petrolchimica e del gas (Lacq e Mont), della meccanica di precisione, legata in gran parte all'industria aeronautica (Bordes e Bidos), dell'industria tessile, della costruzione e di quella agroalimentare (Juran\u00e7on, Oloron-Sainte-Marie, Lescar ecc.).\nDi assoluto rilievo il turismo, che gi\u00e0 godeva in regione di una solida tradizione (Pau, Salies-de-B\u00e9arn, ecc.), consolidatosi ulteriormente negli ultimi decenni. Secondo stime del 2005 il B\u00e9arn aveva ricevuto, in quell'anno, ben visitatori per un totale di circa di presenze.\nIl settore primario, nonostante non concorra pi\u00f9 in misura determinante alla formazione del reddito, com in passato, continua a produrre derrate di alto livello qualitativo. La coltivazione in assoluto pi\u00f9 diffusa \u00e8 quella del mais, seguita, a molta distanza, da quella dei cereali, dei legumi e della vite\n(la produzione totale di vino di qualit\u00e0, o \"DOP\", \u00e8 stata pari, nel 2005, a hl). Gli allevamenti bovini ( capi nel 2005) forniscono, oltre alla carne, circa di litri latte all'anno (2005). Nelle valli pirenaiche ha ancora una certa diffusione l'allevamento di ovini ( capi nel 2005). Notevole la produzione avicola, soprattutto di anatre ( capi nel 2005)."}
{"id": "1789139", "revid": "287204", "url": "https://it.wikipedia.org/wiki?curid=1789139", "title": "Phoberomys pattersoni", "text": "Phoberomys pattersoni \u00e8 una specie del genere \"Phoberomys\", un roditore estinto vissuto nell'antico delta del fiume Orinoco, circa 8 milioni di anni fa. Questo roditore \u00e8 la pi\u00f9 grande specie del suo genere nonch\u00e9, fino alla scoperta di \"Josephoartigasia monesi\", il pi\u00f9 grande roditore conosciuto. Come molti altri roditori, \"Phoberomys\" era un erbivoro con premolari e molari dalla corona alta.\nDescrizione.\nUno scheletro quasi completo di \"P. pattersoni\" \u00e8 stato scoperto nella Formazione Urumaco a Urumaco, Venezuela, nel 2000. La nuova specie \u00e8 stata successivamente classificata con il nome \"Phoberomys pattersoni\" in onore del paleontologo Brian Patterson. Dal fossile, i ricercatori sono stati in grado di ricostruirne le dimensioni e il probabile stile di vita dell'animale. L'esemplare era lungo 3 metri (9,8 piedi), con una coda di 1,5 metri (4,9 piedi), per un peso stimato tra i 250 e i 700 kg (550 e 1.540 libbre), rendendolo per alcuni anni il pi\u00f9 grande roditore conosciuto di cui si potessero stimare le dimensioni ed il peso. Il suo congenere \"Phoberomys insolita\" era pure un po' pi\u00f9 grande, ma questa specie non \u00e8 nota da resti ragionevolmente completi, quindi le sue dimensioni non possono essere stimate con maggiore precisione.\nAll'inizio del 2008 \u00e8 stata annunciata la scoperta di \"Josephoartigasia monesi\", un roditore ancora pi\u00f9 grande e pesante."}
{"id": "1789142", "revid": "22356", "url": "https://it.wikipedia.org/wiki?curid=1789142", "title": "Phoberomys insolita", "text": ""}
{"id": "1789146", "revid": "1418004", "url": "https://it.wikipedia.org/wiki?curid=1789146", "title": "Changeling", "text": ""}
{"id": "1789148", "revid": "767487", "url": "https://it.wikipedia.org/wiki?curid=1789148", "title": "Blaque", "text": "Le Blaque sono un gruppo musicale femminile R&amp;B statunitense formatosi ad Atlanta nel 1999. Blaque \u00e8 un acronimo inglese per \"Credere nella Vita e Realizzare una Ricerca per l'Unit\u00e0 in Tutto (Believing in Life and Achieving a Quest for Unity in Everything)\". Il gruppo, originariamente chiamato, Blaque Ivory \u00e8 formato da Natina Reed, Shamari Fears e Brandi Williams. Nel 2003, in seguito alla propria maternit\u00e0, Natina lascia il gruppo e viene sostituita da Erica Pullins, ma l'anno successivo decide di ritornare nel gruppo riformando cos\u00ec il terzetto originario."}
{"id": "1789154", "revid": "71433", "url": "https://it.wikipedia.org/wiki?curid=1789154", "title": "The Changeling", "text": ""}
{"id": "1789158", "revid": "1793900", "url": "https://it.wikipedia.org/wiki?curid=1789158", "title": "Bernardo VII d'Armagnac", "text": "&lt;br&gt;Durante un periodo storico molto travagliato si distinse per le sue capacit\u00e0 di governo e militari, caratterizzate anche da inflessibilit\u00e0, eccessiva fierezza e despotismo.\nOrigine.\nBernardo, sia secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, era il figlio maschio secondogenito del Conte di Rodez, conte d'Armagnac e di Fezensac, conte di Charolais e visconte di Lomagne e d'Auvillar, Giovanni II (1333 -\u2020 1384) e di Giovanna di P\u00e9rigord (1345 circa-dopo il 7 Maggio 1366), figlia di Ruggero Bernardo, Conte di P\u00e9rigord e della moglie, Eleonora d1 Vend\u00f4me.&lt;br&gt;Giovanni II d'Armagnac, sia secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo P\u00e8re Anselme, era il figlio maschio primogenito del Conte di Rodez, conte d'Armagnac e di Fezensac e visconte di Lomagnelm e d'Auvillar, Giovanni I (1306 -\u2020 1373) e della contessa di Charolais, Beatrice di Clermont (gennaio 1311 - Rodez 25 agosto 1364), principessa di sangue reale, figlia primogenita del conte di Charolais e signore di Saint-Just, Giovanni (figlio di Roberto di Francia, figlio del re di Francia, Luigi IX il Santo) e della sua seconda moglie, Giovanna di Dargies, signora di Dargies e di Catheux.\nBiografia.\nDopo aver servito suo padre, Giovanni II, aiut\u00f2 il fratello, Giovanni III, contro le masnade che infestavano le campagne francesi e a due riprese (1384 et 1389) tent\u00f2 la fortuna nella penisola iberica.\nIl 4 gennaio 1381, suo padre, Giovanni II, aveva fatto testamento e nel 1384, per un ultimo codicillo, si rec\u00f2 presso la sede papale ad Avignone, dove mor\u00ec il 26 maggio 1384. Fu sepolto nella Cattedrale di Auch, come da sua indicazione testamentaria.&lt;br&gt;Nelle contee di Rodez, Armagnac e Fezensac, gli succedette il figlio primogenito, Giovanni, come Giovanni III, mentre Bernardo il secondogenito, gli succedette nella contea di Charolais .\nNel 1385, il re di Francia, Carlo VI, con lettera del 25 ottobre, nomin\u00f2 suo fratello, Giovanni III, capitano generale per la Guascogna e la Linguadoca, come gi\u00e0 lo erano stati il padre ed il nonno, al comando di 700 uomini in armi, con un compenso di 1000 franchi d'oro al mese.&lt;br&gt;Tra il 1386 ed il 1387, assieme al fratello, Bernardo combatt\u00e9 e riusc\u00ec ad espellere le compagnie al soldo gli inglesi che devastavano il Rouergue.\nNel 1390, suo fratello, Giovanni III avanz\u00f2 delle pretese sul Regno di Maiorca, a nome di Elisabetta di Maiorca, regina titolare del regno, che gli aveva ceduto i diritti; Bernardo fu al seguito del fratello che fu sconfitto dalle truppe di Giovanni I, re d'Aragona, in una battaglia combattuta nei pressi di Navata.\nNel 1390, suo fratello, Giovanni III, per poter correre in aiuto alla citt\u00e0 di Firenze (la discesa in Italia di Giovanni III viene confermata anche dallo storico Alfred Coville), in accordo con Bernardo, che ne era il titolare, vendette la contea di Charolais, al duca di Borgogna, Filippo l'Ardito, per la somma di 50.000 fiorini, come risulta dall'atto depositato a Parigi, l'11 maggio 1390.\nNel 1391, suo fratello, Giovanni III part\u00ec per l'Italia, anche per aiutare il cognato, Carlo Visconti, signore di Parma e marito di sua sorella, Beatrice d'Armagnac, che, assieme ai fiorentini, era in conflitto con suo cugino Gian Galeazzo Visconti, duca di Milano.&lt;br&gt;Durante la guerra, Giovanni III partecip\u00f2 all'assedio della citt\u00e0 di Alessandria, in Piemonte e mor\u00ec nella battaglia di Alessandria: durante l'assedio, cadde in un'imboscata, in cui le sue truppe vennero sconfitte e Giovanni fu ferito e fatto prigioniero.&lt;br&gt;Giovanni mor\u00ec, a causa delle ferite riportate in battaglia, il giorno successivo alla cattura, il 25 luglio 1391. Il corpo di Giovanni fu sepolto nella chiesa di San Marco ed in un secondo tempo il duca di Milano, Gian Galeazzo Visconti, lo fece trasferire in Francia e fu sepolto nella Cattedrale di Auch.\nDopo la sua morte di Giovanni III, dato che gli eredi erano due figlie femmine, in tenera et\u00e0, Bernardo gli succedette in tutti i suoi titoli, il fratello.\nBernardo, dopo aver sposato Bona di Berry, vedova del conte Rosso, Amedeo VII di Savoia, aveva cominciato ad avere una certa influenza alla corte di Francia, dove si avvicin\u00f2 a Luigi d'Orl\u00e9ans, che aveva sposato Valentina Visconti, figlia del duca, Gian Galeazzo Visconti.\nNel 1401, per l'ostilit\u00e0 che nutriva verso il cugino Gerardo, visconte di F\u00e9senzaguet, del ramo cadetto degli Armagnac, occup\u00f2 la contea di Pardiac, portatagli in dote dalla moglie, e l'anno seguente fece uccidere, sia Gerardo che il figlio, conte di Pardiac, entrando in possesso del titolo.\nIl 17 novembre 1403, Bernardo si leg\u00f2 definitivamente al Duca d'Orl\u00e9ans, Luigi I di Valois-Orl\u00e9ans, che lo prese sotto la sua protezione, concedendogli una pensione di 6000 Livre tournois, in cambio di un giuramento di fedelt\u00e0 contro chiunque, esclusi, il papa, il re e la regina ed i loro eredi, i duchi di Berry e di Borbone.\nNel 1405, Bernardo si prodig\u00f2 nella guerra combattuta contro gli inglesi, nella Guascogna ed in Linguadoca.\nDopo la morte di Luigi, fatto uccidere, 1407, dal nuovo duca di Borgogna, Giovanni senza Paura, Bernardo continu\u00f2 ad essere legato al partito degli orleanisti, prima, facendo un'alleanza, nel 1408, col duca di Bretagna (l'anno precedente suo figlio, Giovanni aveva sposato Bianca di Bretagna, figlia del duca, Giovanni V di Bretagna), e poi, nel 1410, diede in moglie al nuovo duca d'Orl\u00e9ans, Carlo, sua figlia Bona, che port\u00f2 a rafforzare l'alleanza tra i partigiani del duca d'Orl\u00e9ans ed i conti d'Armagnac. Durante la celebrazione del matrimonio tra Carlo e Bona, a Gien, il 15 aprile 1410, si form\u00f2 una lega contro il duca di Borgogna, formata dal duca d'Orl\u00e9ans e Bernardo d'Armagnac, suo suocero, con i duchi di Berry, i duchi di Borbone e di Bretagna, i conti d'Alen\u00e7on et di Clermont, sotto la guida del conte d'Armagnac, e dato che la lega aveva nelle sue file molti cavalieri guasconi (nel trattato Bernardo si impegnava di fornire 1000 uomini d'armi e 300 arcieri), il partito fu detto degli Armagnacchi, mentre la fazione opposta che si strinse intorno al duca di Borgogna fu detta dei Borgognoni.A partire da quel momento il regno di Francia fu dilaniato dalla lotta tra le due fazioni che port\u00f2 alla guerra civile.\nDurante la guerra civile, nel 1412, Bernardo fu dichiarato colpevole di lesa maest\u00e0 e quindi bandito dal regno di Francia e tutte le sue propriet\u00e0 confiscate; il compito di eseguire le disposizioni reali fu affidato al conte di Foix, Arcimbaldo di Grailly, capitano generale per la Linguadoca; Bernardo resistette ed in poco tempo rientr\u00f2 in possesso di tutti i suoi beni.\nNel 1412, dopo una dura lotta riusc\u00ec a conquistare la contea di Comminges, ma dopo la sua morte, nel 1419, la legittima contessa, sua cognata, Margherita di Comminges, spos\u00f2 Matteo di Foix, che poi fece dono della contea al re di Francia, Carlo VII.\nNell'estate del 1413, rientrato a Parigi, dopo essere stato reintegrato nei suoi beni e nei suoi onori, con lettera del 12 ottobre, si oppose ai saccheggi e alle devastazioni dei rivoltosi guidati dallo scuoiatore, Simon Caboche, e poi dopo che il duca d'Orl\u00e9ans era rientrato a Parigi, fu a capo delle repressioni di Parigi e dintorni, che praticamente durarono per circa quattro anni.&lt;br&gt;Dopo che gli Armagnacchi ebbero preso il potere, il duca di Borgogna, Giovanni senza Paura, nel 1414, fu bandito da Parigi e dichiarato ribelle.\nDopo la disfatta di Azincourt dove il duca d'Orl\u00e9ans era stato fatto prigioniero, Bernardo, il 30 dicembre 1415 divenne connestabile di Francia.\nDopo che, nel 1417, era diventato delfino di Francia, Carlo, Bernardo divenne il vero padrone del governo, si circond\u00f2 di bande di conterranei che saccheggiarono Parigi e dintorni, creando un vero e proprio regno del terrore; le prigioni si riempirono e, nell'estate di quello stesso anno, nel giro di tre settimane, 800 persone furono messe al bando.\nIl duca di Borgogna, Giovanni senza Paura, nel 1418, aveva liberato la regina, Isabella di Baviera, che Bernardo aveva relegato a Tours, l'aveva condotta a Troyes, dove la regina si era proclamata reggente del regno di Francia; Bernardo divenne il capo del governo del delfino in opposizione al governo della regina di Francia, Isabella di Baviera e del duca di Borgogna, che marci\u00f2 su Parigi, dove la gente era stufa delle prepotenze degli Armagnacchi, e nel maggio del 1418, fu aperta una porta della citt\u00e0 in cui penetr\u00f2 un contingente di 800 Borgognoni che con l'appoggio della popolazione conquist\u00f2 la citt\u00e0, e numerosi armagnacchi vennero arrestati e imprigionati.&lt;br&gt;Bernardo, in un primo momento aveva evitato l'arresto nascondendosi in casa di un carpentiere, che lo trad\u00ec e lo fece arrestare; Bernardo fu imprigionato nella segreta del Palazzo di Giustizia.\nMa il 12 giugno, in assenza del duca di Borgogna che era andato a caccia nelle sue terre esplose una sollevazione, capeggiata dal boia, Capeluche, che and\u00f2 a prelevare gli Armagnacchi prigionieri e ne uccise circa 1600, tra cui parecchie donne; tra coloro che furono trucidati vi era anche il connestabile Bernardo VII d'Armagnac, il cui corpo fu trascinato per le vie di Parigi (solo dopo il ritorno di Carlo VII a Parigi, nel 1437, i suoi figli poterono celebrare il Rito funebre di Bernardo, i cui resti furono sepolti nella Cattedrale di Auch, accanto ai suoi predecessori).&lt;br&gt;A Bernardo VII succedette, in tutti i suoi titoli e possedimenti, il figlio maschio primogenito, Giovanni.\nMatrimonio e discendenza.\nBernardo aveva sposato la signora di Faucigny, Bona di Berry (il contratto di matrimonio era stato concordato a castello di Mehun-sur-Y\u00e8vre, il 2 Dicembre 1393), figlia del duca di Berry, Giovanni di Francia (1340 \u2020 1416) e della prima moglie Giovanna d'Armagnac (24 giugno 1346-1387). Bona aveva portato in dote la viscontea di Carlat e 100.000 fiorini d'oro.\nBernardo da Bona ebbe sette figli:"}
{"id": "1789160", "revid": "62004", "url": "https://it.wikipedia.org/wiki?curid=1789160", "title": "Patrick Sinkewitz", "text": ""}
{"id": "1789163", "revid": "62004", "url": "https://it.wikipedia.org/wiki?curid=1789163", "title": "Michael Antonie Boogerd", "text": ""}
{"id": "1789169", "revid": "124459917", "url": "https://it.wikipedia.org/wiki?curid=1789169", "title": "Never Ending Tour", "text": "Never Ending Tour (talvolta indicato con la sigla NET) \u00e8 il nome con cui viene comunemente chiamata la tourn\u00e9e senza fine intrapresa da Bob Dylan il 7 giugno 1988. Dylan ha attribuito molta della versatilit\u00e0 dei suoi spettacoli di questo periodo al talento della sua band, in continua evoluzione nel corso degli anni, con la quale ha registrato gli album \"Love and Theft\" (2001), \"Modern Times\" (2006), \"Together Through Life\" (2009), \"Tempest\" (2012) e \u201cRough and Rowdy Ways\u201d (2020).\nL'abilit\u00e0 e la continuit\u00e0 di Dylan nel fare concerti non diminuiscono con il passare del tempo: ha tenuto infatti 99 performance nel 2006, 102 nel 2010 e 85 nel 2013. Secondo il sito bjorner.com, il database pi\u00f9 affidabile per ogni ricerca riguardante il cantautore, Dylan ha suonato la sua duemillesima data del \"Never Ending Tour\" il 16 ottobre 2007 a Dayton, in Ohio. Negli anni recenti i tour nordamericani estivi di Dylan hanno toccato i luoghi della Minor League Baseball.. Al dicembre 2013, anno che ha segnato il 25\u00ba anniversario del Never Ending Tour, Dylan aveva suonato 2565 concerti. Ha raggiunto quota 2600 il 9 luglio 2014, con la performance ad Aarhus, in Danimarca. Ha raggiunto quota 3000 il 19 aprile 2019, a Innsbruck. A fine maggio 2019, il Never Ending Tour raggiunge quota 3011 show. Nell\u2019autunno 2019, dopo un tour europeo primaverile e un tour europeo estivo, Bob Dylan tiene una lunga serie di show negli Stati Uniti che culmina in dieci serate al Beacon Theatre di New York tra il 23 novembre e il 6 dicembre. L\u20198 dicembre 2019 Bob Dylan tiene l\u2019ultimo show dell\u2019anno 2019, a Washington DC. Si tratta del 3064\u00ba concerto ufficiale del Never Ending Tour, il 77\u00ba del 2019 e l\u2019ultimo show di Dylan prima dello scoppio della pandemia da COVID-19. Esso pu\u00f2 anche essere considerato l\u2019ultimo concerto dell\u2019ultratrentennale Never Ending Tour, dal momento che nel settembre 2021 Bob Dylan annuncia sui suoi canali social ufficiali l\u2019inizio del \"Rough and Rowdy Ways\" World Wide Tour 2021-2024, tourn\u00e9e che segue l\u2019uscita del suo album in studio del 2020 e che prende il via il 2 novembre 2021 a Milwaukee.\nIl nome.\nIl nome del tour \u00e8 stato coniato dal giornalista Adrian Deevoy nell'intervista con Dylan al magazine Q del dicembre 1989. Il critico Michael Gray ascolt\u00f2 la registrazione dell'intervista, e in \"The Bob Dylan Encyclopedia\" scrive che, bench\u00e9 nell'articolo di Deevoy il nome esca dalla bocca di Dylan, in realt\u00e0 \u00e8 stato Deevoy a suggerirlo:\nDylan ha sempre avuto scarsa considerazione dell'etichetta \"Never Ending Tour\". Nelle note dell'album \"World Gone Wrong\" (1993) ha scritto:\n\u00abNon stupitevi per le chiacchiere sul \"Never Ending Tour\". C'\u00e8 stato un \"Never Ending Tour\" ma \u00e8 finito nel '91, quando il chitarrista G.E. Smith se n'\u00e8 andato. Quel tour \u00e8 finito da un pezzo, ma ce ne sono stati molti altri da allora. \"The Money Never Runs Out Tour\" (autunno '91), \"Southern Sympathizer Tour\" (inizio '92), \"Why Do You Look at Me So Strangely Tour\" (Europa '92), \"The One Sad Cry of Pity Tour\" (Australia &amp; West Coast americana '92), \"Outburst of Consciousness Tour\" ('92), \"Don't Let Your Deal Go Down Tour\" ('93) &amp; troppi altri per poterli menzionare tutti col loro carattere &amp; progetto\u00bb.\nIl tour si \u00e8 inaspettatamente interrotto nel maggio del 1997. Dylan annull\u00f2 tutte le esibizioni in programma dopo la scoperta di una infezione al cuore che poteva anche risultargli fatale. Il tour programmato per giugno in Europa venne cancellato prima dell'uscita dell'album \"Time Out of Mind\", per dare a Dylan il tempo di ristabilirsi. Nel 2001, in un'intervista a Thomas Zeidler rilasciata alla stampa austriaca, il giornalista viennese rivel\u00f2 che Dylan temeva che in futuro avrebbe potuto essere impossibilitato a calcare la strada. L'interruzione del tour dal 3 maggio al 3 agosto 1997 risulta il periodo pi\u00f9 lungo lontano da un palco per Dylan durante il Never Ending Tour in un anno solare. L'anno che ha visto il minor numero di concerti \u00e8 quello iniziale, il 1988 (71); quello che ne ha visti di pi\u00f9 \u00e8 il 1999 (119). A seguito della pandemia da COVID-19, Dylan non ha suonato uno show per quasi due anni, dall\u20198 dicembre 2019, a Washington DC, al 2 novembre 2021, a Milwaukee.\nL'introduzione.\nDal 15 agosto 2002 al 12 aprile 2012 Dylan \u00e8 stato introdotto all'inizio dei suoi concerti dall'annuncio di un membro del personale:\nQuesta introduzione venne adattata da un articolo su Dylan apparso in un giornale locale, il \"The Buffalo News\", il 9 agosto 2002.\nPubblicazioni, trasmissioni e libri.\nL'unico concerto del Never Ending Tour pubblicato ufficialmente \u00e8 stato quello di MTV Unplugged, uscito nel 1995 ma registrato nel 1994 appositamente per l'emittente televisiva americana e per questo non conteggiato nel computo annuale degli show.\nI fan, specialmente su internet, scambiano, catalogano e vendono bootleg dei concerti pi\u00f9 o meno allo stesso modo di quanto avviene per altri artisti come Phish e The Grateful Dead. Una spiegazione di questo fenomeno sta nel fatto che Dylan tiene concerti sempre diversi uno dall'altro, rielaborando sistematicamente il proprio materiale, stravolgendo totalmente gli arrangiamenti originali dei suoi brani e talvolta persino modificando alcune parti dei loro testi.\nIn generale, ogni show si differenzia da un altro non solo per la scaletta o l'interpretazione, ma anche per tanti piccoli accorgimenti che Dylan e la sua band impongono a ogni singola canzone.\nNel 2005 il sito amazon.com ha trasmesso un concerto del \"Never Ending Tour\" nella sua homepage come celebrazione del suo decimo anniversario. All'interno del \"Bootleg Series Vol. 8: Tell Tale Signs (Rare &amp; Unreleased 1989-2006)\", pubblicato nel 2008, sono contenuti alcuni brani tratti da show del Never Ending Tour. Nel corso degli anni, alcuni brani registrati in concerto nel corso del NET sono stati resi disponibili sul sito ufficiale di Bob Dylan o utilizzati come b-side di singoli.\nPer quanto riguarda la produzione cartacea, Andrew Muir \u00e8 l'autore del libro \"Razor's Edge: Bob Dylan and the Never Ending Tour\", pubblicato nel settembre del 2001. Il libro tenta di dare una cronaca dei primi quindici anni del \"Never Ending Tour\". Nel 2013 Muir ha aggiornato \"Razor's Edge\" dando alle stampe \"One More Night: Bob Dylan's Never Ending Tour\", che si propone di ricoprire il racconto del tour dai suoi inizi nel 1988 fino al 2011.\nLa band.\nIl gruppo che segue Bob Dylan \u00e8 cambiato spesso nel corso degli anni, mantenendo tuttavia una conformazione piuttosto stabile nel numero degli elementi (generalmente dai quattro ai sei) e nella variet\u00e0 degli strumenti. Dal novembre 1994 il cantautore americano ha dismesso l'utilizzo del supporto per armonica, la cui ultima apparizione risale proprio al concerto unplugged registrato per l'emittente americana MTV. Dal 2003, Dylan si presenta sul palco suonando solamente una tastiera con la sonorit\u00e0 del piano, abbandonando quasi del tutto la chitarra, che suona molto di rado sia nel 2003 che nel 2004. Nel 2005 Dylan suona solamente tastiera e armonica. Nel 2006, la tastiera viene sostituita da un organo KORG CX3, che lascer\u00e0 il palco solo alla fine del tour del 2012. Nel 2006, Dylan non imbraccia mai la chitarra. Nel 2007 riprende a suonarla piuttosto regolarmente, solitamente per due, tre o quattro canzoni a concerto, utilizzando quasi unicamente l'elettrica. L'ultima performance pubblica di Dylan alla chitarra acustica durante il \"Never Ending Tour\" risale al concerto di St. Louis del 22 ottobre 2007. Si \u00e8 presentato con una chitarra acustica alla performance privata tenuta alla Casa Bianca per la cerimonia di insediamento del presidente degli Stati Uniti Barack Obama nel gennaio 2010.\nNel 2008, Dylan suona la chitarra elettrica soltanto nei concerti autunnali. Nell'autunno del medesimo anno, Dylan inizia anche a eseguire alcuni brani al centro del palco, suonando l'armonica o cantando soltanto, pratica che diverr\u00e0 abituale dal 2009 in avanti. Al concerto di Parma del 18 giugno 2010 Dylan suona la chitarra elettrica addirittura in sei brani. Dal 30 giugno 2012 Dylan incorpora un pianoforte acustico Yamaha sul palco. Nel corso del resto dell'anno utilizza sia organo che pianoforte e di tanto in tanto suona anche la chitarra elettrica. L'organo KORG CX3 scompare dal palco dopo l'ultimo concerto del 2012. Dylan non suona mai la chitarra tra 2013 e 2015, restando sempre al pianoforte, utilizzando l'armonica e cantando alcune canzoni in piedi al centro del palco. Tra 2016 e 2018 imbraccia l'elettrica in sei concerti: in due show del 2016 per una canzone, in tre show del 2017 sempre per una sola canzone, e nello show di Seoul del 27 luglio 2018 per due canzoni. Per grossa parte del 2019, Dylan siede al pianoforte per l'intero concerto, suona di tanto in tanto l'armonica e solo talvolta si porta in piedi al centro del palco.\nNella tourn\u00e9e autunnale del 2019, Dylan ricomincia a suonare con continuit\u00e0 la chitarra per un brano o due, tra cui quello d'apertura, in concerti composti quasi sempre da diciannove canzoni. Attualmente la band \u00e8 composta da:\nFino al 28 agosto 2018 a questa formazione si aggiungeva anche il chitarrista Stu Kimball, che dall'ottobre dello stesso anno non fa pi\u00f9 parte del gruppo.\nIn un'intervista a \"Rolling Stone\" del settembre 2006, Dylan disse della sua band:\nI tour per anno.\nTra parentesi, il numero di concerti tenuti nell'anno preso in considerazione."}
{"id": "1789170", "revid": "1543377", "url": "https://it.wikipedia.org/wiki?curid=1789170", "title": "Djigou\u00e9ra", "text": "Djigou\u00e9ra \u00e8 un dipartimento del Burkina Faso classificato come comune, situato nella provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 11 villaggi: Dian, Diassaga, Dissanga, Gossamandara, Kaka, Kassanga, Kleni, Kolokaka, Kuini, Serekeni e Soubakagnedou."}
{"id": "1789171", "revid": "287204", "url": "https://it.wikipedia.org/wiki?curid=1789171", "title": "Djigouera", "text": ""}
{"id": "1789174", "revid": "161374", "url": "https://it.wikipedia.org/wiki?curid=1789174", "title": "COPASIR", "text": ""}
{"id": "1789176", "revid": "56620", "url": "https://it.wikipedia.org/wiki?curid=1789176", "title": "Gandhi", "text": ""}
{"id": "1789179", "revid": "1543377", "url": "https://it.wikipedia.org/wiki?curid=1789179", "title": "Kangala", "text": "Kangala \u00e8 un dipartimento del Burkina Faso classificato come comune, situato nella provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 10 villaggi: Bakaribougou, Bama, Kagnabougou, Kotoura, Lanfiera, Mahon, Niampedougou, Ouolonkoto, Sayaga e Sikouraba."}
{"id": "1789187", "revid": "1305772", "url": "https://it.wikipedia.org/wiki?curid=1789187", "title": "Astrocitoma", "text": "Un astrocitoma (o tumore astrocitario) \u00e8 un generico elemento di una famiglia di neoplasie del sistema nervoso centrale in cui il tipo di cellula predominante deriva da un astrocita \"immortalizzato\".\nAstrocitomi circoscritti e astrocitomi diffusi.\nIn letteratura gli astrocitomi si suddividono, in base alla capacit\u00e0 infiltrativa (del tessuto circostante), in due categorie principali: astrocitomi \"circoscritti\" e astrocitomi \"diffusi\".\nEsempi del primo gruppo sono le seguenti varianti astrocitarie, abbastanza non comuni:\nSfortunatamente, la maggior parte degli astrocitomi presenta caratteristiche di alta diffusione della materia bianca, cosa che rende praticamente impossibile un loro estirpamento per il tramite dell'operazione chirurgica. Del secondo gruppo fanno parte le neoplasie:\nGradazione degli astrocitomi.\nPer la gradazione (di malignit\u00e0) degli astrocitomi, nel tempo sono stati proposti in letteratura diversi sistemi (si veda al proposito la voce Gradazione dei tumori del sistema nervoso centrale).\nDal 1993 il sistema di gradazione a 4 livelli proposto dalla World Health Organization (WHO), \u00e8 risultato il pi\u00f9 largamente accettato e diffuso. Si basa su quattro caratteristiche istologiche: \"aumentata cellularit\u00e0\", \"presenza di mitosi\", \"proliferazione endoteliale\", \"necrosi\".\nSecondo il sistema di classificazione WHO (vedi la voce Classificazione dei tumori del sistema nervoso centrale), gli \"astrocitomi di grado I\", quale l'astrocitoma pilocitico, sono tipicamente a istologia benigna; gli \"astrocitomi di grado II\" (detti \"diffusi\") presentano la sola caratteristica istologica di aumentata cellularit\u00e0, e sono tumori a basso grado di infiltrazione; gli \"astrocitomi di grado III\" (\"anaplastici\") mostrano (in pi\u00f9) significativa presenza di mitosi; negli \"astrocitomi di grado IV\" (\"glioblastoma\") si evidenziano pure proliferazione endoteliale e/o necrosi.\nRimandi a voce propria.\nInquadramento generale dei tumori del sistema nervoso centrale.\nAlla voce Neurooncologia \u00e8 una introduzione generale ai tumori del sistema nervoso centrale (SNC). Viene operata una prima suddivisione in tumori che originano in SNC (tumori \"primari\") e tumori che originano in altro organo del corpo (tumori \"secondari\" o \"metastatici\"). Tramite due tabelle si pu\u00f2 osservare la distribuzione dei tumori del SNC per sottotipo istologico e notare che gli astrocitomi sono le neoplasie pi\u00f9 diffuse del SNC.\nAstrocitoma pilocitico.\nL'astrocitoma pilocitico rappresenta il tumore a pi\u00f9 favorevole prognosi tra tutti gli astrocitomi. Si tratta del tumore gliale pi\u00f9 comune nei bambini. Oltre che nei bambini viene diagnosticato nei giovani adulti di et\u00e0 inferiore a 20 anni e solo raramente viene rinvenuto in adulti pi\u00f9 anziani.\nQuesto tumore si presenta generalmente come lesione circoscritta, a crescita indolente e pu\u00f2 essere solido o cistico. Le cisti possono essere monoloculari o multiloculari, con il nodulo tumorale incapsulato all'interno. L'astrocitoma pilocitico di solito compare a livello di cervelletto, tronco encefalico, regione ipotalamica, nervo e chiasma ottico, ma anche in qualsiasi area dove sono presenti astrociti, tra cui gli emisferi cerebrali e il midollo spinale. Il sito pi\u00f9 comune di insorgenza \u00e8 nel cervelletto.\nQuesto astrocitoma di grado I \u00e8 di solito un tumore non infiltrante, nel senso che tende a rimanere nella zona in cui \u00e8 iniziato e a non svilupparsi nel tessuto circostante. Spesso la lesione guarisce per il tramite della sola chirurgia.\nAstrocitoma pilomixoide.\nL'astrocitoma pilomixoide (PMA) \u00e8 un tumore del sistema nervoso centrale introdotto nell'ultima classificazione WHO come \"variante\" dell'astrocitoma pilocitico (PA).\nIn effetti il PMA \u00e8 istologicamente simile all'astrocitoma pilocitico, il tumore cerebrale pediatrico pi\u00f9 comune, e spesso viene diagnosticato come tale. Ricordiamo che l'astrocitoma pilocitico \u00e8 un tumore a lenta crescita e a prognosi sostanzialmente favorevole.\nTuttavia non tutti i pazienti con astrocitoma pilocitico sperimentano tale buon esito. Una piccola parte di essi hanno un decorso clinico diverso, con un minore periodo di sopravvivenza e una pi\u00f9 alta mortalit\u00e0.\nAstrocitoma subependimale a cellule giganti.\nL'astrocitoma subependimale a cellule giganti (SEGA) \u00e8 un tumore cerebrale a prognosi favorevole, che insorge nelle prime due decadi di vita ed \u00e8, spesso ma non sempre, associato alla sclerosi tuberosa.\nSi tratta di un tumore a lenta crescita, che frequentemente origina dalla parete dei ventricoli, ma quando si trova in prossimit\u00e0 di un foro di Monro pu\u00f2 occludere la libera circolazione del liquor, formando idrocefalo.\nXantoastrocitoma pleomorfo.\nLo xantoastrocitoma pleomorfo (PXA) \u00e8 un tumore cerebrale raro, che si sviluppa prevalentemente negli emisferi cerebrali, pi\u00f9 raramente a livello leptomeningeo.Si osserva pi\u00f9 frequentemente nell'infanzia e nei giovani adulti e l'asportazione chirurgica \u00e8 correlata con una prognosi favorevole. La presenza di una forma anaplastica \u00e8 molto rara.\nDal punto di vista istologico il tumore, che \u00e8 GFAP-positivo, pu\u00f2 sembrare abbastanza aggressivo: caratterizzato da marcato pleomorfismo cellulare, atipia nucleare, mitosi, necrosi e cellule giganti multinucleate.\nIl PXA, designato di grado II nella classificazione WHO, nonostante le caratteristiche istologiche (e di imaging) di un tumore di alto grado, in realt\u00e0 si comporta normalmente come un astrocitoma a basso grado.\nAstrocitoma diffuso.\nCon il termine di astrocitoma diffuso si identifica una neoplasia astrocitaria di grado II della scala WHO. Nella maggioranza dei casi insorge nella terza-quarta decade di vita. L'incidenza \u00e8 tra 0,16 e 0,26 casi per 100.000 per persone per anno.\nNei bambini interessa normalmente il tronco cerebrale.\nAlla TAC si presenta con una lesione ipodensa e alla RMN come un'area a elevato segnale di intensit\u00e0 in T2. In entrambe le metodiche non viene evidenziato enhancement al mezzo di contrasto.\nSi tratta di un tumore ad alta capacit\u00e0 infiltrativa e i cui limiti risultano indefinibili. Un astrocitoma diffuso che rimane ben differenziato pu\u00f2 permettere una sopravvivenza che dura molti anni. Pi\u00f9 frequentemente, dopo una media di 4-5 anni, la neoplasia progredisce verso forme pi\u00f9 maligne (glioblastoma).\nAstrocitoma anaplastico.\nLa neoplasia cerebrale denominata astrocitoma anaplastico (grado III della scala WHO) deriva normalmente da malignizzazione di un astrocitoma di basso grado (astrocitoma pilocitico, astrocitoma diffuso), anche se si osservano casi che non presentano storia di una lesione antecedente.\nSua naturale tendenza \u00e8 di progredire in tasso di malignit\u00e0, verso il glioblastoma.\nGlioblastoma.\nIl glioblastoma \u00e8 il tumore pi\u00f9 comune e pi\u00f9 maligno tra le neoplasie della glia.\nComposto da un eterogeneo mix di cellule tumorali astrocitiche scarsamente differenziate, il glioblastoma colpisce soprattutto, ma non solo, gli adulti, e si presenta solitamente negli emisferi cerebrali; meno frequentemente si localizza al tronco cerebrale o al midollo spinale. Come tutti i tumori cerebrali, salvo rarissimi casi, non si espande oltre le strutture del sistema nervoso centrale.\nIl glioblastoma pu\u00f2 svilupparsi da un astrocitoma diffuso (grado II) o da un astrocitoma anaplastico (grado III) (in tal caso \u00e8 detto \"secondario\"), ma pi\u00f9 frequentemente si manifesta \"de novo\", senza alcuna evidenza di precedente neoplasia (\u00e8 allora detto \"primario\"). Il trattamento del glioblastoma include chirurgia, radioterapia e chemioterapia. Rari ma non nulli i casi di lunga sopravvivenza.\nGlioblastoma a cellule giganti.\nIl glioblastoma a cellule giganti \u00e8 una variante istologica del glioblastoma, con una predominanza di cellule bizzarre, gigantesche (fino a 400\u00a0\u00b5m di diametro), multinucleate (anche pi\u00f9 di 20 nuclei).\nMostra occasionalmente un reticolo abbondante di reticolina e presenta un'alta frequenza di mutazioni del gene \"TP53\".\nPresenta sintomi e segni identici al glioblastoma ordinario. Metodica di diagnosi e trattamento sono gli stessi.\nQualche miglioria presenta la prognosi.\nGliosarcoma.\nIl gliosarcoma \u00e8 una variante istologica del glioblastoma caratterizzata da una struttura tissutale bifasica, con aree che mostrano alternativamente differenziazione gliale e mesenchimale.\nPresenta sintomi e segni identici al glioblastoma ordinario. Metodica di diagnosi e trattamento sono gli stessi.\nDubbi su migliorie rispetto a quest'ultimo riguardo alla prognosi.\nGliomatosis cerebri.\nLa neoplasia denominata gliomatosis cerebri identifica un raro tumore del sistema nervoso centrale, nel quale cellule neoplastiche gliali infiltrano diffusamente (praticamente senza formare noduli) estese porzioni di esso: encefalo, midollo spinale, nervo ottico, materia bianca, ecc.\nIl tumore pu\u00f2 fare la sua comparsa \"de novo\" (GC primario) o essere il risultato di propagazione di un glioma inizialmente focalizzato (GC secondario).\nI sintomi di questa malattia non sono specifici ed includono: mal di testa, epilessia, disturbi visivi, deficit del tratto cortico-spinale, letargia, demenza."}
{"id": "1789189", "revid": "486946", "url": "https://it.wikipedia.org/wiki?curid=1789189", "title": "Jo\u00e3o Manuel Vieira Pinto", "text": ""}
{"id": "1789192", "revid": "1543377", "url": "https://it.wikipedia.org/wiki?curid=1789192", "title": "Kayan (Burkina Faso)", "text": "Kayan \u00e8 un dipartimento del Burkina Faso classificato come comune, situato nella provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 16 villaggi: Dionkele, Doro, Fofara, Kara\u2013Massasso, Kouroumani, N'dana, N'dosso, N'gorolani, Niena, Ouere, Seye, Sien, Sokourani, Teoule, Tigan e Zangassoni."}
{"id": "1789193", "revid": "228587", "url": "https://it.wikipedia.org/wiki?curid=1789193", "title": "Opera nomadi", "text": ""}
{"id": "1789195", "revid": "729019", "url": "https://it.wikipedia.org/wiki?curid=1789195", "title": "The Dresden Files", "text": "The Dresden Files \u00e8 una serie di romanzi di Jim Butcher appartenenti ai generi fantasy contemporaneo e giallo. Ogni romanzo della serie \u00e8 raccontato in prima persona da Harry Blackstone Copperfield Dresden (chiamato cos\u00ec da suo padre in onore di Harry Houdini, Harry Blackstone e David Copperfield).\nIl titolo che propose originariamente Butcher era \"Semiautomagic\", titolo che riassumeva perfettamente l'equilibrio tra fantasia e narrativa gialla hard boiled.\nNel mondo della serie \"The Dresden Files\", la magia \u00e8 reale, cos\u00ec come lo sono vampiri, spiriti, demoni, licantropi e altre creature dei miti. La maggior parte delle persone non crede nella magia o nel gran numero di forze malvagie che \u00e8 costantemente in atto. Ci\u00f2 rende difficile per Harry Dresden farsi passare come mago professionista ed investigatore privato. Fortunatamente, la sezione speciale Polizia investigativa di Chicago guidata dal luogotenente Karrin Murphy assume regolarmente Dresden per aiutare a risolvere i casi con un'ombra soprannaturale.\nLa serie fa numerosi riferimenti alla cultura popolare moderna, come la \"Evil Overlord List\".\nHarry Dresden.\nHarry \u00e8 un mago che lavora come investigatore privato a Chicago, dove si occupa di crimini paranormali ed \u00e8 un consulente per la polizia di Chicago. Harry viene considerato come un \"picchiatore\" magico, dato che manca di controllo raffinato dei suoi poteri, ma \u00e8 considerato come uno dei pi\u00f9 potenti maghi viventi in termini di pura potenza magica. Inizialmente favorisce in battaglia incantesimi di fuoco e di vento, ma si \u00e8 evoluto verso l'uso di fuoco e di forza pura, occasionalmente usando anche incantesimi di terra (in \"It's My Birthday Too\", \"Turn Coat\" e \"Change\"), elettricit\u00e0 (in \"Small Favor\" e \"Turn Coat\"), e almeno in un caso di acqua (in \"Turn Coat\"). \u00c8 un esperto in incantesimi per seguire tracce (che usa nelle sue indagini) e di convocazioni e cattura di esseri fatati e altre fonti sovrannaturali di informazioni.\nL'armamento tipico di Harry comprende uno spolverino (inizialmente di tela pesante, rimpiazzato successivamente da uno in cuoio) incantato con incantesimi protettivi, un bastone runico, una bacchetta per controllare meglio le evocazioni offensive, un braccialetto per creare scudi magici (inizialmente solo per proteggere da oggetti solidi, ma successivamente migliorato per proteggere anche da energie), anelli di argento utilizzati per immagazzinare l'energia cinetica e rilasciarla violentemente (a inizio serie un singolo anello, a fine serie tripli anelli su ogni dito di entrambe le mani) e il pentacolo d'argento lasciatogli da sua madre. Per quei momenti in cui \"la magia non basta\" gira spesso armato con una rivoltella (calibro .38, .44 o .357) o anche con altre armi da fuoco.\nHarry ha anche molti contatti e conoscenze con differenti membri della comunit\u00e0 magica, particolarmente importanti sono i suoi contatti con tutte le Regine delle Corti fatate dell'Inverno e dell'Estate, con i membri dell'ordine dei Cavalieri della Croce (mortali scelti per impugnare delle armi fatate in cui \u00e8 inserito uno dei chiodi della croce su cui \u00e8 stato crocefisso Cristo) e con la Corte Bianca (una specie di vampiri che si nutrono delle emozioni dei mortali).\nLa madre di Harry, Margaret Gwendolyn LaFey, era anch'essa una maga, sebbene Harry sappia molto poco di lei fino a \"Blood Rites\". Ha un fratellastro Thomas. Harry \u00e8 stato allevato dal padre, un mago da palcoscenico itinerante fino all'et\u00e0 di sei anni, quando questi mor\u00ec a causa di un aneurisma cerebrale. Trascorse alcuni anni in un orfanotrofio statale, prima di essere adottato all'et\u00e0 di dieci anni (poco dopo aver manifestato i suoi poteri magici) da Justin DuMorne, un ex guardiano del Concilio Bianco (il corpo governante dei maghi) che si era rivolto alla magia nera. Justin tent\u00f2 di sottomettere mentalmente Harry per trasformalo in uno schiavo, ma Harry si ribell\u00f2 e uccise Justin. Harry venne quindi affidato alle cure del mago Ebenezar McCoy, che lo prende come apprendista e lo tiene fuori dai guai fino a che non diventa abbastanza cresciuto da mantenersi da solo.\nAltri media.\nSerie televisiva.\nDalla serie di romanzi \u00e8 stata tratta nel 2007 una serie televisiva prodotta da SciFi Channel durata una singola stagione di 12 puntate.\nAudiolibri.\nBuzzy Media Publishing ha pubblicato i primi quattro romanzi della serie come audiolibri in versione audio CD ed MP3 (solo i primi quattro). \"Storm Front\" \u00e8 stato realizzato nel luglio 2002 come un set di 8 CD non riadattati, \"Fool Moon\" \u00e8 realizzato a seguire nell'agosto 2003 in un set di 9 CD non riadattati. L'audiolibro di \"Grave Peril\" \u00e8 stato pubblicato come set di 10 CD non riadattati il 28 ottobre 2004 insieme ad una maglietta allegata con tutte le vendite precedenti il 26 dicembre 2004. \"Summer Knight\" \u00e8 stato realizzato il 31 marzo 2007. Tutti e quattro gli audiolibri sono poi stati pubblicati in formato MP3 su pochi CD.\nI rimanenti otto romanzi sono stati pubblicati dalla Penguin Audio.\nVoce narrante di tutti gli audiolibri \u00e8 l'attore James Marsters.\nGioco di ruolo.\nLa \"Evil Hat Productions\" ha pubblicato un gioco di ruolo basato su \"The Dresden Files\". Consiste di un manuale base \"Volume One: Your Story\" e di un manuale che descrive l'ambientazione \"Volume Two: Our World\". Entrambi i volumi sono stati pubblicati in coincidenza con la Origins Game Fair 2010. La pubblicazione del gioco era stata annunciata nel dicembre 2004.\nIl regolamento \u00e8 una versione modificata del FATE system, enfatizzando la struttura narrativa sulla simulazione. Permette ai giocatori di interpretare nello stesso gioco, un'ampia variet\u00e0 di personaggi a partire da umani normali fino a creature supernaturali. Il testo \u00e8 scritto come se fosse una bozza di regolamento di gioco di ruolo scritta dagli Alpha (nei romanzi un gruppo di giovani lupi mannari amici di Harry) con inserite nel testo note e commenti di Harry stesso.\nFumetti.\nDal 2008 al 2014 sono state pubblicate da Dabel Brothers Productions sette graphic novel con protagonista Harry Dresden."}
{"id": "1789197", "revid": "287204", "url": "https://it.wikipedia.org/wiki?curid=1789197", "title": "Zaurus", "text": "Gli Zaurus sono computer palmari o PDA costruiti dalla Sharp Corporation per il mercato giapponese; funzionano con i sistemi operativi GNU-Linux e, recentemente, su OpenBSD.\nI modelli della serie Zaurus SL-CXXXX hanno uno schermo retro illuminato touch screen, una tastiera qwerty, uno slot CompactFlash PCMCIA, uno slot per l'espansione con memorie SD ed una porta mini USB.\nZaurus \u00e8 stato il PDA pi\u00f9 conosciuto durante gli anni '90 in Giappone ed era basato su un sistema operativo proprietario. Sharp fu il primo costruttore di PDA ad utilizzare GNU Linux come sistema operativo, ed il primo modello \u00e8 stato l'SL-5000D, sul quale girava Qtopia basato su Embedix Plus. Il nome Zaurus deriva dal suffisso comune applicato ai nomi dei dinosauri, che risulta particolarmente accattivante e suggestivo in Giappone.\nNel 2007 Sharp ha annunciato la decisione di sospendere la produzione, anche se alcuni rivenditori (Trisoft) hanno documentato che i pezzi inviati erano stati prodotti in date successive alla data ufficiali di dismissione della produzione.\nROM Linux disponibili.\nIl 30 ottobre 2008 Cortez ha annunciato di aver rilasciato Zubuntu 1.0 update...\nSistemi Operativi OS Non-Linux.\nNon vi \u00e8 un porting di OpenBSD per i diversi modelli di Zaurus. Il porting \u00e8 disponibile per SL-C3000, SL-C3100 e SL-C3200 con lo sviluppo continuo al fine di espandere il supporto per il C860 e C1000. Questo porting di OpenBSD, tuttavia, non sostituisce del tutto il sistema operativo originale, n\u00e9 \u00e8 reso disponibile come immagine della ROM, ma piuttosto utilizza quelle originali di Linux per installare un bootloader e installare la stessa OpenBSD come su qualsiasi altra piattaforma. Vi \u00e8 anche un porting di NetBSD che \u00e8 in fase di sviluppo, sulla base dei lavori da OpenBSD."}
{"id": "1789199", "revid": "91792", "url": "https://it.wikipedia.org/wiki?curid=1789199", "title": "Chiesa di San Zenone vecchia (Cisano Bergamasco)", "text": "La chiesa di San Zenone vecchia si trova nell'omonimo comune in provincia di Bergamo. Dal 17 agosto 1913 la chiesa viene inserita nell'elenco del Ministero tra i monumenti antichi.\nStoria.\nSi tratta di un piccolo edificio ecclesiale romanico risalente all'XI-XII secolo, i primi documenti che lo citano risalgono al 1160 e 1152, forse edificato come chiesa devozionale per volont\u00e0 di un maestro comacino che, essendo stato assalito dai briganti durante il suo ritorno a Cisano da Verona, fece costruire un tempio dedicato al santo patrono proprio della citt\u00e0 veneta.\nPi\u00f9 volte modificato nel corso dei secoli. L'antica chiesa risulta che fosse gi\u00e0 parrocchiale nel 1288, per poi diventare sussidiaria della parrocchiale di Caprino Bergamasco \nIl lascito testamentario di Giovanni Zonca del 30 gennaio 1491, concesse la propriet\u00e0 del fondo vicino alla chiesa, all'allora parroco con l'obbligo di recitare una messa ogni settimana. \nIl 1931 vide la costruzione del nuovo edificio di culto posto sulla medesima piazza, e per poterne ampliare il sagrato, l'antico edificio, fu oggetto di una importante modifica strutturale con la riduzione dell'aula e l'edificazione della nuova facciata, mantenendone lo stile romanico.\nL'edificio divenne inizialmente luogo d'intrattenimento con il teatro locale e poi riportato a essere semplice oratorio. La struttura presentava gravi danni e nel 1990 un gruppo di parrocchiani, coadiuvati con l'associazione alpini, intraprese importanti lavori di restauro e consolidamento iniziando dalla torre campanaria che era seriamente danneggiata. I lavori terminarono nel 1993 e la chiesa riprese ad avere la sua funzione di luogo di culto.\nDescrizione.\nL'edificio di culto \u00e8 anticipato dall'ampio sagrato condiviso con la parrocchiale omonima con pavimentazione in lastre di pietra, e con il classico orientamento liturgico con abside a est.\nL'interno a unica navata aveva affreschi risalenti al XVI secolo e la tela \"Madonna in gloria col Bambino e santi Zenoni, Pantaleone e angeli musicanti\" di Enea Salmeggia e una tela sempre raffigurante la Madonna che secondo la relazione di Maironi da Ponte era attribuibile al Giovan Battista Moroni. Le due tele sono conservate nei locali della sacrestia della nuova parrocchiale, mentre il dipinto di Giovanni Battista Galizzi con la raffigurazione del santo titolare \u00e8 ancora conservato nell'aula."}
{"id": "1789202", "revid": "1543377", "url": "https://it.wikipedia.org/wiki?curid=1789202", "title": "Koloko", "text": "Koloko \u00e8 un dipartimento del Burkina Faso classificato come comune, situato nella provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 18 villaggi: Banakoro, Chokoro, Dialakoro, Dobougou, Fama, Gnadia, Imatoro, Kartasso, Kokouna, Nafanasso, Natindougou, Nigolo, Sifarasso, Sintasso, Sokoroni, Songolo, Zanibougou e Zitonosso."}
{"id": "1789203", "revid": "62004", "url": "https://it.wikipedia.org/wiki?curid=1789203", "title": "Giro d'Italia Donne", "text": "Il Giro d'Italia Donne o Giro d'Italia Femminile Internazionale \u00e8 una corsa a tappe femminile di ciclismo su strada che si svolge annualmente in Italia; \u00e8 il pi\u00f9 importante dei Grandi Giri del ciclismo femminile e, dal 2016, \u00e8 parte del calendario Women's World Tour. Costituisce l'equivalente femminile del Giro d'Italia.\nStoria.\nIl Giro d'Italia femminile viene organizzato per la prima volta nel 1988, con la vittoria di Maria Canins. Nel 2013 l'organizzazione passa dalla EPINBIKE alla 4 Erre A.S.D., che ne rileva la gestione fino al 2016, cambiandone il nome da Giro Donne a Giro Rosa.\nMaglie distintive.\nLe leader delle diverse classifiche vestono durante la gara particolari maglie distintive. Nell'edizione 2016 vengono messe in palio:\nAlbo d'oro.\n\"Aggiornato all'edizione 2021.\""}
{"id": "1789209", "revid": "765341", "url": "https://it.wikipedia.org/wiki?curid=1789209", "title": "Mario Lanfranchi (politico)", "text": "Biografia.\nDiplomatosi in ragioneria nel 1919, nello stesso anno ader\u00ec alla Federazione dei Giovani Socialisti. Dopo un impiego in banca, si trasfer\u00ec a Stradella in qualit\u00e0 di segretario della locale Camera del Lavoro.\nFond\u00f2 numerosi circoli socialisti e, insieme a Ferruccio Ghinaglia, fu il principale dirigente della federazione pavese della giovent\u00f9 socialista. A partire dalla primavera del 1920, appoggi\u00f2 apertamente la frazione comunista del PSI e, dopo la scissione di Livorno, ader\u00ec al Partito Comunista d'Italia. Dalla fine del 1921, a Genova, fu membro del Consiglio centrale della federazione comunista ligure.\nPerseguitato da polizia e squadrismo fascista, si rifugi\u00f2 prima a Milano poi nel 1924 in Francia dove fece parte della direzione delle \"centurie proletarie\".\nNell'aprile 1925 aderisce al \"Comitato d'Intesa\" insieme, tra gli altri, ad Amadeo Bordiga, Bruno Fortichiari, Luigi Repossi, Onorato Damen, Carlo Venegoni, Fausto Gullo, Ottorino Perrone. Si mantenne fermo sulle posizioni della sinistra che, dopo il congresso di Lione, gli procurarono la sua espulsione dal partito. Tornato in Italia, fu sottoposto a controlli di polizia.\nNel 1928 si stabil\u00ec a Milano e trov\u00f2 occupazione prima presso la delegazione commerciale sovietica e, in seguito, come rappresentante di una ditta tedesca. In questi anni mantenne i contatti con Bruno Fortichiari. Alla fine della guerra rientr\u00f2 per breve tempo nel PCI e dopo il XX Congresso del PCUS nel 1956, ader\u00ec ad \"Azione Comunista\".\nMor\u00ec a Milano il 25 gennaio 1959."}
{"id": "1789210", "revid": "547034", "url": "https://it.wikipedia.org/wiki?curid=1789210", "title": "La filosofia perenne", "text": "La filosofia perenne \u00e8 un libro di Aldous Huxley pubblicato nel 1945.\nStoria.\nIl termine \"philosophia perennis\" fu usato per la prima volta da Agostino Steuco nel XVI secolo, nel suo libro intitolato \"De perenni philosophia libri X\" (1540). Fu poi ripreso dal matematico e filosofo tedesco Gottfried Leibniz, che lo us\u00f2 per designare la filosofia eterna soggiacente e comune a tutte le religioni, ed in particolare la sua corrente mistica.\nLa \"philosophia perennis\" \u00e8 anche il concetto centrale della \"Scuola tradizionalista\", rappresentata da scrittori del XX secolo quali Ren\u00e9 Gu\u00e9non, Frithjof Schuon e Ananda Coomaraswamy, e in Italia da El\u00e9mire Zolla. \nIl termine fu popolarizzato da Aldous Huxley nel saggio omonimo.\nLa tesi principale del saggio \u00e8 che, in ogni forma pi\u00f9 o meno sviluppata di religione, si trovano correnti di pensiero puramente mistiche, che riconoscono una \"Realt\u00e0 divina consustanziale al mondo delle cose, delle vite e delle menti\". La filosofia perenne viene anche definita come un approccio di tipo psicologico che scopre nell'anima qualcosa di simile alla Realt\u00e0 divina, o addirittura di identico ad essa.\nL'opera si presenta sostanzialmente come una raccolta di citazioni, tratte da opere di varie epoche e culture, inserite in un commento dell'autore, che si premura di ampliare o chiarire gli argomenti trattati. Nel testo originale non vi sono indicazioni circa l'origine di ogni passo citato (l'autore si limita ad inserire una bibliografia alla fine del volume), ma la maggior parte delle fonti \u00e8 stata individuata e riportata nell'edizione italiana.\nFonti principali.\nTra gli scrittori mistici a cui Huxley si rif\u00e0 pi\u00f9 spesso, vi sono, per quanto riguarda la mistica cristiana, Sant'Agostino, Bernardo di Chiaravalle, Meister Eckhart, San Francesco di Sales e il suo allievo Jean-Pierre Camus, William Law. Le correnti ascetiche orientali vengono prese in esame soprattutto attraverso opere come la Bhagavadg\u012bt\u0101 o le Upani\u1e63ad, Sutra del canone buddhista e i lavori di maestri come Lao Tzu, Chuang-tzu, o Hu\u00ecn\u00e9ng. Infine, vengono spesso citati passi di poesia mistica sufi, in particolare i lavori di Jalal ad din Rumi, Rabi'a, e Ansari di Herat.\nTemi fondamentali.\nNumerosi sono gli argomenti toccati dall'autore. Molte pagine vengono dedicate alla natura del fondamento divino, visto attraverso un'ottica ora speculativa, ora psicologica. Il primo capitolo prende il titolo dalla nota formula ind\u00f9 \"ta tvam asi\", \"Quello sei tu\": l'\u0100tman, il S\u00e9 eterno e immanente si identifica con il Brahman, o principio assoluto di ogni esistenza.\nIl libro ripercorre la storia della speculazione e delle pratiche ascetiche, tracciando paralleli tra le diverse religioni che si sono occupate di misticismo. Vengono spiegati alcuni precetti morali che naturalmente si accompagnano ad ogni serio tentativo di ascesi, come la carit\u00e0, il distacco, la mortificazione, la conoscenza di s\u00e9. Inoltre, sono frequenti gli accenni ai possibili pericoli in cui si pu\u00f2 incorrere, primo fra tutti lo scambiare i mezzi (gli esercizi spirituali, la mortificazione, ecc...) con il fine (il raggiungimento della realt\u00e0 divina). Questo pu\u00f2 portare all'idolatria e al feticismo religioso."}
{"id": "1789211", "revid": "1012946", "url": "https://it.wikipedia.org/wiki?curid=1789211", "title": "Monte del Precipizio", "text": "Il Monte del Precipizio o Monte del Salto (latino \"Saltus Domini\", arabo \"Jebel Qafzeh\") \u00e8 un piccolo monte situato circa 2\u00a0km a Sud-Est di Nazaret, in Israele, che si eleva di circa 200 m a picco sulla pianura di Esdrelon.\nUna tradizione cristiana tardiva (IX secolo) lo identifica con il ciglio/precipizio nel quale, secondo il Vangelo di Luca (), fu condotto Ges\u00f9 dai suoi compaesani increduli, per essere ucciso, ma dai quali riusc\u00ec a sfuggire, passando tra la folla.\nAppunto nel IX secolo vi fu eretto un oratorio e un piccolo monastero, dei quali attualmente sono presenti le rovine.\nNel periodo che va dal 1933 al 1935 il paleontologo francese Ren\u00e9 Neuville e Moshe Stekelis, ricercatore della Hebrew University effettuarono scavi e scoprirono una grotta preistorica nella quale erano presenti quattro metri di strati sovrapposti, che evidenziarono i resti di vari fossili umani, stimati come Homo sapiens, la cui datazione risalirebbe a 90-100.000 anni fa. \nLa sepoltura della grotta ha messo in luce che gi\u00e0 a quell'epoca era diffusa una certa sensibilit\u00e0 religiosa; in una sepoltura sono stati trovati un bambino collocato ai piedi di una donna, presumibilmente la madre, inseriti in una tomba scavata nel terreno; in un'altra un adulto avente le ginocchia rialzate; in un'altra ancora un ragazzo sdraiato sulla schiena con un palco di daino sulle mani; l'aspetto fisico degli abitanti di Qafzeh ritrovati, appare moderno, anche se la cultura \u00e8 simile a quella dei neandertaliani che vivevano nella zona.\nSono stati rinvenuti anche numerosi resti di roditori e conchiglie perforate provenienti dal mar Mediterraneo, la cui funzione pare essere stata di monile per collane o amuleto. \u00c8 stata rilevata la presenza di ocra rossa su parecchi arnesi."}
{"id": "1789213", "revid": "1543377", "url": "https://it.wikipedia.org/wiki?curid=1789213", "title": "Kourinion", "text": "Kourinion \u00e8 un dipartimento del Burkina Faso classificato come comune, situato nella provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 11 villaggi: Banfoulagoue, Dan, Guena, Mina, N'bie, Pindie-Badara, Sian, Sidi, Sipigui, Toussiamasso e Toussian-Bandougou."}
{"id": "1789214", "revid": "16313470", "url": "https://it.wikipedia.org/wiki?curid=1789214", "title": "Graviola", "text": ""}
{"id": "1789220", "revid": "102868100", "url": "https://it.wikipedia.org/wiki?curid=1789220", "title": "Ponte Littorio", "text": "Ponte Littorio o ponte del Littorio era un toponimo frequentemente utilizzato in Italia durante il ventennio fascista. Alla fine della seconda guerra mondiale, con la costituzione della Repubblica Italiana, tale denominazione venne abbandonata per essere sostituita da quelle tuttora in uso. Tra gli esempi:"}
{"id": "1789223", "revid": "1543377", "url": "https://it.wikipedia.org/wiki?curid=1789223", "title": "Kourouma (Burkina Faso)", "text": "Kourouma \u00e8 un dipartimento del Burkina Faso classificato come comune, situato nella provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 15 villaggi: Djigouera, Doumbourla, Fara, Faranga, Foulasso, Gnignana, Guiguiema, Kabala, Katafona, Kokoro, Sabou, Sadina, Sougouma, Tchogo e Zamakologo."}
{"id": "1789224", "revid": "673733", "url": "https://it.wikipedia.org/wiki?curid=1789224", "title": "Processo delle Arginuse", "text": ""}
{"id": "1789226", "revid": "767487", "url": "https://it.wikipedia.org/wiki?curid=1789226", "title": "Distretto di Tiruvarur", "text": "Il distretto di Tiruvarur \u00e8 un distretto del Tamil Nadu, in India, di 1.165.213 abitanti. Il suo capoluogo \u00e8 Tiruvarur."}
{"id": "1789228", "revid": "767487", "url": "https://it.wikipedia.org/wiki?curid=1789228", "title": "Distretto di Vellore", "text": "Il distretto di Vellore \u00e8 un distretto del Tamil Nadu, in India, di 3.482.970 abitanti. Il suo capoluogo \u00e8 Vellore."}
{"id": "1789229", "revid": "1543377", "url": "https://it.wikipedia.org/wiki?curid=1789229", "title": "Toll-like receptor", "text": "I Toll-Like Receptor TLR (in italiano Recettori Toll-simili) sono una classe di proteine che giocano un ruolo chiave nella difesa dell'organismo, in particolare nell'immunit\u00e0 innata.\nSono recettori transmembrana a singolo passaggio, non catalitici, espressi soprattutto sulla membrana di cellule sentinella come macrofagi e cellule dendritiche. Essi riconoscono determinate strutture tipiche di patogeni e microbi e per questo motivo fanno parte della superfamiglia dei \"recettori che riconoscono profili molecolari\" (\"Pattern Recognition Receptors \"o PRR). Una volta che il patogeno ha fatto breccia nelle barriere anatomiche dell'ospite (es. cute o mucosa intestinale dell'uomo) esso \u00e8 riconosciuto grazie ai TLR che attivano le risposte immunitarie delle cellule sentinella.\nNell'uomo esistono undici TLR funzionanti nominati TLR1, TLR2, TLR3, TLR4, TLR5, TLR6, TLR7, TLR8, TLR9, TLR10, TLR11. In altre specie sono stati scoperti anche TLR12 e TLR13.\nIl nome deriva dall'analogia strutturale con il gene \"Toll\" (\"pazzesco\", \"fantastico\", in tedesco) identificato in \"Drosophila\" da Christiane N\u00fcsslein-Volhard nel 1985.\nUbicazione dei TLR e analisi della struttura quaternaria.\nI TLR nei mammiferi sono espressi sulle membrane di:\nNell'uomo cinque TLR (TLR1, TLR2, TLR4, TLR5 e TLR6) sono presenti sulla membrana cellulare e sono deputati a riconoscere profili patogeni nell'ambiente extracellulare.\nAltri quattro TLR (TLR3, TLR7, TLR8 e TLR9) sono invece presenti nelle membrane intracellulari, come reticolo endoplasmatico ed endosomi.\nDal punto di vista strutturale sono tutti delle glicoproteine integrali con una struttura extracellulare a semicerchio contenente residui di leucina e tratti caratteristici contenenti cisteina responsabili del legame. Nella porzione citoplasmatica sono presenti delle code che contengono il dominio TIR (\"Toll-IL-1 Receptor\") deputato all'attivazione cellulare. Nel dettaglio, sono presenti 16-28 moduli ricchi di leucina composti da 20-30 amminoacidi che presentano una sequenza ripetuta: LxxLxLxxN, dove L sta per leucina, N per asparagina e x per un amminoacido qualsiasi. I TLR possono anche dimerizzare o eterodimerizzare aumentando cos\u00ec la specificit\u00e0 per altri profili molecolari. Un esempio \u00e8 la risposta verso i peptidoglicani che \u00e8 mediata da dimeri di TLR2 e TLR6. Alcuni TLR possono aver bisogno di molecole accessorie per agire come MD2 o CD14.\nLigandi dei TLR.\nI Toll-Like Receptors sono deputati al riconoscimento di una grande variet\u00e0 di molecole espresse dai patogeni ma non dalle cellule dell'organismo. I TLR possono essere presenti sia sulle membrane extracellulari che intracellulari e sono specializzati nel riconoscere profili molecolari distinti. Il legame con questi ultimi attiva i recettori scatenando una risposta di tipo infiammatorio.\nTLR sulle superfici cellulari.\nDei 9 TLR, sono cinque quelli presenti sulla membrana cellulare e deputati a riconoscere profili patogeni nell'ambiente extracellulare: TLR1, TLR2, TLR4, TLR5 e TLR6. TLR2 riconosce l'acido lipoteicoico e insieme al TLR6 i peptidoglicani, mentre TLR4 riconosce specificamente il lipopolisaccaride legato alla proteina LBP (LPS Binding Protein) legata a MD2 che forma un complesso con la proteina di membrana CD14, sfruttando cos\u00ec queste molecole accessorie. I recettori TLR4 non sono in grado da soli di legare il lipopolisaccaride. La proteina CD14 tuttavia ha la caratteristica di essere legata alla membrana mediante l'ancora GPI. In particolari condizioni fisiologiche l'ancora pu\u00f2 essere tagliata da una fosfolipasi liberando cos\u00ec CD14 in ambiente extracellulare. CD14, insieme ad MD2, \u00e8 quindi cos\u00ec libero di associarsi alla LBP con legato il polisaccaride, permettendo il riconoscimento del complesso ai TLR4. In questo modo anche cellule prive di CD14, ma con TLR4 esposti sulla membrana, sono in grado di avviare la trasduzione del segnale.\nNei topi \u00e8 presente anche il TLR11 capace, come il TLR5, di riconoscere proteine intere. \u00c8 espresso su macrofagi, cellule dendritiche e negli epiteli epatici, renali e vescicali.\nUno studio ha inoltre mostrato come il Toll-like receptor 4 sembri interagire con gli oppioidi creando un rinforzo nello sviluppo della dipendenza. Tale effetto sembra suffragato anche dalla reattivit\u00e0 di questo recettore con gli antagonisti degli oppioidi(il (+)-Naloxone e (+)-altrexon). Questa scoperta potrebbe ridurre il rischio di dipendenza nell'utilizzo cronico di questi farmaci.\nTLR sulle membrane intracellulari.\nI restanti 4 TLR, TLR3, TLR7, TLR8 e TLR9 sono invece recettori presenti nelle membrane intracellulari, come reticolo endoplasmatico ed endosomi. Il loro principale ruolo \u00e8 il riconoscimento di ligandi formati da acidi nucleici tipici dei microbi: RNA a doppia catena riconosciuti dal TLR3, CpG non metilate e DNA a singola o doppia elica dal TLR9, RNA a singola catena per i TLR7 e TLR8. Sebbene l'RNA a singola catena e il DNA a doppia catena siano presenti anche nelle cellule eucariotiche, i Toll-Like Receptors sono in grado di distinguere fra self e non self in base alla posizione di tali molecole: gli acidi nucleici dell'organismo non sono mai presenti negli endosomi se non in casi di cellule danneggiate che possono comunque portare a pericolo per il tessuto.\nDettagli di trasduzione del segnale.\nLe cascate di segnale dipendono dalla tipologia del recettore e possono coinvolgere numerosi mediatori tra cui le MAP-chinasi e il fattore infiammatorio NF-\u03baB."}
{"id": "1789233", "revid": "767487", "url": "https://it.wikipedia.org/wiki?curid=1789233", "title": "Distretto di Viluppuram", "text": "Il distretto di Viluppuram \u00e8 un distretto del Tamil Nadu, in India, di 2.943.917 abitanti. Il suo capoluogo \u00e8 Viluppuram."}
{"id": "1789234", "revid": "1543377", "url": "https://it.wikipedia.org/wiki?curid=1789234", "title": "Morolaba", "text": "Morolaba \u00e8 un dipartimento del Burkina Faso classificato come comune, situato nella provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 14 villaggi: Domberla, Kaifona, Kalarla, Katana, Nangorla, N'gorguerla, Niamberla, Siguinasso, Sindorla, Temetemesso, Tina, Zanfagora, Zanfara e Zankina."}
{"id": "1789235", "revid": "599013", "url": "https://it.wikipedia.org/wiki?curid=1789235", "title": "Christian Thielsen Keller", "text": "Caratteristiche tecniche.\nEsterno destro dal fisico importante, pu\u00f2 essere impiegato sia sulla linea dei centrocampisti che su quella dei difensori.\nCarriera.\nClub.\nGli esordi.\nKeller ha cominciato la carriera con la maglia del Vejle, in Superligaen. Al termine del campionato 1999-2000, la squadra \u00e8 retrocessa in 1. Division, ma il giocatore ha contribuito al ritorno nella massima divisione locale nell'annata immediatamente successiva. Keller \u00e8 rimasto al Vejle per un'ulteriore stagione. Dal 2002 al 2005 \u00e8 stato in forza al Viborg.\nL'approdo in Italia.\nIl 29 giugno 2005, Keller lascia la natia Danimarca per firmare ufficialmente un contratto triennale con il Torino, neopromosso in Serie A. Il 10 agosto, per\u00f2, i granata vengono estromessi sia dal campionato che dalla Coppa Italia. La societ\u00e0 sar\u00e0 poi dichiarata fallita il 17 novembre 2005. Per questo motivo, Keller e tutti gli altri membri della rosa sono rimasti svincolati.\nIl danese \u00e8 stato allora ingaggiato dalla Lazio. Ha esordito in Serie A in data 11 dicembre, subentrando a Manuel Belleri nella sconfitta per 2-1 maturata sul campo del Livorno. Ha totalizzato 7 presenze in campionato, senza incidere.\nIl passaggio allo Stab\u00e6k.\nAd agosto 2006, Keller \u00e8 stato ingaggiato dai norvegesi dello Stab\u00e6k. Ha debuttato in Eliteserien l'11 settembre, sostituendo Somen Tchoyi nella sconfitta interna per 1-2 contro il Brann. Il 29 ottobre ha segnato la prima rete nella massima divisione locale, nella vittoria per 8-0 sul Molde. In questa porzione di stagione, ha segnato una rete in 6 presenze in campionato, con lo Stab\u00e6k che ha chiuso al 5\u00ba posto finale.\nHa fatto parte della squadra che ha vinto il campionato 2008. Lo Stab\u00e6k \u00e8 arrivato anche a giocarsi il \"double\" nella finale del Norgesmesterskapet contro il V\u00e5lerenga, ma quest'ultima squadra ha avuto la meglio col punteggio di 4-1. In virt\u00f9 di questi risultati, Stab\u00e6k e V\u00e5lerenga si sono contese anche la Superfinalen 2009 e questa volta il successo \u00e8 andato alla squadra di Keller.\nIl 18 luglio 2009 lo Stab\u00e6k ha reso noto che quella contro il KF Tirana del 21 luglio successivo sarebbe stata l'ultima partita di Keller con questa maglia. Keller si \u00e8 quindi congedato con 94 presenze in tutte le competizioni e 9 reti all'attivo.\nIl trasferimento al Kas\u0131mpa\u015fa.\nA luglio 2009, quindi, Keller \u00e8 stato ingaggiato dal Kas\u0131mpa\u015fa, club neopromosso nella S\u00fcper Lig. Ha esordito con questa casacca il 9 agosto successivo, schierato titolare nella sconfitta per 2-1 sul campo del Bursaspor. Ha totalizzato 34 presenze stagionali, con il suo Kas\u0131mpa\u015fa che ha chiuso il campionato all'11\u00ba posto finale. Rimasto in squadra anche nell'annata successiva, ha disputato altri 31 incontri tra tutte le competizioni. Il Kas\u0131mpa\u015fa ha terminato la stagione all'ultimo posto in graduatoria, retrocedendo dalla massima divisione turca.\nIl ritorno in patria.\nNel 2011 Keller ha fatto ritorno in Danimarca per militare nelle file del Randers, in 1. Division. Ha debuttato con questa maglia il 12 agosto, schierato titolare nella vittoria per 4-1 sul Vejle-Kolding. Ha totalizzato 24 presenze in campionato in quella stagione, contribuendo alla promozione del club in Superligaen. Il 22 ottobre 2012 ha segnato la prima rete con questa maglia: \u00e8 andato in gol nel pareggio per 1-1 maturato sul campo dell'Aarhus. Nella sua seconda stagione in squadra, ha disputato 30 partite tra tutte le competizioni e ha messo a referto una marcatura. Nel corso degli anni, Keller \u00e8 diventato il capitano del Randers.\nA marzo 2016 sui giornali di gossip danesi \u00e8 stata riportata la notizia che Keller aveva iniziato a frequentare Kira Egsgaard, ex moglie del compagno di squadra Jonas Borring. I due, pur separati, continuavano a vivere sotto lo stesso tetto, poich\u00e9 genitori di due figli. L'allenatore del Randers, Colin Todd, ha estromesso cos\u00ec Keller dalla formazione titolare, anche se lo stesso giocatore ha dichiarato che l'esclusione era da ricercarsi solamente per ragioni strettamente tecniche. Il 20 giugno 2016 Keller ed il Randers hanno deciso di risolvere il contratto con un anno d'anticipo sulla naturale scadenza. Keller non aveva pi\u00f9 vestito la maglia del club dal momento della sua sospensione. Il centrocampista ha lasciato il Randers con 142 presenze e 2 reti tra tutte le competizioni.\nNuovamente al Viborg.\nIl 27 giugno 2016 il Viborg ha annunciato sul proprio sito internet il ritorno in squadra di Keller, che si \u00e8 legato al club con un accordo annuale.\nNazionale.\nKeller ha rappresentato la Danimarca a livello Under-16, Under-17, Under-19 e Under-21. Per quanto concerne quest'ultima selezione, ha esordito il 26 aprile 2000: ha sostituito infatti Bo Svensson nella sconfitta in amichevole per 1-2 contro la Svezia, in un incontro disputato a Farum.\nStatistiche.\nPresenze e reti nei club.\n\"Statistiche aggiornate al 3 luglio 2017.\""}
{"id": "1789236", "revid": "767487", "url": "https://it.wikipedia.org/wiki?curid=1789236", "title": "Distretto di Virudhunagar", "text": "Il distretto di Virudhunagar \u00e8 un distretto del Tamil Nadu, in India, di 1.751.548 abitanti. Il suo capoluogo \u00e8 Virudhunagar."}
{"id": "1789237", "revid": "1543377", "url": "https://it.wikipedia.org/wiki?curid=1789237", "title": "Paolo Magretti", "text": "Biografia.\nFiglio di Giuseppe Magretti e Massimina Violini nacque e visse a Milano, cambiando pi\u00f9 volte residenza. Frequent\u00f2 il Regio Liceo Ginnasio Giuseppe Parini di Milano, dove si diplom\u00f2 nell'estate del 1875. Nonostante discendesse da una famiglia di ingegneri, nel 1876, all'et\u00e0 di 21 anni, si iscrisse alla Facolt\u00e0 di Scienze naturali dell'Universit\u00e0 degli Studi di Pavia, seguendo i corsi di zoologia di Leopoldo Maggi e Pietro Pavesi. Su suggerimento di quest'ultimo, Magretti si dedic\u00f2 allo studio degli imenotteri. Nello stesso anno entr\u00f2 a far parte della prestigiosa Societ\u00e0 Italiana di Scienze Naturali dietro presentazione dell'abate Antonio Stoppani.\nEsplorazione della Sardegna.\nNel dicembre del 1877, Magretti, ancora studente, realizz\u00f2 il suo primo viaggio esplorativo della Sardegna, una terra ancora poco conosciuta a quel tempo. L'impresa, che doveva avere solo finalit\u00e0 venatorie, si rivel\u00f2 un'ottima occasione per il giovane naturalista per raccogliere campioni di acqua dolce e marina da studiare, al ritorno, nei laboratori universitari di Leopoldo Maggi. Anche le prime raccolte di reperti zoologici furono interessanti per Magretti, bench\u00e9 ancora esili, secondo le sue aspettative. Ci vorr\u00e0 dunque un secondo viaggio (novembre 1878) per raggiungere un numero soddisfacente di esemplari.\nEsplorazioni in Africa.\nTra il 1883 ed il 1900, Magretti comp\u00ec diversi viaggi in terra d'Africa; dapprima nel Sudan Orientale (1883). poi in Tunisia (1899), infine in Eritrea (1900). Tutti i suoi viaggi erano finalizzati alla raccolta di materiale zoologico (non solo entomologico) per studio e catalogazione. Queste raccolte frutteranno una notevole mole di materiale e molte specie di nuova determinazione.\nI viaggi in Africa furono per Magretti anche opportunit\u00e0 di vedere realt\u00e0 non ancora conosciute dagli italiani, e di crearsi delle posizioni ideologiche contrarie al colonialismo e all'eurocentrismo.\nStudi entomologici.\nI suoi studi lo resero in poco tempo noto alle istituzioni scientifiche di tutta Italia e i Musei di Storia Naturale di Genova, Milano e Firenze gli affidarono incarichi per la determinazione e la classificazione delle collezioni entomologiche raccolte da altri naturalisti in esplorazioni antecedenti e fino ad allora mai studiate. In particolare, il Museo di Genova gli offr\u00ec di studiare raccolte di grande importanza, come quelle realizzate da Vittorio Bottego in Somalia ed Etiopia, da Leonardo Fea in Birmania e da Luigi Robecchi Bricchetti in Africa.\nNonostante la sua predilezione per lo studio entomologico, Magretti non intraprese mai la carriera accademica, ma si occup\u00f2 strenuamente delle attivit\u00e0 economiche di famiglia; accost\u00f2 infatti, a quello naturalistico, lo studio della bachicoltura e dell'entomologia agraria. In particolare osserv\u00f2 l'utilit\u00e0 di alcuni insetti predatori di altri insetti che risultavano nocivi alle colture. La famiglia Magretti infatti possedeva molti terreni situati a Cassina Amata di Paderno Dugnano, Comune in cui si stabil\u00ec definitivamente verso la fine dell'800, ma anche a Canonica d'Adda, dove i Magretti possedevano una residenza di villeggiatura.\nPaolo Magretti fu membro a pi\u00f9 titoli della Societ\u00e0 Italiana di Scienze Naturali (SISN), della Societ\u00e0 Entomologica Italiana (SEI) e partecipante attivo di molte altre societ\u00e0 scientifiche e geografiche del tempo.\nDivenne ufficialmente cittadino di Paderno Dugnano solo nel 1909, pochi anni prima della sua morte. Come fu desiderio dello scienziato, la famiglia Magretti don\u00f2 tutte le collezioni entomologiche al Museo di Storia Naturale di Genova che ancora le custodisce gelosamente.\nCarriera ciclistica.\nPrima di intraprendere la carriera accademica, Paolo Magretti disput\u00f2 alcune corse ciclistiche. Con l'avvento del Velocipede moderno, nacquero le prime corse aperte a tutti; Magretti, Il 2 gennaio 1876 vinse la Milano-Lecco. Il successivo 9 aprile corse la Milano-Vercelli di 72\u00a0km. Nonostante la partenza ad handicap di 15 minuti (era il pi\u00f9 forte avendo vinto in gennaio) arriv\u00f2 secondo, dietro Luigi Greco (4h09'00\"), impiegando 4h04'00\", realizzando quindi il miglior tempo effettivo. Terzo fu, Attilio Bauer, con 4h24'00\".\nIl 25 maggio prese parte insieme ad altri sette concorrenti alla prima edizione della Milano-Torino, organizzata dal Veloce-Club di Milano. I ciclisti partirono con i propri velocipedi alle 4 del mattino e percorsero la strada Padana Superiore. Magretti giunse per primo sul traguardo di Corso Giulio Cesare a Torino nel pomeriggio (era un gioved\u00ec), festeggiato da una folla di oltre diecimila persone. Percorse i 150\u00a0km del tracciato in 10h09'00\", alla media di 14,7\u00a0km/h; solo quattro degli otto partenti giunsero al traguardo."}
{"id": "1789243", "revid": "251304", "url": "https://it.wikipedia.org/wiki?curid=1789243", "title": "L'uomo col megafono", "text": "L'uomo col megafono \u00e8 un brano musicale scritto ed interpretato da Daniele Silvestri. Con questa canzone, Silvestri partecip\u00f2 al Festival di Sanremo 1995 nella sezione \"Nuove proposte\".\nSilvestri sottoline\u00f2 l'impegno del testo, di smaccata natura politica, accompagnandosi con dei cartoncini colorati, sui quali erano scritti le parole salienti del testo - un uso mutuato probabilmente da un'analoga iniziativa di Bob Dylan. In alcuni passaggi del brano la voce di Silvestri viene distorta, come se uscisse da un megafono.\nIl brano si classific\u00f2 decimo (ultimo fra le Nuove proposte finaliste), ma si aggiudic\u00f2 il premio \"Volare\" della critica, come miglior testo letterario.\nLa canzone venne poi inserita nel secondo album di Silvestri, \"Prima di essere un uomo\"."}
{"id": "1789246", "revid": "1543377", "url": "https://it.wikipedia.org/wiki?curid=1789246", "title": "N'dorola", "text": "N'dorola \u00e8 un dipartimento del Burkina Faso classificato come comune, situato nella Provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 21 villaggi: Bangasso, Deina, Dingasso 1, Dingasso 2, Fadona, Famberla, Kagnagara, Kanama, Karfara, Kodona, Koko, Korkina, Sefina I, Sefina II, Seguedougou, Sikorla, Sinani, Siri, Temekina, Tiangouera e Torokoto."}
{"id": "1789248", "revid": "22356", "url": "https://it.wikipedia.org/wiki?curid=1789248", "title": "Sarotrocercus", "text": ""}
{"id": "1789250", "revid": "767487", "url": "https://it.wikipedia.org/wiki?curid=1789250", "title": "Steve Mokone", "text": "Era soprannominato \"Kalamazoo\" e fu il primo sudafricano di colore a giocare in un campionato europeo. \u00c8 stato insignito da Thabo Mbeki dell'\"Ordine della Ikhamanga in oro\", la massima onorificenza sudafricana per le arti, la cultura e lo sport.\nCarriera.\nCominci\u00f2 a giocare a calcio nei Bush Bucks di Durban e le sue prestazioni in una selezione di calciatori sudafricani neri gli valsero una proposta d'ingaggio da parte del Newcastle che dovette rifiutare dietro pressione del padre, che voleva prima fargli finire gli studi.\nFu allora nel 1956 che inizi\u00f2 la sua carriera in Europa con il Coventry City, squadra nella quale fatica moltissimo ad ambientarsi ed \u00e8 vittima di alcuni episodi di razzismo. Dopo un provino fallito con il viene ceduto all'Heracles, nella terza serie olandese. Nei Paesi Bassi ottenne subito una promozione in seconda divisione e divenne molto popolare, tanto che gli \u00e8 stata dedicata una strada ed il giornalista Tom Egbers ha scritto un libro su di lui, \"La meteora nera\", trasposto nel 2000 in un film omonimo. La stagione successiva fu invece frenato da un infortunio alla caviglia. Ebbe successivamente occasione di militare brevemente come ospite nel . Pass\u00f2 poi al Cardiff nella seconda serie inglese, e anche l\u00ec fu limitato dai problemi alla caviglia. In seguito fu tesserato dal Barcellona, che aveva sforato la quota di stranieri consentiti e lo prest\u00f2 quindi all'Olympique Marsiglia. A Marsiglia non gioc\u00f2 mai alcuna gara ufficiale e fu impiegato nella fabbricazione di palloni.\nSi trasfer\u00ec allora al Barnsley, dove gioc\u00f2 una sola partita non di campionato, ed in Rhodesia, al Salisbury. Nel 1962 torn\u00f2 in Europa al Torino, e secondo Gianpaolo Ormezzano \u00abfu comprato perch\u00e9 a uno dei soci principali del Torino piaceva molto sua moglie e cos\u00ec li fece venire un anno a Torino, ma non lo fecero giocare mai, impossibile, non era all'altezza\u00bb. Ebbe occasione di giocare solo in amichevoli precampionato, tra cui una partita contro l'Hellas Verona vinta per 5-2 in cui segn\u00f2 tutte le reti della sua squadra ed una a Mosca contro la in cui segn\u00f2 una bella rete. Successivamente si aggreg\u00f2 al Valencia per un'amichevole contro il Santos di Pel\u00e9, partita nella quale riusc\u00ec anche a realizzare una marcatura.\nAnd\u00f2 poi a chiudere la carriera in squadre dilettantistiche canadesi, nel 1963 con gli , ed in Australia, dove fu allenatore-giocatore del George Cross. Lasciato il calcio si dedic\u00f2 agli studi di psicologia e divenne assistente professore alla University of Rochester. Ebbe diversi guai con la giustizia americana, venendo accusato dapprima di frodi con la carta di credito ed in seguito di violenza privata nei confronti dell'ex moglie, e nel 1977 fu condannato a dodici anni di carcere. Il suo biografo Tom Egbers ipotizza che questa condanna sia in realt\u00e0 dovuta al suo attivismo politico contro l'apartheid."}
{"id": "1789253", "revid": "109651", "url": "https://it.wikipedia.org/wiki?curid=1789253", "title": "Sangue pazzo", "text": ""}
{"id": "1789254", "revid": "767487", "url": "https://it.wikipedia.org/wiki?curid=1789254", "title": "Samogohiri", "text": "Samogohiri \u00e8 un dipartimento del Burkina Faso classificato come comune, situato nella Provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 6 villaggi: Diole, Linguekoro, Lougoua, Saraba, Tingindougou e Todje."}
{"id": "1789255", "revid": "188323", "url": "https://it.wikipedia.org/wiki?curid=1789255", "title": "Peugeot Ludix One", "text": ""}
{"id": "1789259", "revid": "78273", "url": "https://it.wikipedia.org/wiki?curid=1789259", "title": "Jebel Qafzeh", "text": ""}
{"id": "1789262", "revid": "78273", "url": "https://it.wikipedia.org/wiki?curid=1789262", "title": "Monte del salto", "text": ""}
{"id": "1789263", "revid": "1543377", "url": "https://it.wikipedia.org/wiki?curid=1789263", "title": "Samorogouan", "text": "Samorogouan \u00e8 un dipartimento del Burkina Faso classificato come comune, situato nella Provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 16 villaggi: Banakoro, Djegouan, Fankara, Karna, Kongolikoro, Korkorla, Nablodiassa, N'dana, N'gana, Sana, Sikorla-Dierikandougou, Sokoro, Sougalobougou, Sourou, Tenasso e Zoumahiri."}
{"id": "1789265", "revid": "246027", "url": "https://it.wikipedia.org/wiki?curid=1789265", "title": "Castraure", "text": ""}
{"id": "1789266", "revid": "78273", "url": "https://it.wikipedia.org/wiki?curid=1789266", "title": "Saltus Domini", "text": ""}
{"id": "1789267", "revid": "1934238", "url": "https://it.wikipedia.org/wiki?curid=1789267", "title": "Unione economica e monetaria ovest-africana", "text": "L\u2019Unione economica e monetaria ovest-africana (in francese: \"Union \u00e9conomique et mon\u00e9taire ouest-africaine\", UEMOA) \u00e8 un'organizzazione internazionale di otto Stati dell'Africa occidentale creata per promuovere l'integrazione economica tra i paesi che condividono una moneta comune, il franco CFA.\nStoria.\nL'unione fu creata con un trattato firmato a Dakar il 10 gennaio 1994 da capi di Stato e di governo di sette paesi. Il trattato entr\u00f2 in vigore il 1\u00ba agosto 1994, dopo la sua ratificazione da parte di tutti gli Stati membri.\nIl 2 maggio 1997 la Guinea-Bissau divenne l'ottavo Stato membro. \nL'organizzazione \u00e8 un'unione doganale e monetaria tra alcuni membri della Comunit\u00e0 economica degli Stati ovest-africani (ECOWAS).\nStruttura.\nL'Unione economica e monetaria ovest-africana \u00e8 articolata nei seguenti organi:\nObiettivi.\nI suoi obiettivi sono:\nIn termini di risultati, i membri hanno attuato i criteri di convergenza macroeconomica e un efficace meccanismo di sorveglianza, hanno adottato un'unione doganale e tariffe esterne comuni (2000), hanno armonizzato le regole della tassazione indiretta, hanno avviato politiche regionali strutturali e regionali. Nel settembre del 2002 l'indagine del Fondo Monetario Internazionale cita l'organizzazione come \u201cil pi\u00f9 lungo cammino verso l'integrazione\u201d di tutti i raggruppamenti regionali in Africa.\nL'ECOWAS e l'Unione hanno sviluppato un programma comune di azione sulla liberalizzazione del commercio e la convergenza della politica macroeconomica, hanno anche concordato su regole comuni di origine per rafforzare il commercio e l'ECOWAS \u00e8 d'accordo ad adottare le forme della dichiarazione doganale e i meccanismo di compensazione dell'Unione.\nLogo.\nIl logo rappresenta due forme dinamiche ed ellittiche che malgrado la loro specificit\u00e0, si intrecciano per esprimere due nozioni forti, la solidariet\u00e0 e la complementarit\u00e0 degli stati e dei popoli dell'Unione.\nQuesta solidariet\u00e0 e questa complementarit\u00e0 sono pronte a liberarsi in un movimento ascensionale continuo che condurr\u00e0 allo sviluppo economico, sociale e culturale dei popolazioni.\nQui l'energia delle liane della foresta si armonizzano con le vibrazioni calde e vivaci del Sahel per produrre la sfera di felicit\u00e0 che illustra le caratteristiche e gli obiettivi dell'Unione.\nLe risorse naturali e le attrezzature materiali sono rappresentate dalla mezza sfera blu, mentre le risorse intellettuali o spirituali dalla mezza sfera in oro.\nInfine, il cerchio bianco esprime la pace, la serenit\u00e0 e la stabilit\u00e0 che devono restare l'ancora del processo di integrazione."}
{"id": "1789268", "revid": "1833487", "url": "https://it.wikipedia.org/wiki?curid=1789268", "title": "Giovanni Pennacchio", "text": "Biografia.\nProveniente dall'esercito, fu per molto tempo, direttore della \"Biblioteca Bandistica Sonzogno\", negli anni immediatamente precedenti la seconda guerra mondiale collabora con la casa Ricordi, scrivendo innumerevoli trascrizioni per banda.\nAutore delle opere \"Enrica\" e \"Redenzione\", \u00e8 anche autore del completamento di un'opera di Ruggero Leoncavallo, \"Edipo re\", rappresentato con successo in molti teatri lirici italiani ed esteri.\nDal 1926 al 1950 dirige la banda civica di Catania, memorabili i concerti che teneva al giardino Bellini, le cronache del 1933, riportano la presenza di 15.000 spettatori.\nRimasto vedovo e senza figli, lasci\u00f2 Catania per trasferirsi prima a Taormina e poi a Messina citt\u00e0 in cui mor\u00ec all'et\u00e0 di cent'anni."}
{"id": "1789271", "revid": "2130303", "url": "https://it.wikipedia.org/wiki?curid=1789271", "title": "Chiesa di Santa Maria di Betlem (Sassari)", "text": "Santa Maria di Betlem \u00e8 una chiesa di Sassari, ubicata, con l'annesso convento dei frati conventuali, in piazza Santa Maria. Il tempio \u00e8 dedicato alla Vergine.\nStoria.\nTra il secondo e il terzo decennio del XIII secolo, la comunit\u00e0 francescana si insedi\u00f2 a Sassari, dopo aver ricevuto in dono il monastero di Santa Maria di Campulongu, che nel 1106 era stato donato ai benedettini di s.Vittore di Marsiglia dal giudice di Torres Costantino I di Lacon-Gunale. Negli anni 70 e 80 del XIII secolo fu ampiamente modificato l'impianto preesistente della chiesa e del convento.\nIl primo intervento consistente \u00e8 quello collocato tra il 1440 e il 1465 quando la chiesa venne ampliata e praticamente rifondata, con la realizzazione tra l'altro di alcune cappelle in stile tardogotico e una enorme volta a crociera nel presbiterio. Alla fine del XVI secolo vi fu educato e vi divenne sacerdote Francesco Zirano, frate francescano martire e poi beato. Nel XVII secolo fu aggiunta l'abside semicircolare ad ingrandimento del coro. Le capriate lignee della copertura della navata vennero sostituite nel XVIII secolo con volte a crociera. Tra il 1829 e il 1834 la chiesa venne restaurata su progetto del frate architetto Antonio Cano, che introdusse nella fabbrica elementi architettonici e decorativi dello stile rococ\u00f2 e neoclassico; tra gli altri interventi, venne realizzata la struttura cupolata, a pianta ellittica, che and\u00f2 a sostituire il transetto a volta gotica del precedente impianto. Lo stesso Cano, nel 1813 aveva curato il restauro del convento attiguo. Nel 1846, l'architetto Antonio Cherosu realizz\u00f2 la torre campanaria a canna cilindrica che sostitu\u00ec il campanile gotico catalano a pianta ottaganale del XIV secolo, crollato improvvisamente dopo i lavori del frate Cano. Nel 2014, a seguito della beatificazione di padre Francesco Zirano, all'esterno della chiesa \u00e8 stata collocata una statua che ne rappresenta il martirio. Vandalizzata poco tempo dopo, \u00e8 ora conservata nel convento.\nLa chiesa \u00e8 sede di sette gremi cittadini: il gremio dei Muratori, quello dei Sarti, degli Ortolani, dei Falegnami, dei Contadini, dei Piccapietre e degli Autoferrotranvieri.\nDescrizione.\nLa facciata a capanna, risalente all'originaria fabbrica duecentesca, \u00e8 in pietra arenaria. Alla base \u00e8 presente l'alto zoccolo, dal quale originano le robuste paraste angolari. Il prospetto si sviluppa su tre livelli; nel primo, delimitato da una cornice decorata da una serie di archetti pensili (1236-1238), si apre il portale strombato, architravato e sormontato da un arco a tutto sesto. Il livello intermedio ospita il grande rosone, mentre nel terzo livello si trova un oculo, aperto probabilmente nel XVIII secolo. Caratterizzano l'esterno della chiesa anche la cupola ellittica e il campanile cilindrico, sormontato da un cupolino. \nInternamente, il tempio si presenta a navata unica, con cappelle laterali, transetto e presbiterio particolarmente profondo. La navata, coperta da volte a crociera, \u00e8 scandita da lesene, aggiunte dal Cano nel XIX secolo, e presenta tre cappelle sul lato destro e quattro sul lato sinistro, frutto di ampliamenti quattro - cinquecenteschi. Il transetto cupolato, opera ottocentesca del Cano, ha pianta centrale e vi si aprono quattro cappelle e alcune nicchie in cui sono ospitate le effigi di santi francescani, separate da colonne con capitelli compositi.\nCimitero.\nDa poco si \u00e8 riscoperta la vasta area sepolcrale sotto la chiesa, occultata da ripavimentazioni moderne, grazie al georadar, mentre si stava procedendo con il restauro dell'area presbiteriale."}
{"id": "1789272", "revid": "1543377", "url": "https://it.wikipedia.org/wiki?curid=1789272", "title": "Sindo", "text": "Sindo \u00e8 un dipartimento del Burkina Faso classificato come comune, situato nella Provincia di K\u00e9n\u00e9dougou, facente parte della Regione degli Alti Bacini.\nIl dipartimento si compone del capoluogo e di altri 11 villaggi: Bleni, Din, Doh Diassa, Fama, Fanfiela, Fignana, Gordaga, Lerasso, Niamana, N'gorlani e Senasso."}
{"id": "1789274", "revid": "810736", "url": "https://it.wikipedia.org/wiki?curid=1789274", "title": "Hutong", "text": "Gli hutong (in cinese \u80e1\u540c, in pinyin \"h\u00fatong\") sono strette strade o vicoli, solitamente associati alla citt\u00e0 di Pechino.\nA Pechino gli hutong sono vicoli formati da file di \"siheyuan\", le tradizionali abitazioni a corte. Molti quartieri sono formati dall'unione di pi\u00f9 \"siheyuan\" tra di loro, a formare un hutong, quindi dall'unione di pi\u00f9 hutong. Per via di questa struttura spesso parlando di hutong ci si riferisce all'intero quartiere.\nDalla met\u00e0 del XX secolo il numero di hutong a Pechino \u00e8 calato drammaticamente, dal momento che sono stati demoliti per far spazio a nuovi edifici e a strade pi\u00f9 ampie. Di recente alcuni hutong sono stati protetti per preservare questo aspetto della storia e della cultura cinese.\nHutong storici.\nDurante il periodo dinastico, gli imperatori cinesi pianificarono lo sviluppo della citt\u00e0 di Pechino e posizionarono le aree residenziali secondo l'etichetta stabilita dalla Dinastia Zhou (1027 - 256 a.C.). Al centro si trovava la Citt\u00e0 proibita, circondata in cerchi concentrici dalla Citt\u00e0 Interna e dalla Citt\u00e0 Esterna. Ai cittadini di pi\u00f9 alto ceto sociale era permesso vivere pi\u00f9 vicino al centro dei cerchi.\nGli aristocratici vivevano ad est e a ovest del palazzo imperiale, in eleganti \"siheyuan\", decorate e spaziose, spesso circondate da cortili e giardini, che delimitavano hutong ariosi ed ordinati. Pi\u00f9 lontano dal palazzo, a nord e a sud, si trovavano le persone comuni, artigiani e mercanti. Le loro siheyuan erano pi\u00f9 piccole, pi\u00f9 spoglie e servite da hutong di ridotte dimensioni.\nEssendo quasi tutte le siheyuan orientate da nord a sud, per garantire una maggiore illuminazione, ne seguiva che gli hutong corressero principalmente da est a ovest, intervallati da piccoli passaggi che andavano da nord a sud per garantire i collegamenti.\nStoricamente, l'hutong era anche il pi\u00f9 basso livello della suddivisione amministrativa delle citt\u00e0 cinesi, nel sistema paifang (\u724c\u574a).\nGli hutong nell'era moderna.\nAll'inizio del XX secolo, con la caduta della dinastia Qing e il crollo dell'impero cinese, anche il tradizionale sviluppo degli hutong venne meno e alla precedente struttura ordinata e rigorosa inizi\u00f2 ad aggiungersene una completamente casuale e disordinata. Spar\u00ec anche la stratificazione sociale, mostrando il collasso del sistema feudale.\nDurante il periodo successivo alla rivoluzione, la societ\u00e0 era instabile, divisa da guerre civili e invasioni di popoli stranieri. Pechino entr\u00f2 in una fase di declino, durante la quale le condizioni degli hutong degenerarono: pi\u00f9 famiglie vivevano nella medesima abitazione e venivano effettuate aggiunte alle stesse senza criterio, con tutti i materiali a disposizione. Nel 1949 gli hutong raggiunsero la cifra record di 1330, rispetto ai 978 registrati alla fine della dinastia Qing.\nDeclino degli hutong.\nDopo la fondazione della Repubblica popolare cinese, nel 1949, la maggior parte dei vecchi hutong scomparve, rimpiazzata dalle ampie strade della Pechino odierna. Nel distretto di Xicheng, ad esempio, circa 200 hutong degli 820 presenti nel 1949 sono stati demoliti.\nTuttavia, molti degli antichi hutong sopravvivono, e un certo numero sono stati dichiarati protetti. \nIn particolare, a Pechino, gli hutong vicino a Gulou e Shichahai Lake sono decisamente ben conservati.\nCuriosit\u00e0.\nNel punto pi\u00f9 stretto il Qianshi Hutong, vicino a Qianmen, \u00e8 largo solamente 40 centimetri."}
{"id": "1789279", "revid": "124603114", "url": "https://it.wikipedia.org/wiki?curid=1789279", "title": "A se stesso", "text": "A se stesso \u00e8 una poesia di Giacomo Leopardi scritta a Firenze nel settembre del 1833, appartenente ai cinque canti del ciclo di Aspasia e pubblicata a Firenze nel 1835.\nContenuto.\n\"A se stesso\" \u00e8 una delle liriche pi\u00f9 brevi della raccolta dei \"Canti\": in questi sedici versi di estremo pessimismo, infatti, Leopardi condensa tutta la sua desolazione (dovuta alle sfortunate vicende biografiche e amorose), raggiungendo il punto pi\u00f9 intenso della sua negativit\u00e0. Il poeta, infatti, \u00e8 inevitabilmente condannato alla sofferenza, siccome ha visto perire \u00abl'inganno estremo\u00bb (v. 2), ovvero l'illusione pi\u00f9 grande che l'uomo possa mai coltivare, e che egli riteneva eterna: si tratta dell'amore. Si ricordi che il componimento fa parte del cosiddetto \u00abciclo di Aspasia\u00bb, raccolta di canti scritti dopo che Leopardi si infatu\u00f2 di Fanny Targioni Tozzetti, una donna che egli conobbe a Firenze nel 1830 e che tuttavia non lo ricambi\u00f2. \u00c8 per questo motivo che il poeta, straziato da un dolore aspro e pungente, si rivolge al suo cuore che, tramontate le illusioni, la speranza, persino il desiderio, non pu\u00f2 che \u00abposa[re] per sempre\u00bb (v. 6) cos\u00ec da concedere spazio alla razionalit\u00e0, l'unica facolt\u00e0 in grado di restituirgli la dignit\u00e0.\nFinalmente congedatosi dalle illusioni, Leopardi diviene consapevole della \u00abvanit\u00e0 del tutto\u00bb e assume un orgoglioso atteggiamento di lotta contro il mondo e le sue avversit\u00e0. Nei versi di \"A se stesso\", infatti, risuona una forte tensione eroica ben diversa dal titanismo delle canzoni filosofiche (\"Bruto minore\", \"Ultimo canto di Saffo\") e della \"Sera del d\u00ec di festa\": in questo componimento, al contrario, rileviamo un eroismo lucido, rassegnato, che non si traduce pi\u00f9 in un'aspra protesta bens\u00ec accetta senza reagire la crudelt\u00e0 del mondo, risolvendosi in un rifiuto totale e assoluto. Come evidenziato dal critico Giuseppe De Robertis \u00abquesta non \u00e8 disperazione forte, ma stanca\u00bb:\nNonostante questa tragica delusione, Leopardi trova ancora la forza e il coraggio di attaccare la Natura, entit\u00e0 malvagia del tutto insensibile alla felicit\u00e0 e ai bisogni dei viventi. Quest'accusa, tuttavia, non si risolve n\u00e9 nella progettazione di una confederazione di uomini che si riuniscono in una \u00absocial catena\u00bb per combattere la Natura (come accadr\u00e0 nella \"Ginestra\"), n\u00e9 con l'urgenza di contemplare il vero. \nAl contrario, in \"A se stesso\" assistiamo alla \u00abriduzione del sistema dell\u2019universo a un male personificato e a una morte incombente e inevitabile, senza che si scorgano spiragli di nessun genere\u00bb (Marco Balzano). Contemporanee, oltre ad \"Aspasia\", sono infatti le due canzoni \"sepolcrali\", pessimiste quanto \"A Silvia\" e il \"Canto notturno di un pastore errante dell'Asia\", e l'abbozzo di inno \"Ad Arimane\", dove il nichilismo di Leopardi pare superare l'agnosticismo e l'ateismo e, oltre ad invocare la morte, sfiora il puro misoteismo: la Natura, da insensibile, diventa perci\u00f2 una vera e propria divinit\u00e0 malvagia, che non lascia scampo e contro cui si scagliano le maledizioni del poeta.\nStile.\n\"A se stesso\" risponde alla forma metrica del canto. Il testo si compone di sedici versi in endecasillabi e settenari, liberamente alternati e legati da tre rime ai versi 3-5 (\u00absento-spento\u00bb), 11-15 (\u00abdispera-impera\u00bb) e 14-16 (\u00abbrutto-tutto\u00bb).\nIl canto \u00e8 animato da un grande \"pathos\", esaltato dalla solida architettura della lirica che, come osservato dal critico Angelo Monteverdi, si pu\u00f2 dividere in tre parti di cinque versi ciascuna pi\u00f9 il verso finale. Questa tensione \u00e8 potenziata anche dall'ampio ricorso a proposizioni brevissime e lapidarie, quasi giustapposte e a volte formate persino da un'unica parola (\u00abPer\u00ec\u00bb, v. 3).\nLa drammaticit\u00e0 del dialogo di Leopardi, infatti, si concretizza anche con l'impiego di un linguaggio nudo, potente, quasi glaciale, totalmente spogliato da cedimenti sentimentali e da accenti patetici. Speciale menzione merita anche l'uso insistito degli enjambement che rende il movimento ritmico particolarmente spezzato e martellante: questo si distende solo nel periodo finale, relativamente pi\u00f9 ampio ma suggellato dalla rima \u00abbrutto-tutto\u00bb che conclude il poema con una solenne tragicit\u00e0. Il ritmo franto della poesia emerge anche sotto il profilo fonico: \"A se stesso\", infatti, presenta numerosissime allitterazioni, come quella della \"r\" e della \"p\" al primo verso, della \"n\" ai versi 4-5 e della \"t\" e della \"r\" ai versi 14 e 15."}
{"id": "1789280", "revid": "1543377", "url": "https://it.wikipedia.org/wiki?curid=1789280", "title": "Hound\u00e9", "text": "Hound\u00e9 \u00e8 un dipartimento del Burkina Faso classificato come citt\u00e0, capoluogo della provincia di Tuy, facente parte della Regione degli Alti Bacini.\nIl dipartimento si compone del capoluogo e di altri 15 villaggi: Boho-Kari, Bombi, Bouahoun, Bouende, Bou\u00e9r\u00e9, Daboui, Dankari, Dohoun, Doufien, Kari, Ki\u00e9r\u00e9, Laho, Si\u00e9ni, Tiomboni e Touaho.\nAmministrazione.\nGemellaggi.\nHound\u00e9 \u00e8 gemellata con:"}
{"id": "1789281", "revid": "287204", "url": "https://it.wikipedia.org/wiki?curid=1789281", "title": "Hounde", "text": ""}
{"id": "1789286", "revid": "1543377", "url": "https://it.wikipedia.org/wiki?curid=1789286", "title": "Distretto dei Monti Garo Meridionali", "text": "Il distretto dei Monti Garo Meridionali \u00e8 un distretto dello stato del Meghalaya, in India. Il suo capoluogo \u00e8 Baghmara."}
{"id": "1789287", "revid": "767487", "url": "https://it.wikipedia.org/wiki?curid=1789287", "title": "Le cose in comune", "text": "Le cose in comune \u00e8 un brano musicale scritto ed interpretato da Daniele Silvestri ed \u00e8 il secondo singolo estratto dall'album \"Prima di essere un uomo\", secondo lavoro del cantautore romano.\nRispetto a \"L'uomo col megafono\", singolo precedente di Silvestri, questo brano si distingue per la melodia ed il testo molto pi\u00f9 \"leggeri\". Il brano vince la Targa Tenco come miglior brano dell'anno.\nParte di \"Le cose in comune\", cantata dallo stesso Silvestri, appare nel brano \"Foca\", nell'album \"Che non si sappia in giro\" di Rocco Papaleo.\nVideo musicale.\nIl video di \"Le cose in comune\" \u00e8 stato diretto dal regista Alex Infascelli e vede protagonista Silvestri nel ruolo di uno scienziato, che crea nel proprio laboratorio una donna perfetta, partendo da quello che apparentemente sembra un manichino. Mentre Silvestri lavora, sui monitor all'interno dello studio \u00e8 possibile vedere frammenti di vari programmi televisivi come \"Star Trek\" o \"Tom &amp; Jerry\", alternate al viso di Silvestri che esegue il brano. Il video si conclude con la donna artificiale, che si alza dal proprio lettino e si intrattiene con Silvestri, ballando un lento."}
{"id": "1789291", "revid": "1543377", "url": "https://it.wikipedia.org/wiki?curid=1789291", "title": "Bekuy", "text": "Bekuy \u00e8 un dipartimento del Burkina Faso classificato come comune, situato nella provincia di Tuy, facente parte della Regione degli Alti Bacini.\nIl dipartimento si compone del capoluogo e di altri 3 villaggi: Bass\u00e9, Lamba e Sara."}
{"id": "1789292", "revid": "1543377", "url": "https://it.wikipedia.org/wiki?curid=1789292", "title": "Geografia di Fullmetal Alchemist", "text": "La geografia di Fullmetal Alchemist comprende una serie di nazioni che compongono il mondo immaginario in cui si svolgono gli eventi del manga \"Fullmetal Alchemist\" e delle opere da esso tratte. Quasi tutta la storia si svolge nello Stato di Amestris, la cui capitale \u00e8 Central City, dove \u00e8 situato il governo militare guidato da King Bradley, che domina tutto il Paese.\n Il Paese confina a nord con il regno di Drachma, a sud con il Paese di Aerugo e ad ovest con la nazione di Creta. A est, oltre un grande deserto all'interno del quale si trovano le antiche rovine di Xerxes, si estende l'impero di Xing. Sembra esistere inoltre uno Stato chiamato Donbachi.\nNel manga e in \"Fullmetal Alchemist: Brotherhood\" il nome di Amestris viene ripetuto pi\u00f9 volte, mentre nella prima serie anime il nome della nazione non viene mai pronunciato ed il racconto si svolge completamente all'interno di Amestris, senza mai sconfinare negli stati circostanti, la cui esistenza viene poco pi\u00f9 che accennata. Il nome di Amestris compare per\u00f2 nelle didascalie del lungometraggio \"Il conquistatore di Shamballa\" e viene pronunciato nello speciale \"\". Nella prima serie anime e nel lungometraggio che ne funge da conclusione, inoltre, il mondo di \"Fullmetal Alchemist\" \u00e8 un mondo parallelo rispetto alla nostra Terra: Hohenheim ed Edward, dopo aver attraversato il Portale, si ritrovano infatti in Inghilterra.\nAmestris.\n \u00e8 la nazione dove \u00e8 ambientata la maggior parte della storia di \"Fullmetal Alchemist\". Nel capitolo 105 del manga, Roy Mustang afferma che ci vivono pi\u00f9 di cinquanta milioni di persone.\nAquroya.\nAquroya \u00e8 una citt\u00e0 turistica che sorge sulle acque di un grande lago, ma che sta lentamente sprofondando. Compare solo nella prima serie animata, dove la ladra Psiren, prima che sparisca del tutto, decide di commettere furti eclatanti che attirino le genti di Amestris a visitare la citt\u00e0.\nAsbeck.\nAsbeck \u00e8 un villaggio nella parte nord del Paese. Vi ha trovato rifugio una comunit\u00e0 di profughi di Ishbar e vi si reca il gruppo di Scar quando viene informato da Alphonse che Briggs non \u00e8 sicuro per loro. Qui si svolge uno scontro con l'homunculus Envy.\nBaschool.\n \u00e8 una ex citt\u00e0 mineraria nella zona nord del Paese, situata ad est di Briggs, dove si svolgono degli scontri con protagonisti Scar, i fratelli Elric, Kimbly ed alcune chimere inviate assieme a lui.\nBriggs.\nBriggs \u00e8 una regione montuosa situata sulla frontiera settentrionale della nazione, pi\u00f9 a nord di North City. Per evitare invasioni e sconfinamenti da parte del Paese di Drachma, l'esercito ha costruito una grande fortezza gestita dal maggior generale Olivier Milla Armstrong. In questa zona impervia Izumi Curtis si \u00e8 allenata durante il suo addestramento all'alchimia ed al combattimento. Nel manga e nella seconda serie, l'esercito di Drachma tenta di attaccare la fortezza, ma viene sbaragliato con facilit\u00e0.\nCentral City.\nCentral City \u00e8 la citt\u00e0 sviluppata e progredita che ospita il governo militare. Tra le sue vie sorgono i laboratori dell'esercito e la grande Biblioteca Nazionale. Sotto alla citt\u00e0 vi \u00e8 una serie di passaggi e di tubature che portano alla base segreta del Padre, il capo degli homunculus, che vive sottoterra. Nella prima serie animata, sotto a Central \u00e8 sepolta da alcune centinaia di anni, in una enorme caverna, una citt\u00e0 precedente, la cui popolazione \u00e8 stata sacrificata per ottenere una pietra filosofale completa attraverso un enorme cerchio alchemico: l'intera citt\u00e0 \u00e8 stata fatta sparire per nascondere le prove di quanto successo.\nDublith.\nDublith \u00e8 una citt\u00e0 a sud di Central City, dove vive la maestra di alchimia dei fratelli Elric, Izumi Curtis. In questa citt\u00e0 \u00e8 situato anche il Devil's Nest, il covo di Greed e dalle sue chimere fino a quando l'esercito non fa irruzione.\nEast City.\nEast City \u00e8 una metropoli situata nel cuore delle regioni orientali del paese e scelta dall'esercito per ospitare il proprio quartier generale con cui avrebbe governato tali zone.\nIshbar.\n, chiamata \"'Ishval\" in \"Brotherhood\", \u00e8 una regione situata a est di Central City, popolata da persone dalle pelle scura e dagli occhi rossi che adorano il Dio Ishivara. Per il loro credo, l'alchimia \u00e8 una pratica diabolica ed eretica e pertanto proibita. I fedeli di Ishivara, stanchi dei soprusi del governo militare, dopo che un ufficiale (in realt\u00e0 Envy) uccise senza apparente motivo un bambino si ribellarono dando inizio una violenta guerra civile che dur\u00f2 sette anni. Il conflitto cess\u00f2 con l'intervento degli Alchimisti di Stato che rasero al suolo Ishval, provocando una diaspora della popolazione civile che fu smistata nelle zone concesse dal governo militare. Nel corso della vicenda i protagonisti scoprono che la causa della guerra fu il fatto che Ishval sorgeva su uno dei punti su cui era necessario spargere una grande quantit\u00e0 di sangue per creare un \"Sigillo di Sangue\" cio\u00e8 uno dei punti fondamentali per disegnare il Cerchio alchemico disegnato su tutta Amestris nel corso degli anni. Dopo la morte del Padre Amestris, sotto il comando di Roy Mustang, comincia una politica per la ricostruzione di Ishval con l'aiuto di Scar e di Miles.\nKanama.\nKanama \u00e8 una baraccopoli nei pressi di Central City, a sud. Qui si ritrovano Ed, Al, Van Hohenheim, Greed ed altri personaggi, e nei suoi pressi si svolge un grande scontro con Gluttony e Pride, e successivamente Alphonse vi combatte contro Pride e Zolf J. Kimbly.\nKishua.\nKishua \u00e8 una citt\u00e0 del sud nei cui pressi sorge una grande baraccopoli in cui abitano i derelitti e i nullatenenti. \u00c8 qui che, nella prima serie animata, Scar parla con l'Esiliato e scopre la verit\u00e0 sulla pietra filosofale.\nReole.\nReole (in \"Brotherhood\" Liore) \u00e8 una citt\u00e0 situata sulla frontiera orientale della nazione. I cittadini adorano il Dio del Sole Letho a cui hanno dedicato una grande cattedrale. Il culto di Letho \u00e8 amministrato dal sacerdote Cornello che, utilizzando una falsa pietra filosofale, compie \"miracoli\" che gli garantiscono la fedelt\u00e0 dei cittadini. Viene smascherato da Edward, che gli fa rivelare pubblicamente i suoi desideri di conquista e poi ucciso dagli homunculus. Envy prende il suo posto per mettere i cittadini gli uni contro gli altri e far ribellare la citt\u00e0 contro il governo centrale. Questo in realt\u00e0 faceva parte del piano per la creazione di un \"Sigillo di sangue\" necessario per la creazione del Cerchio alchemico che copre tutta Amestris. Nella prima serie animata Rose ed i suoi concittadini sono caratterizzati da una carnagione piuttosto scura.\nResembool.\nResembool \u00e8 la cittadina nativa dei fratelli Elric e della famiglia Rockbell, situata a sud-est di Central City. \u00c8 un villaggio pacifico e tranquillo dove si stabil\u00ec per qualche tempo il famoso alchimista Van Hohenheim. Nel manga viene accennato il fatto che \u00e8 stata colpita dalla guerra civile e che avrebbe prosperato se i militari fossero intervenuti prima.\nRush Valley.\nRush Valley \u00e8 la citt\u00e0 di riferimento per i meccanici di automail, dove \u00e8 possibile trovare ottimi arti artificiali e grandi esperti in materia. Si trova nella zona Sud del Paese. Vi vivono Paninya e Dominic, colui che le ha donato due gambe nuove.\nXenotime.\nXenotime \u00e8 una cittadina in cui si trova la misteriosa sorgente dell'acqua rossa da cui, nella prima serie animata, \u00e8 possibile sintetizzare un primo tipo di pietra rossa. L'acqua rossa e i suoi vapori tuttavia, sono tossici per il corpo umano, e provocano negli adulti una tosse cronica mentre nei neonati un morbo che pu\u00f2 portare alla morte.\nYouswell.\nYouswell \u00e8 una valle sotto il controllo dell'esercito che ospita alcune miniere di carbone. Il locale villaggio di minatori, \u00e8 vessato dalle pesanti tasse del governatore della zona, Yoki che per\u00f2 verr\u00e0 ingannato da Edward a cui ceder\u00e0 il controllo delle miniere. L'Alchimista di Stato a questo punto cede l'atto di propriet\u00e0 ai minatori che riescono a far prosperare l'intera valle. Si trova al confine orientale della regione.\nTable City.\nTable City compare nel lungometraggio \"Fullmetal Alchemist - La sacra stella di Milos\". Si trova nella parte sud-ovest del Paese, lungo il confine con Creta. I due Stati sono separati da un profondo canyon, sul fondo del quale vivono, in condizioni di estrema miseria, i discendenti degli abitanti di Milos, il precedente nome della citt\u00e0. In passato autonoma, Milos \u00e8 stata poi conquistata da Creta per alcuni secoli, per poi passare in mano ad Amestris, che le ha cambiato nome in Table City e ha imposto una sua guarnigione militare. Nei livelli inferiori della citt\u00e0 sono ancora presenti i resti delle antiche abitazioni di Milos. Table City nasconde un antico meccanismo che, facendo scorrere sangue umano attraverso una rete di tubazioni che si snoda per la citt\u00e0, attiva un grande cerchio alchemico tridimensionale che, sacrificando le persone che si trovano in una serie di stanze, crea la leggendaria Stella sacra di Milos, cio\u00e8 una pietra filosofale.\nDrachma.\nDrachma \u00e8 uno Stato che si trova a nord di Amestris. Nel manga e in \"Brotherhood\" l'esercito di Drachma tenta di attaccare la fortezza di Briggs sotto il comando di Kimbly, il quale promette che parte della fortezza aiuter\u00e0 gli invasori a passare, ma la promessa di Kimbly non viene mantenuta e l'esercito di Drachma viene facilmente massacrato dai difensori di Briggs. Questo in realt\u00e0 faceva parte del piano per la creazione di un \"Sigillo di sangue\" necessario per la creazione del Cerchio alchemico che copre tutta Amestris. Tensioni con questa nazione vengono nominate anche nella prima serie anime.\nCreta.\nCreta (o Crata) \u00e8 una nazione che si trova ad ovest di Amestris. Non \u00e8 chiaro se i conflitti ai confini occidentali di Amestris siano riconducibili a questo stato o a Drachma, visto che entrambi confinano con la parte occidentale di Amestris.\nXerxes.\nXerxes (o Xerses) \u00e8 un'antica citt\u00e0-stato, ormai ridotta a macerie nel deserto. Si trova infatti in una grande area desertica situata ad est di Amestris, prima di Xing.\nXing.\nXing \u00e8 un grande impero che si trova ad est di Amestris, oltre un grande deserto. \u00c8 governato da un imperatore che ha molte mogli, provenienti dai vari clan in cui \u00e8 diviso l'impero: i numerosi principi suoi figli si contendono i suoi favori nella speranza di venire da lui scelti nella successione al trono e cos\u00ec portare prosperit\u00e0 al proprio clan. Nell'edizione italiana del manga i personaggi provenienti da Xing vengono fatti parlare con accento cinese quando si esprimono nella lingua di Amestris, sostituendo la \"L\" alla \"R\". Nell'edizione italiana della serie \"Brotherhood\" questa particolarit\u00e0 non \u00e8 stata inserita.\nAerugo.\nAerugo \u00e8 una nazione che si trova a Sud di Amestris. In passato ha supportato la rivolta di Ishbar fornendo loro armi, ma poi ha rifiutato di accoglierne i profughi, lasciandoli al loro destino; quando Fury viene inviato al Sud, si trova al fronte a combattere contro l'esercito di questa nazione.\nDonbachi.\nDonbachi viene citato nel capitolo 78 del manga, dove viene riportato che Kain Fury si trovi al fronte, a sud, a combattere contro le truppe di Aerugo e Donbachi: quest'ultimo sembra di conseguenza essere uno Stato alleato con Aerugo, ma il suo nome non \u00e8 indicato nelle mappe mostrate nell'arco della serie.\nMilos.\nMilos compare nel lungometraggio \"Fullmetal Alchemist - La sacra stella di Milos\". Secoli prima era un piccolo Stato indipendente, posizionato fra Creta ed Amestris. Poi Creta lo conquist\u00f2 e comincio un'opera di scavo attorno alla citt\u00e0, alla ricerca della leggendaria \"stella sacra\" di Milos. A distanza di alcuni secoli, gli scavi hanno portato alla creazione di un profondo canyon; alcuni anni prima dell'arrivo di Ed e Al sul luogo, Amestris ha conquistato la citt\u00e0, cos\u00ec al momento essa segna il confine fra Amestris e Creta. La citt\u00e0, ribattezzata Table City, \u00e8 ora controllata dai militari di Amestris, mentre sull'altra sponda del canyon si affaccia una base di Creta; entrambe le nazioni riversano rifiuti nel canyon, sul fondo del quale vivono, in condizioni di estrema povert\u00e0, i discendenti di Milos, che vengono sfruttati e osteggiati dalle due grandi potenze. Alcuni abitanti di Milos si sono organizzati nel gruppo dei \"pipistrelli neri\", con l'intento di trovare il potere necessario a riconquistare la citt\u00e0 sovrastante."}
{"id": "1789295", "revid": "104458", "url": "https://it.wikipedia.org/wiki?curid=1789295", "title": "Trib\u00f9 germaniche del nord", "text": ""}
{"id": "1789296", "revid": "767487", "url": "https://it.wikipedia.org/wiki?curid=1789296", "title": "Distretto dei Monti Garo Occidentali", "text": "Il distretto dei Monti Garo Occidentali \u00e8 un distretto dello stato del Meghalaya, in India. Il suo capoluogo \u00e8 Tura."}
{"id": "1789299", "revid": "205250", "url": "https://it.wikipedia.org/wiki?curid=1789299", "title": "Roberto Parisi", "text": "Biografia.\nRoberto Parisi era un ingegnere divenuto un noto imprenditore come titolare dell'Icem, societ\u00e0 che sin dal 1970 aveva in appalto la manutenzione degli impianti di illuminazione pubblica della citt\u00e0 di Palermo, costruendo la sua fortuna. Parisi aveva perso la prima moglie Elvira De Lisi e la figlia Alessandra nella strage di Ustica del 27 giugno 1980.\nParisi fu anche vicepresidente dell'Associazione degli industriali palermitani, e dal giugno 1982 era diventato anche presidente del Palermo calcio, carica che gli aveva attribuito notevole popolarit\u00e0.\nParisi fu trucidato nel febbraio 1985 da un gruppo di almeno cinque uomini in un agguato di stampo mafioso nella zona di Partanna Mondello. Assieme a lui mor\u00ec il suo autista Giuseppe Mangano, 38 anni. Secondo la ricostruzione due vetture affiancarono l'auto di Parisi e Mangano crivellandoli di colpi. Alcuni esecutori si allontanarono dal luogo del delitto addirittura in autobus, abbandonando le vetture, che furono ritrovate poco dopo.\nDopo la sua scomparsa, venne reso noto che l'Icem era stata oggetto di indagini del Pool antimafia da almeno un anno. Dieci anni dopo, nel 1995, Emanuele Di Filippo si autoaccus\u00f2 dell'omicidio, reo confesso, ed in seguito al contributo offerto come collaboratore di giustizia, verr\u00e0 condannato a soli 15 anni di carcere. La Corte d'Assise di Palermo ha confermato altri ergastoli a Francesco Tagliavia, Lorenzo Tinnirello e Giuseppe Lucchese.\nMafia contro imprenditoria.\nPrecorso nei tempi dall'assassinio di Gennaro Musella, l'omicidio di Parisi e del suo autista anticip\u00f2 di soli cinque giorni anche quello di un altro imprenditore, Piero Patti, ucciso per non aver accettato le richieste di estorsione per mezzo miliardo di lire dell'epoca. Nell'agguato rimase gravemente ferita anche la figlia Gaia, di soli nove anni, che Patti stava accompagnando a scuola.\nMaturati durante l'ascesa del clan dei Corleonesi al vertice di Cosa Nostra, e l'istruzione del primo Maxiprocesso, la morte di Parisi e Patti rappresent\u00f2 un segnale forte a tutti coloro che osassero sfidare il racket, per eliminare qualsiasi forma di ribellione al pizzo e assoggettare l'economia territoriale.\nDa allora altri professionisti come Paolo Bottone, Donato Boscia, Piero Pisa, Francesco La Parola, Francesco Paolo Semilia, Sergio Compagnini e, non ultimo, Libero Grassi, cadranno analogamente vittima del piombo mafioso. Un'epoca che vedr\u00e0 una effettiva svolta, anche culturale, solo una ventina d'anni dopo, grazie anche all'azione di movimenti come il comitato Addiopizzo e, conseguentemente agli arresti di Bernardo Provenzano e Salvatore Lo Piccolo, anche degli industriali siciliani.\nL'omicidio Parisi e il processo Contrada.\nL'omicidio Parisi torner\u00e0 alla ribalta alcuni anni dopo allorquando la vedova, Gilda Ziino, depose nel processo contro Bruno Contrada. La signora testimoni\u00f2 che il giorno del delitto era rientrata da poco nella sua abitazione proveniente dall'ospedale, dove non aveva ancora avuto modo di vedere la salma del marito, e che Contrada si era presentato alla sua porta chiedendole un colloquio riservato. Allorch\u00e9 Contrada, che conosceva Parisi, le avrebbe detto testualmente, con fermezza, che \"qualunque cosa io potessi sapere che riguardava la morte di Roberto dovevo stare zitta, non parlarne con nessuno e ricordarmi che avevo una figlia piccola\".\nSolo successivamente, anni dopo, la signora Ziino, bench\u00e9 ancora \u201csorpresa e intimorita\u201d rifer\u00ec l'accaduto al suo avvocato, Alfredo Galasso, il quale a sua volta ebbe modo di riferirlo al giudice Giovanni Falcone col quale avrebbe avuto un incontro, tenutosi un sabato pomeriggio, all'interno del Palazzo di Giustizia.\nLa Ziino dichiar\u00f2 che la domenica immediatamente dopo \u201cil dott. Contrada ha suonato al campanello di casa mia, io ho aperto, l'ho fatto accomodare, naturalmente la mia emozione fu tale, mi sono seduta e mi ha chiesto subito, immediatamente, \u00absignora lei ha avuto un incontro con il dottor Falcone?\u00bb\u2026Io negai\u201d.\nAncora una volta la signora inform\u00f2 subito l'avvocato Galasso che, non trovando Falcone, preg\u00f2 Giuseppe Ayala di farlo in sua vece. La Ziino viene interrogata da Falcone nel 1988. Nel 1990 venne riconvocata in Procura dal sostituto Carmelo Carrara, e ritrova Contrada nella stanza del magistrato. Il \"senso di angoscia e paura\" sarebbe stato tale che la donna, posta a confronto con l'ex funzionario del Sisde, fin\u00ec con l'avallare la tesi secondo cui quelle parole potevano esser interpretate come \u00abraccomandazioni amichevoli\u00bb.\nLa tesi degli accadimenti esposti dalla vedova Parisi venne avvalorata da tutti gli attori della vicenda, mentre quella della difesa di Contrada, che sosteneva che quei termini fossero riconducibili a semplici raccomandazioni, e negava inoltre il secondo incontro, \u00e8 stata rigettata dalla Corte."}
{"id": "1789300", "revid": "383359", "url": "https://it.wikipedia.org/wiki?curid=1789300", "title": "Stadio S\u00e3o Janu\u00e1rio", "text": "Lo Stadio S\u00e3o Janu\u00e1rio () \u00e8 uno stadio di Rio de Janeiro. Ospita le partite del Vasco da Gama e si trova nel quartiere che dal 1898 porta il nome del club calcistico.\nIl progetto originario \u00e8 opera dell'architetto e ingegnere Ricardo Severo."}
{"id": "1789304", "revid": "1571097", "url": "https://it.wikipedia.org/wiki?curid=1789304", "title": "Cohiba (singolo)", "text": "Cohiba \u00e8 un brano musicale scritto ed interpretato da Daniele Silvestri ed \u00e8 il terzo singolo estratto dall'album \"Il dado\", bench\u00e9 quello di maggior impatto mediatico. La canzone \u00e8 un tributo a Che Guevara.\nDopo la sua uscita in disco singolo, \u00e8 stato pubblicato un CD di remix del brano."}
{"id": "1789305", "revid": "97126", "url": "https://it.wikipedia.org/wiki?curid=1789305", "title": "Santa Maria di Betlem", "text": ""}
{"id": "1789307", "revid": "770634", "url": "https://it.wikipedia.org/wiki?curid=1789307", "title": "Distretto dei Monti Garo Orientali", "text": "Il distretto dei Monti Garo Orientali \u00e8 un distretto dello stato del Meghalaya, in India. Il suo capoluogo \u00e8 Williamnagar."}
{"id": "1789308", "revid": "104458", "url": "https://it.wikipedia.org/wiki?curid=1789308", "title": "Trib\u00f9 germaniche dell'est", "text": ""}
{"id": "1789318", "revid": "124762366", "url": "https://it.wikipedia.org/wiki?curid=1789318", "title": "Popoli germanici occidentali", "text": "Nella \"Germania\" Tacito ripartisce i popoli germanici occidentali in tre gruppi: \"Ingaevones\", \"Istaevones\" e \"Herminones\". Tale tripartizione \u00e8 stata accolta anche dalla storiografia moderna, che li identifica rispettivamente con le trib\u00f9 del Mare del Nord, del bacino del Reno-Weser e di quello dell'Elba.\nLo storico romano, come gi\u00e0 Cesare prima di lui, si occupa esclusivamente dei \"Germani occidentali\", che sono dunque i primi a essere descritti dettagliatamente dalla storiografia. Tacito testimonia che inizialmente questi Germani non erano interessati ai territori romani, ma fu solo tra il II e il IV secolo che, spinti dalle trib\u00f9 di nomadi delle steppe che, superiori militarmente, ne occupavano i pascoli, essi iniziarono a premere verso sud.\nGli \"Ingaevones\".\nGli \"Ingaevones\" all'epoca di Tacito erano le trib\u00f9 stanziate lungo le coste del Mare del Nord e le piccole isole adiacenti; tra queste, i Frisi (presso la foce del Reno), gli Angli (nell'odierno Schleswig-Holstein, poi migrati in massa in Gran Bretagna nel V secolo), i Sassoni (anch'essi originari dello Schleswig-Holstein, poi espansisi verso sud e verso ovest fino a raggiungere il Reno e a entrare in conflitto con altre trib\u00f9 germaniche) e gli Juti (tradizionalmente collocati nello Jutland, poi migrati anch'essi in Gran Bretagna).\nGli \"Istaevones\".\nGli \"Istaevones\" si trovavano, nel I secolo-II secolo nell'area dei bacini dei fiumi Reno e Weser. Tra le varie trib\u00f9 che facevano parte di questo gruppo spiccano i Batavi, gli Ubi, i Treveri, i Catti e i Franchi, che presto si evolsero da singola trib\u00f9 a confederazione includente anche apporti di diversa origine.\nGli \"Herminones\".\nGli \"Herminones\" (spesso indicati anche con il nome generico di Suebi, impiegato tuttavia in modo incoerente dalle fonti classiche) occupavano, sempre intorno al I secolo, la regione compresa tra il basso corso dell'Elba e il Mar Baltico, chiamata allora Golfo di Codano. Tra le trib\u00f9 che ne facevano parte, oltre agli stessi Suebi, si contavano i Marcomanni, i Quadi e i Semnoni; questi ultimi avrebbero costituito il nucleo della confederazione degli Alemanni."}
{"id": "1789321", "revid": "765341", "url": "https://it.wikipedia.org/wiki?curid=1789321", "title": "Cippo a Forcella", "text": "Il Cippo a Forcella (\"Cipp' a Furcella\", in napoletano), \u00e8 un gruppo di pietre (erroneamente chiamato \"cippo\") facenti parte, un tempo, della cinta muraria di epoca greca dell'antica \"Neapolis\", in Italia.\nI resti sono situati a Forcella, in piazza Vincenzo Calenda (gi\u00e0 \"piazza delle mura greche\") di fronte al teatro Trianon. \nStoria.\nMolto probabilmente il cippo \u00e8 costituito proprio dai resti di una porta difensiva della cinta muraria, la \"porta Herculanensis\" (in seguito detta \"porta Furcilla\" o \"Furcillensis\" per la particolare forma del bivio stradale che conduceva alla porta).\nFurono ritrovati durante i lavori del Risanamento, in occasione delle opere di sventramento della parte bassa di Forcella che avrebbero portato all'apertura di via Pietro Colletta e di una piazza tra il nuovo asse stradale e l'antica via Egiziaca a Forcella. Piazza che per il ritrovamento fu detta inizialmente \"piazza delle mura greche\", poich\u00e9 \u00e8 la zona archeologica pi\u00f9 antica di Napoli, risale molto probabilmente al III secolo a.C..\nModi di dire.\nA Napoli, dire che qualcosa \"S'arricorda 'o Cipp' a Furcella\" significa che \u00e8 una cosa molto vecchia."}
{"id": "1789323", "revid": "1571097", "url": "https://it.wikipedia.org/wiki?curid=1789323", "title": "Aria (Daniele Silvestri)", "text": "Aria \u00e8 un brano musicale scritto ed interpretato da Daniele Silvestri.\nLa canzone ha partecipato al Festival di Sanremo 1999, dove si \u00e8 classificato al nono posto. La canzone ha per\u00f2 ottenuto il Premio Mia Martini della Critica, nonch\u00e9 il Premio \"Volare\" miglior Testo, per la seconda volta nella sua carriera.\nLa canzone racconta la storia di un ergastolano all'Asinara, che ha come unico scopo nella vita quello di respirare irridendo i suoi carcerieri sul fatto che la morte lo far\u00e0 uscire dal carcere. La canzone \u00e8 stata inserita nell'album \"Sig. Dapatas\", quarto lavoro del cantautore romano.\nVideo musicale.\nIl videoclip prodotto per \"Aria\" \u00e8 stato diretto da Ago Panini."}
{"id": "1789330", "revid": "261248", "url": "https://it.wikipedia.org/wiki?curid=1789330", "title": "Jane Sorrenti", "text": ""}
{"id": "1789333", "revid": "1369234", "url": "https://it.wikipedia.org/wiki?curid=1789333", "title": "Club de Foot Montr\u00e9al", "text": "Il Club de Foot Montr\u00e9al, abbreviato in CF Montr\u00e9al, \u00e8 un club calcistico canadese con sede a Montr\u00e9al che milita nella Major League Soccer (MLS). Dalla sua fondazione alla stagione 2020 era noto con il nome \"Impact de Montr\u00e9al\".\nFondato nel dicembre del 1992 dalla ricca famiglia Saputo, l'Impact esord\u00ec nelle stagioni 1993 e 1994 in American Professional Soccer League (APSL) che in quelle stagioni poteva essere considerato il massimo livello calcistico degli Stati Uniti d'America e del Canada. Dal 1995 al 2009 continu\u00f2 a militare nei campionati nordamericani di secondo livello, nelle sue varie denominazioni: A-League dal 1995 al 2004, United Soccer Leagues First Division (USL-1) dal 2005 al 2009, USSF Division 2 Pro League (D2 Pro League) nel 2010, North American Soccer League (NASL) nel 2011. Fa eccezione solo la stagione 1999 in cui la squadra non prese parte ad alcun campionato. Dalla stagione 2012 \u00e8 stata ammessa in MLS.\nStoria.\nGli esordi del calcio a Montr\u00e9al e la nascita dell'Impact.\nIl primo club di calcio professionistico nella citt\u00e0 canadese fu il Montr\u00e9al Olympique, squadra affiliata alla NASL nel 1971 e sciolta dopo solo tre stagioni. L'esperienza dell'Olympique si chiuse senza nemmeno una qualificazione ai play-off e con basse affluenze allo stadio. Nel 1981 venne trasferita a Montr\u00e9al la franchigia dei Philadelphia Fury, dando vita ai Montr\u00e9al Manic. Stavolta il club catalizz\u00f2 le attenzioni del pubblico locale ma anche i Manic durarono per sole tre stagioni nella lega professionistica nordamericana. Dopo il fallimento della NASL e con la nascita della Canadian Soccer League nel 1987 sorse in citt\u00e0 il Montr\u00e9al Supra, discioltosi nel 1992 contestualmente al campionato canadese.\nL'Impact de Montr\u00e9al venne fondato nel dicembre del 1992 dalla facoltosa famiglia italo-canadese dei Saputo, per evitare che la citt\u00e0 pi\u00f9 popolosa del Qu\u00e9bec e una della pi\u00f9 importanti del Canada rimanesse senza calcio professionistico. La nuova franchigia venne subito ammessa alla APSL, la lega pi\u00f9 importante che raccoglieva club statunitensi. L'Impact concluse la sua prima stagione con l'ultimo posto nella stagione regolare. Gi\u00e0 nella stagione 1994 i canadesi riuscirono per\u00f2 a raggiungere i play-off e vincere il campionato, battendo in finale per 1-0, il 15 ottobre, i Colorado Foxes. Nell'anno seguente, il primo in cui l'APSL rinomin\u00f2 il proprio campionato A-League, la continua crescita del livello della squadra fu testimoniata dal primo posto al termine della stagione regolare, conclusasi per\u00f2 poi con un'eliminazione in semifinale dei play-off.\nLa nascita nel 1996 della MLS ridusse la A-League a un campionato di secondo livello. L'Impact de Montr\u00e9al giunse primo al termine della stagione regolare per altre due stagioni di fila: sia nel 1996 che nel 1997 dopo il passaggio del campionato sotto l'egida della United States Interregional Soccer Leagues (USISL) e il suo allargamento. In entrambi i casi la squadra fu per\u00f2 eliminata nel corso dei play-off. Nel 1998 la famiglia Saputo cedette la propriet\u00e0 del club, che pass\u00f2 prima a un gruppo di azionisti locali e successivamente al gruppo finanziario Ionian di Toronto. Nel 1999 la squadra non venne iscritta al campionato per dei contrasti fra i nuovi proprietari e la lega, il club disput\u00f2 quindi soltanto il campionato indoor. L'Impact and\u00f2 presto incontro a difficolt\u00e0 finanziarie, nel 2001 la lega fu addirittura costretta a mettere la societ\u00e0 sotto amministrazione controllata per evitarne il fallimento, fino al rientro, nello stesso anno, della famiglia Saputo alla guida della franchigia.\nNel 2002 l'Impact vinse la sua prima Voyageurs Cup, non una vera e propria competizione ma un trofeo che veniva assegnato alla migliore squadra canadese nei campionati nordamericani. Il club del Qu\u00e9bec dovette aspettare solo altre due stagioni per vincere il suo secondo campionato: battendo in finale per 2-0 i il 18 settembre conquistarono l'edizione 2004 della A-League. Nelle due stagioni seguenti, nel ribattezzato campionato di USL First Division, l'Impact si qualific\u00f2 al primo posto al termine della stagione regolare, ma in entrambe le occasioni la squadra interruppe il proprio cammino alle semifinali.\nIl 2008 costitu\u00ec una stagione di svolta per la squadra canadese per un duplice motivo: da un lato venne inaugurato lo Stade Saputo, il nuovo impianto di gioco costruito dai proprietari del club, dall'altro ottenne la vittoria nella prima edizione della nuova coppa nazionale, il Canadian Championship, diventando anche il primo club canadese a qualificarsi alla CONCACAF Champions League. Nella stagione seguente l'Impact conquist\u00f2 il suo terzo titolo, battendo il nella prima finale tutta canadese della USL First Division. Inoltre gli azzurro-bianco-neri ben figurarono anche in ambito continentale, arrivando fino ai quarti di finale della Champions League.\nL'approdo in MLS.\nLe stagioni 2010 e 2011 furono interlocutorie per il club canadese: i Saputo si unirono al gruppo di proprietari di squadre che decisero di secedere dalla USL per creare un nuovo campionato di secondo livello: la NASL. L'Impact ad ogni modo disput\u00f2 una sola stagione nel nuovo torneo, visto che, come era stato annunciato il 7 maggio 2010, a partire dalla stagione 2012 divenne il diciannovesimo club della Major League Soccer.\nL'esordio nella nuova lega avvenne il 10 marzo 2012, perdendo in trasferta per 2-0 il derby canadese contro il Vancouver Whitecaps. A una settimana di distanza ci fu l'esordio casalingo, un pareggio 1-1 contro il allo Stadio Olimpico di Montr\u00e9al, utilizzato nel corso dei lavori di ampliamento dello Stade Saputo. Il primo campionato in MLS fu caratterizzato da molti alti e bassi che tennero la squadra fuori dai play-off al termine della stagione regolare. Dall'esordio nel massimo campionato statunitense la squadra si arricch\u00ec via via di diversi giocatori stranieri, fra i quali diversi italiani provenienti dalla Serie A come Bernardo Corradi, Marco Di Vaio, Matteo Ferrari e Alessandro Nesta. D'altronde, gli stessi proprietari del club sono di origine italiana.\nNella stagione 2013 il club riusc\u00ec a qualificarsi per la prima volta ai play-off per il titolo, anche se fu subito eliminato dallo . A questo risultato si aggiunse la vittoria del Canadian Championship, che permise all'Impact de Montr\u00e9al di qualificarsi alla CONCACAF Champions League 2013-2014. L'esperienza nel massimo torneo continentale si interruppe gi\u00e0 al primo turno, dove sub\u00ec l'eliminazione solo per la differenza reti in un girone molto equilibrato, conclusosi con tutte le squadre a pari merito. Nella stagione successiva i pessimi risultati in campionato relegarono la squadra all'ultimo posto in campionato, ma gli azzurro-bianco-neri si rifecero nelle altre competizioni: vinsero per la seconda volta consecutiva il trofeo nazionale e nella successiva Champions League terminarono al primo posto del girone, conquistando la qualificazione ai quarti di finale.\nLa prima parte della stagione 2015 vide quindi la squadra di Montr\u00e9al affrontare la fase ad eliminazione diretta della massima competizione continentale. L'Impact riusc\u00ec a superare sia i quarti che le semifinali, diventando la prima squadra canadese, e la seconda della MLS, a raggiungere la finale del torneo dopo la sua riforma. I quebecchesi vennero per\u00f2 sconfitti dai messicani dell' nella finale di ritorno, giocata in casa davanti a pi\u00f9 di propri sostenitori. Nonostante un inizio di campionato incerto, l'Impact si qualific\u00f2 ai play-off per la seconda volta in quattro stagioni, realizzando il miglior piazzamento in classifica e il record di punti dall'ammissione alla MLS. Nei play-off eliminarono al primo turno i rivali di Toronto con un netto 3-0, divenendo cos\u00ec la prima squadra canadese a vincere un incontro di play-off e la prima a superare un turno. Ai quarti di finale la squadra del Qu\u00e9bec fu eliminata soltanto ai supplementari dal .\nNella stagione successiva, sotto la guida del coach locale Mauro Biello, la squadra riusc\u00ec a conquistare la qualificazione ai play-off nonostante risultati altalenanti durante la stagione regolare. Ai play-off per\u00f2 arriv\u00f2 a sorpresa fino alla finale di conference, persa solo ai supplementari contro i rivali storici del . La gara di andata si gioc\u00f2 in uno Stadio Olimpico \"sold-out\".\nIl 2017 e il 2018 furono due annate negative, con l'Impact che manc\u00f2 la qualificazione ai play-off. Anche nel 2019 la squadra del Qu\u00e9bec non raggiunse la fase finale del campionato, ma vinse per la quarta volta il Canadian Championship, con una vittoria ai rigori sul campo dei rivali di Toronto. La stagione 2020, segnata da una lunga interruzione dovuta alla pandemia di Covid-19, vide il ritorno del club ai play-off, terminati con una immediata eliminazione al turno preliminare.\nIl cambio di nome in CF Montr\u00e9al.\nIl 14 gennaio 2021 il club annunci\u00f2 un cambio di nome e di identit\u00e0 visiva: la denominazione venne modificata in Club de Foot Montr\u00e9al e fu presentato un nuovo logo.\nCronistoria.\nDi seguito la cronistoria del CF Montr\u00e9al.\nColori e simboli.\nColori.\nI colori del club sono il blu, il nero e il grigio tonalit\u00e0 ghiaccio.\nQuando la denominazione era Impact de Montr\u00e9al erano utilizzati invece l'azzurro, il bianco ed il nero, i primi due sono anche i colori tradizionali della bandiera della provincia del Qu\u00e9bec. Nelle stagioni 2010 e 2011 l'Impact ha adottato una terza maglia dai colori rosa e nero.\nSimboli ufficiali.\nStemma.\nLo stemma del club \u00e8 un cerchio nero dal bordo azzurro: al suo interno \u00e8 presente un fiocco di neve stilizzato, formato dall'alternarsi di lettere M, iniziale della citt\u00e0, e frecce che riprendono il logo della metropolitana locale. Il disegno \u00e8 circondato dalla denominazione sociale intervallata da due \"fleur-de-lis\", un simbolo tradizionale della monarchia francese che rappresenta l'identit\u00e0 francofona del Qu\u00e9bec.\nLo stemma utilizzato dall'Impact de Montr\u00e9al dal 2012 al 2020 aveva la forma di uno scudo argentato, il cui colore faceva riferimento alla colorazione dello stemma della citt\u00e0 di Montr\u00e9al, e al suo interno erano presenti diversi elementi: un fleur-de-lis, affiancato da quattro stelle che rappresentavano i quattro popoli che hanno contribuito alla fondazione di Montr\u00e9al: francesi, inglesi, scozzesi e irlandesi. La parte inferiore dello scudo era occupata da strisce nere e azzurre, come la prima maglia del club alla sua fondazione nel 1993. Le due parti erano separate da una fascia contenente il nome del club. Infine in alto era presente il motto della societ\u00e0: \"Tous pour gagner\", ovvero \u201cTutti [insieme] per vincere\u201d. Nel 2016 l'emittente Foxsports aveva giudicato quello dell'Impact il pi\u00f9 bello fra i ventidue loghi dei club della MLS.\nInno.\nL'inno ufficiale \u00e8 \"Un Hymne pour l'Impact de Montr\u00e9al\" realizzato da una radio locale e lanciato dalla societ\u00e0 nel 2015.\nMascotte.\nLa mascotte ufficiale della societ\u00e0 \u00e8 Tac-Tik, un pupazzo a forma di cane con un cappello che richiama un pallone e una chioma arancione. Oltre che nei prepartita, \u00e8 solita essere presente agli eventi sociali a cui partecipano i giocatori o la societ\u00e0.\nStrutture.\nStadio.\nIl CF Montr\u00e9al gioca le partite in casa allo Stade Saputo, inaugurato nel maggio 2008 e situato all'interno del parco olimpico della citt\u00e0. Come suggerisce il nome, lo stadio \u00e8 stato costruito principalmente a spese della famiglia Saputo, proprietaria della squadra. Alla sua costruzione l'impianto aveva una capienza di spettatori. Con l'ammissione del club alla MLS si decise per l'ampliamento dello stadio; i lavori, finanziati in parte con fondi pubblici ed in parte dai Saputo, sono terminati nel 2012 e hanno portato ad un ampliamento a posti, poi ridotti a nel 2019. Alcune partite, quelle durante condizioni atmosferiche particolarmente difficili o quelle che richiedono una capienza maggiore, il Montr\u00e9al le gioca allo Stadio Olimpico di Montr\u00e9al, che nella sua configurazione per il calcio ospita fino a persone. Il club ha giocato allo Stadio Olimpico anche durante la ristrutturazione dello Stade Saputo. Prima del 2008, la squadra giocava al campo di calcio annesso al Complexe sportif Claude-Robillard.\nCentro di allenamento.\nIl CF Montr\u00e9al ha un proprio centro d'allenamento, la Caserne L\u00e9tourneux, dotato di due campi in erba naturale e due in erba sintetica, situato a poca distanza dallo stadio. La struttura prende il nome dalla vecchia destinazione dell'edificio, un'ex caserma dei vigili del fuoco. Mentre i campi sono a disposizione della prima squadra e del settore giovanile dalla met\u00e0 della stagione 2015, l'edificio ha avuto bisogno di ulteriori lavori di ristrutturazione, parzialmente finanziati dalla citt\u00e0 di Montr\u00e9al, ed \u00e8 stato inaugurato il 22 giugno del 2016.\nPrecedentemente la squadra svolgeva i propri allenamenti presso il Complexe sportif Marie-Victorin, situato nella parte nord della citt\u00e0. Tale centro \u00e8 dotato di un campo di calcio coperto e cinque scoperti, due palestre, una piscina da 25 metri e diverse sale polivalenti. Il campo di calcio coperto \u00e8 dotato anche di una tribuna da 970 posti.\nSociet\u00e0.\nOrganigramma societario.\nDi seguito l'organigramma del CF Montr\u00e9al aggiornato al 7 luglio 2020.\nSponsor.\nDi seguito la cronologia degli sponsor tecnici del CF Montr\u00e9al.\nImpegno nel sociale.\nIl 26 agosto 2013 \u00e8 nata la \"Montreal Impact foundation\", un'organizzazione sociale legata al club canadese, avente per scopo di promuovere l'attivit\u00e0 sportiva dilettantistica, le attivit\u00e0 motorie in generale, e di aiutare bambini e famiglie in difficolt\u00e0 attraverso delle raccolte fondi.\nAttraverso il programma \"All the way with Impact\" il club ha creato una partnership con diverse scuole, che prevede la visita dei giocatori negli istituti e la possibilit\u00e0 di ottenere biglietti a prezzi agevolati per gli studenti che abbiano raggiunto particolari meriti sportivi e scolastici.\nSettore giovanile.\nNel 2010 l'Impact de Montr\u00e9al ha fondato la propria Acad\u00e9mie, ovvero il corrispettivo di un settore giovanile. Al suo interno vi sono varie squadre in base alle fasce d'et\u00e0. Tutte le squadre giovanili si allenano nelle stesse strutture della prima squadra, lo Stade Saputo e la Caserne L\u00e9tourneux.\nL'esigenza di far giocare con regolarit\u00e0 i giovani calciatori, in modo da garantire loro un processo di crescita, aveva gi\u00e0 portato la dirigenza dell'Impact de Montr\u00e9al a costituire una squadra riserve. Infatti negli anni che vanno dal 2006 al 2009 la squadra della vicina citt\u00e0 di Trois-Rivi\u00e8res, l'Attak, aveva svolto questa funzione, disputando la Canadian Soccer League, un campionato semiprofessionistico canadese di terza serie. Nel 2010 la selezione Under-21 dell'Acad\u00e9mie sostitu\u00ec l'Attak nella CSL disputandovi tre stagioni. Nel 2013 l'Under-21 non prese parte ad alcun torneo, mentre nel 2014 venne trasformata in Under-23 ed iscritta alla USL Premier Development League. Dalla fusione dell'Under-23 con la squadra riserve, iscritta al campionato riserve della MLS dal 2012 al 2014, nel 2015 venne creato l'FC Montr\u00e9al, una seconda squadra affiliata che ha disputato due stagioni nella USL, il terzo campionato professionistico nordamericano. Successivamente l'Impact ha sostituito la sua seconda squadra con un accordo di affiliazione con l', societ\u00e0 che militava anch'essa nella USL e alla quale inviava i migliori prodotti del settore giovanile per farli misurare con un torneo professionistico. L'accordo \u00e8 durato dal 2017 al 2019, anno di scioglimento del club.\nL'Under-15, l'Under-17 e l'Under-19 hanno giocato nei rispettivi campionati di categoria organizzati dall'USSDA, l'United States Soccer Development Academy, fino al 2019, ultimo anno di attivit\u00e0 dei tornei.\nIl 20 gennaio 2022 la societ\u00e0 annuncia che la squadra riserve del club, a partire dalla stagione 2022, giocher\u00e0 nella Premi\u00e8re Ligue de Soccer du Qu\u00e9bec.\nSquadra indoor.\nDal 1997 al 2000 l'Impact schier\u00f2 anche una squadra di indoor soccer. I canadesi parteciparono a tre edizioni della NPSL II, i cui campionati si svolgevano durante la stagione invernale, nella pausa fra una stagione outdoor e l'altra. Il campo casalingo per le prime due stagioni fu il Centre Molson, solitamente casa della squadra di hockey su ghiaccio dei Canadiens, mentre nella terza stagione il palazzetto del Complexe sportif Claude-Robillard. Visti gli scarsi successi in campo e ai botteghini, al termine della stagione 1999-2000 i diritti di franchigia vennero venduti ai .\nAllenatori e presidenti.\nAd eccezione degli anni fra il 1998 e il 2001, la propriet\u00e0 della squadra \u00e8 sempre stata in mano alla famiglia Saputo, una facoltosa famiglia di imprenditori del settore caseario di origine siciliana, proveniente dal paese di Montelepre in provincia di Palermo. La carica di presidente \u00e8 stata occupata dallo stesso Joey Saputo fino al gennaio 2019, quando \u00e8 stato nominato come presidente Kevin Gilmore.\nDi seguito l'elenco cronologico degli allenatori del CF Montr\u00e9al.\nCalciatori.\nWall of Fame.\nIn occasione del 25\u00ba anniversario della fondazione del club, il 15 marzo 2018 \u00e8 stato istituito il Wall of Fame ufficiale della societ\u00e0. Gli atleti sono selezionati secondo questi criteri: avere disputato un minimo di 100 partite con il club; non fare parte del club da almeno 5 anni; aver giocato la prima partita almeno 15 anni prima. A partire dalla sua fondazione, vengono introdotti uno o due giocatori per anno. Di seguito gli eletti.\nMaglie ritirate.\nDi seguito l'elenco delle maglie ritirate del CF Montr\u00e9al.\nCapitani.\nIn totale sono otto i capitani che hanno guidato il CF Montr\u00e9al. Mauro Biello ha guidato la squadra per pi\u00f9 stagioni (otto tra il 2002 ed il 2009), diventando anche il capitano pi\u00f9 vincente della storia dei quebbecchesi con due campionati, sei Voyageurs Cup ed un Canadian Championship. Durante le stagioni 2018, 2019 e 2021 la fascia di capitano \u00e8 stata affidata a pi\u00f9 calciatori senza che venisse formalmente designato un capitano ufficiale.\nContributo alle Nazionali.\nNazionale canadese.\nSin dalla sua fondazione, il club ha visto diversi giocatori vestire la maglia del Canada e prendere parte alle diverse rassegne continentali.\nNegli anni novanta, un corposo numero di giocatori venne convocato in varie edizioni della Gold Cup: nel 1993 presero parte alla spedizione Nick Dasovic e Giann\u012bs L\u012bmniat\u012bs, nel 1996 ben sei giocatori, ovvero Kevin Holness, Lyndon Hooper, Tom Kouzmanis, Giann\u012bs L\u012bmniat\u012bs alla sua seconda partecipazione, Pat Onstad e Niall Thompson.\nNella Gold Cup 2003 l'allora difensore quebecchese Nevio Pizzolitto e Martin Nash presero parte alla breve spedizione continentale. Due anni pi\u00f9 tardi, si affermano come titolari diversi giocatori, tra i quali Ali Gerba, marcatore di una rete contro Cuba nell'unica vittoria nella competizione del Canada, Adam Braz, Gabriel Gervais, Patrick Leduc, Greg Sutton e Sandro Grande.\nLa selezione canadese arrivata terza nel 2007 ha avuto tra le sue file due calciatori del Montr\u00e9al Impact: Gabriel Gervais ed Ant\u00f3nio Ribeiro.\nNel suo ultimo anno prima del ritiro, Patrice Bernier ha preso parte all'edizione 2017, giocando due match con la fascia da capitano al braccio.\nAltre nazionali.\nNegli ultimi anni diversi calciatori hanno vestito contemporaneamente la maglia del club e della propria nazionale, tra i pi\u00f9 rappresentativi: Donovan Ricketts con la , Saphir Ta\u00efder con l', Blerim D\u017eemaili con la , i finlandesi Jukka Raitala e Lassi Lappalainen con la rispettiva nazionale, Romell Quioto con l', Victor Wanyama con il e Mustafa Kizza con l'. Alcuni calciatori hanno raggiunto importanti traguardi con la propria selezione, tra questi figurano Laurent Ciman, arrivato fino ai quarti di finale con il a , Shaun Francis arrivato fino alla finale con la nella Gold Cup 2017\ne Ambroise Oyongo vincitore con il della , unico calciatore ad aver conquistato un titolo internazionale mentre era dei \"blu bianco neri\".\nStatistiche e record.\nPartecipazione ai campionati.\nDi seguito la partecipazione del CF Montr\u00e9al ai campionati.\nNella stagione 1999 la societ\u00e0 \u00e8 rimasta inattiva. Negli Stati Uniti non esiste un sistema di promozioni e retrocessioni fra le leghe, quindi la distinzione in livelli delle leghe va intesa in base all'importanza commerciale del campionato e alla ratifica da parte della federazione.\nPartecipazione alle coppe.\nDi seguito la partecipazione del CF Montr\u00e9al alle coppe.\nStatistiche di squadra.\nIncludendo la stagione 2022, il club ha partecipato a 29 campionati nazionali di cui undici in MLS, 14 in USL-1, due in APSL, una in D2 Pro League ed una in NASL. La squadra di Montr\u00e9al ha partecipato a dodici edizioni del Canadian Championship, a partire dalla prima edizione del 2008, vincendolo in quattro occasioni e disputando sei finali.\nPer quanto riguarda le competizioni continentali, ha disputato in cinque occasioni la CONCACAF Champions League, diventando nel 2015 il primo club canadese a raggiungere la finale. Dall'ingresso in MLS, il miglior piazzamento \u00e8 stato un settimo posto mentre il peggiore un diciannovesimo posto. Per tre volte ha centrato la qualificazione ai play-off arrivando fino alle semifinali nell'edizione 2016.\nLa vittoria casalinga con il maggior numero di reti di scarto avviene nel 1997 (Impact Montr\u00e9al-Worcester 6-0) e nel 2013 (Impact Montr\u00e9al-Toronto FC 6-0), mentre quella in trasferta nel 1998 (-Impact Montr\u00e9al 0-6); la peggiore sconfitta interna arriva nel 2009 (Impact Montr\u00e9al-Toronto FC 1-6), quella in trasferta nel 2019 (-Impact Montr\u00e9al 7-1).\nIl record di affluenza allo stadio di 61.004 spettatori \u00e8 stato eguagliato in due occasioni: il 29 aprile 2015 per la finale di ritorno di CONCACAF Champions League contro il Club Am\u00e9rica, ed il 22 novembre 2016 per la semifinale di andata dei play-off contro il TFC.\nStatistiche individuali.\nIl giocatore che detiene il maggior numero di presenze con la maglia del club \u00e8 Mauro Biello con 389 apparizioni. Ignacio Piatti \u00e8 il miglior marcatore della storia dei quebecchesi (79 reti). L'italiano Marco Di Vaio \u00e8 invece il miglior marcatore stagionale dei canadesi con 22 reti segnate nella stagione 2013.\nDi seguito i record di presenze e reti dei giocatori del CF Montr\u00e9al.\nTifoseria.\nStoria.\nCoerentemente con l'identit\u00e0 francofona del Qu\u00e9bec, i gruppi di tifoseria organizzata cantano tutti i propri cori in francese. I gruppi sono tre e sono riuniti nell'\"Association des Supporters de l'Impact de Montr\u00e9al\", un'associazione creata nel 2012 che ha lo scopo di facilitare la comunicazione fra la tifoseria e il club. Il gruppo pi\u00f9 antico \u00e8 l'UM02, sigla di Ultras Montr\u00e9al 2002, ovvero l'anno di nascita del gruppo stesso, il gruppo si colloca nella tribuna sud nella sezione 132 dello Stade Saputo. Sempre nella tribuna sud, ma nella sezione 127 da cui prende il nome, si colloca il 127 Montr\u00e9al. La tribuna nord ospita invece nella sezione 114 il gruppo pi\u00f9 recente, il 1642MTL, il cui nome deriva dall'anno di fondazione della citt\u00e0. A quest'ultimo gruppo si deve l'introduzione allo stadio dell\"'\u00c9toile du Nord\", una grande campana di oltre 700\u00a0kg che viene fatta risuonare a ogni gol della squadra di casa. Il rituale trova origine in uno dei soprannomi della citt\u00e0 del Qu\u00e9bec, chiamata anche \"la citt\u00e0 dei cento campanili\".\nGemellaggi e rivalit\u00e0.\nLa principale rivalit\u00e0 del CF Montr\u00e9al \u00e8 quella del derby contro il Toronto FC, la competizione in questo caso non \u00e8 solo sportiva ma riguarda pi\u00f9 generalmente le due pi\u00f9 grandi citt\u00e0 del paese, l'una espressione della parte anglofona del Canada, l'altra della parte francofona.\nLa rivalit\u00e0 con il , sviluppatasi nel primo decennio degli anni 2000 in cui entrambe le squadre militavano nella USL First Division, era molto sentita sia in campo, per la frequente contesa del titolo, sia sugli spalti, vista l'animosit\u00e0 tra le due tifoserie. La rivalit\u00e0 si riaccese tra il 2015 e il 2016 con l'ingresso del FC Montr\u00e9al nella USL.\nLa rivalit\u00e0 con il \u00e8 nata nel secondo quinquennio degli anni 2000, quando le due squadre canadesi si sono scontrate pi\u00f9 volte nella fase finale del campionato, antagonismo riaccesosi nel 2012, quando gli Impact sono entrati a far parte della MLS. Questa animata rivalit\u00e0 \u00e8 causata anche dal consistente numero di giocatori che hanno vestito entrambe le maglie nel corso degli anni.\nOrganico.\nRosa 2022.\nDi seguito la rosa del Club de Foot Montr\u00e9al aggiornata al 18 febbraio 2022.\nStaff tecnico.\nDi seguito lo staff tecnico del CF Montr\u00e9al aggiornato al 7 luglio 2020."}
{"id": "1789334", "revid": "1442080", "url": "https://it.wikipedia.org/wiki?curid=1789334", "title": "Osmanthus \u00d7 burkwoodii", "text": "Osmanthus \u00d7 burkwoodii \u00e8 un arbusto appartenente alla famiglia delle Oleaceae.\nDistribuzione.\nIbrido da giardino."}
{"id": "1789335", "revid": "767487", "url": "https://it.wikipedia.org/wiki?curid=1789335", "title": "Le avventure del capitano Hornblower, il temerario", "text": "Le avventure del capitano Hornblower, il temerario (\"Captain Horatio Hornblower R.N.\") \u00e8 un film del 1951 diretto da Raoul Walsh.\nPellicola di avventure marinare, tratta dai primi tre romanzi (in ordine di stesura) di C.S. Forester, ambientati all'epoca delle guerre napoleoniche. Il protagonista Hornblower \u00e8 interpretato da Gregory Peck.\nI tre romanzi, da cui \u00e8 tratta la sceneggiatura, \"The Happy Return\", \"A Ship of the Line\" e \"Flying Colours\", non sono collegati tra loro. Sono stati adattati dall'autore per il film (coadiuvato dagli sceneggiatori Ivan Goff, Ben Roberts ed Aeneas MacKenzie) e la sola cosa che li accomuna \u00e8 la storia d'amore tra Hornblower e Lady Wellesley.\nTrama.\nNel 1807, durante le guerre napoleoniche, il capitano di fregata Horatio Hornblower, al comando della fregata da 36 cannoni HMS Lydia, viene inviato in missione segreta nel Centro America: deve sostenere il regime di \"El Supremo\", un dittatore sanguinario in rivolta contro la Spagna, alleata della Francia.\nQuando viene a sapere che un vascello spagnolo da 60 cannoni, il Natividad, incrocia in quelle acque, Hornblower decide di impadronirsene con un attacco notturno. Dopo aver catturato il vascello per\u00f2 si vede costretto, a malincuore, a consegnarlo a \"El Supremo\", che lo rivendica per s\u00e9. Dopo essersi separati la Lydia incrocia un trabaccolo spagnolo battente bandiera bianca. Il messaggero comunica che la Spagna \u00e8 in pace con l'Inghilterra da oltre un mese, e Hornblower decide di rimediare al danno andando a riprendere il Natividad, che sarebbe altrimenti un pericolo per i porti spagnoli. Hornblower deve ospitare una compatriota, Lady Barbara Wellesley, sorella del duca di Wellington, che era prigioniera a Panama e vuole tornare a casa.\nQuando finalmente trovano il Natividad, \"El Supremo\" \u00e8 gi\u00e0 a conoscenza della pace e attacca la Lydia. Hornblower \u00e8 costretto ad attaccare e, grazie alla migliore preparazione dell'equipaggio inglese, riesce ad avere la meglio sul potente vascello, non senza subire gravi perdite e danni.\nSulla via del ritorno Hornblower si innamora di Lady Barbara, dopo averla curata per un attacco di malaria.\nTornato in Inghilterra Hornblower scopre che la moglie \u00e8 morta, dando alla luce il figlio. \nIn seguito al successo della Lydia, Hornblower, al comando della fregata ex francese Sutherland, viene assegnato alla squadra dell'ammiraglio Leighton, sposo di Lady Barbara. \nDurante il blocco Hornblower riesce a penetrare nella baia di La Teste-de Buch e rende inutilizzabili quattro vascelli francesi alla fonda, perdendo per\u00f2 la Sutherland che fa affondare all'imboccatura della baia.\nAll'arrivo del resto della squadra la fortezza e le navi francesi vengono distrutte. Hornblower e il suo secondo, Bush, vengono per\u00f2 condotti a Parigi, per essere processati e giustiziati.\nDurante il tragitto riescono a liberarsi e, discendendo la Loira su una barca da pesca, arrivano all'oceano. Arrivati in un porto notano alla fonda la fregata inglese \"Strega di Endor\", catturata un anno prima. Travestitisi da ufficiali olandesi, liberano dei prigionieri e, rubata la fregata, fanno rotta per l'Inghilterra.\nHornblower pu\u00f2 riunirsi con il figlio e Lady Barbara, rimasta vedova per la morte dell'ammiraglio durante l'attacco alla fortezza.\nProduzione.\nIl film, prodotto dalla Warner Bros., venne girato in esterni in gran parte in Francia, nelle Alpi Marittime e in Costa Azzurra. Per gli interni, negli studi di Teddington nel Middlesex (Warner Brothers First National Studios).\nDistribuzione.\nIl film usc\u00ec nel Regno Unito il 10 aprile e negli USA il 13 settembre 1951, distribuito dalla Warner Bros.\nDate di uscita.\nIMDb"}
{"id": "1789336", "revid": "1573940", "url": "https://it.wikipedia.org/wiki?curid=1789336", "title": "Chiesa di San Francesco di Paola (Gallipoli)", "text": "La chiesa di San Francesco da Paola \u00e8 una chiesa del centro storico di Gallipoli eretta nel 1621 e facente parte del soppresso convento dei frati minimi (o paolotti). La chiesa \u00e8 sede della Confraternita di Santa Maria ad Nives o Cassopo.\nStoria del convento e della chiesa.\nIl convento dei Paolotti, sorto in origine su alcune case situate presso il santuario di Santa Maria del Canneto fuori le mura, fu spostato all'interno della citt\u00e0 vecchia grazie alla donazione di fra' Carlo, appartenente alla famiglia gallipolitana degli Abatizzi. Il convento venne soppresso il 4 gennaio 1809 e l'edificio venne adoperato per vari usi civili fino al suo abbandono. Attualmente \u00e8 in rovina: restano alcune colonne del chiostro, con tracce di affreschi sulla vita di San Francesco da Paola e sulla storia dell'ordine. La chiesa rimase invece aperta al culto anche dopo la soppressione del convento.\nArchitettura.\nEsterno.\nLa sobria facciata, di forma rettangolare leggermente timpanata, presenta un semplice portale sormontato da una nicchia contenente la statua di San Francesco di Paola. In asse con il portale si apre una finestra finemente decorata.\nLa facciata si staglia sulle mura cittadine di fronte al porto. Un secondo ingresso si trova sul lato nella via adiacente.\nInterno.\nL'interno \u00e8 costituito da un'unica navata separata dal presbiterio da un maestoso arco trionfale rivestito in legno decorato con motivi floreali e rivestito da foglia d'oronella. In origine aveva una pavimentazione in maiolica, sostituita negli anni '60 del Novecento con una moderna in cotto. Ai lati della navata si conservano due dipinti raffiguranti \"San Paolo nell'atto della predicazione\" e \"San Pietro che riceve il mandato dal Signore\".\nNel presbiterio \u00e8 presente un pregiatissimo altare maggiore su cui si conserva una tela del pittore Romualdo Formosa, raffigurante la \"Morte di San Giuseppe\". Ai lati del presbiterio sono due grandi dipinti, datati alla seconda met\u00e0 del Seicento e raffiguranti i \"Miracoli di San Francesco di Paola\".\nSulla destra (\"in cornu evangelii\") si trova l'altare dedicato a San Francesco di Paola, con frontale in pietra rivestito d'oro, della met\u00e0 del Seicento, sormontato da angeli recanti un cartiglio con iscrizione e con dipinto del \"Bambino Ges\u00f9\" inserito in una cornice sotto l'architrave. Ai lati sono due statue sostenute da cherubini, rappresentanti San Francesco di Sales e San Giovanni di Dio. Al centro dell'altare si trova una tela, raffigurante il santo titolare che consegna la chiesa alla \"Confraternita di Santa Maria della Neve\".\nSulla sinistra il penultimo altare \u00e8 dedicato a San Michele Arcangelo. La decorazione in pietra, opera di ignoto artista locale della prima met\u00e0 del Seicento, circonda una nicchia centrale con la statua del santo, raffigurato nell'atto di calpestare il diavolo e rivestito di corazza dorata e drappo rosso\nL'ultimo altare a sinistra (\"in cornu epistolae\") \u00e8 dedicato a San Liborio e ospita in una cornice di legno intagliato, dipinto, stuccato e dorato, la tela raffigurante la \"Madonna con Bambino e San Liborio\".\nConfraternita di Santa Maria ad Nives o Cassopo.\nLa confraternita fu istituita dal vescovo di Gallipoli Gonzalo de Rueda il 22 aprile 1649 con il nome in latino di \"Sancta Maria ad Nives seu Cassopo\". Lo stesso vescovo ne dett\u00f2 lo statuto che prevedeva la presenza di 80 confratelli, in gran parte maestri ferrai.\nInizialmente la confraternita ebbe sede in un proprio oratorio, intitolato alla Madonna della Neve, che si trovava sul baluardo di San Francesco (attuale Palazzo Ferocino) ed era detta anche \"di Cassopo\", . Quando l'oratorio si lesion\u00f2 e divenne inagibile, i confratelli, detti anche \"cassobbi\", si spostarono prima nella cappella di San Giuseppe (attuale chiesa dei Santi Medici Cosimo e Damiano) e dal 1823 nella chiesa di San Francesco di Paola.\nLa veste dei confratelli prevede abito e cappuccio celeste, con mozzetta di seta rossa, sulla quale si trovano due \u201cmacchiette\u201d ovali, rappresentanti una la Madonna della Neve, l'altra la Piet\u00e0 dell'altare del Rosario. Durante la processione per la visita ai \"Sepolcri\" del gioved\u00ec santo e nel \"ssuppiju\" della processione dell'Addolorata il venerd\u00ec precedente alla domenica delle palme indossano anche il bordone e il cappello da pellegrino rosso.\nLa confraternita festeggia San Francesco di Paola la domenica dopo la solennit\u00e0 liturgica della Santissima Trinit\u00e0 e prepara la ricorrenza con riti religiosi (recita del rosario, eucaristia e ricordo delle virt\u00f9 del santo) per i tredici venerd\u00ec precedenti, mentre altre preghiere si tengono nei nove giorni precedenti. Il giorno della festa si tiene una processione fino al molo del porto mercantile, dove si celebra la messa e si getta in mare una corona di alloro in memoria della gente di mare.\nUn'altra festa religiosa della confraternita \u00e8 quella in onore di santa Maria della Neve, che si celebra il 5 agosto, preparata da un triduo di preghiere. In questa occasione si ha l'ingresso nella confraternita di nuovi aderenti e si porta in processione il simulacro della Vergine della Neve per le strade del centro storico."}
{"id": "1789337", "revid": "289247", "url": "https://it.wikipedia.org/wiki?curid=1789337", "title": "Osmarea burkwoodii", "text": ""}
{"id": "1789338", "revid": "261248", "url": "https://it.wikipedia.org/wiki?curid=1789338", "title": "Dominique Bosquero", "text": ""}
{"id": "1789339", "revid": "1833487", "url": "https://it.wikipedia.org/wiki?curid=1789339", "title": "Bruce Buck", "text": "Biografia.\nBruce Buck ha praticato legge in Europa dal 1983. Ha lasciato New York per l'Inghilterra nel 1983 per un \"lavoro temporaneo\" di due o tre anni con il suo precedente studio legale White &amp; Case . Cinque anni dopo fu nominato direttore di M &amp; A Skadden Arps per far s\u00ec che lo studio legale fosse attivo anche in Europa, partendo da zero. Buck ricopre ancora oggi quel ruolo. In qualit\u00e0 di partner responsabile degli uffici europei della Skadden, il suo lavoro comprende una vasta gamma di operazioni nell'ambito dei mercati capitali. Il coinvolgimento di Buck con il Chelsea ha avuto inizio con la sua posizione di direttore europeo dello studio legale americano Skadden, Arps, Slate, Meagher &amp; Flom. Buck si era occupato personalmente delle pratiche legali per una serie di acquisizioni da parte della societ\u00e0 petroliera russa Sibneft, e in questo modo era entrato in contatto con il miliardario russo Roman Abramovich. Abramovich era l'azionista di maggioranza di Sibneft. L'acquisizione per 140 milioni di sterline di tutte le azioni in circolazione del Chelsea Village plc, quotata nella borsa di Londra, \u00e8 stata la sua prima esperienza di acquisizione di una squadra di calcio.\nVita privata.\nBuck \u00e8 sposato e ha tre figli, Graham, Brandon, e Rory, "}
{"id": "1789340", "revid": "1571097", "url": "https://it.wikipedia.org/wiki?curid=1789340", "title": "Amore mio (Daniele Silvestri)", "text": "Amore mio \u00e8 un brano musicale scritto ed interpretato da Daniele Silvestri, estratto come secondo singolo dall'album \"Sig. Dapatas\", quarto lavoro del cantautore romano.\nVideo musicale.\nIl video di \"Amore mio\" \u00e8 stato diretto da Francesco Fei e vede protagonista Daniele Silvestri, suonare insistentemente al citofono di una donna, evidentemente una sua ex-fidanzata, che ce l'ha con lui. All'interno dell'appartamento la ragazza resiste, nervosamente, dalla tentazione di aprire la porta, andando avanti e indietro per il corridoi. Caratteristica principale del video \u00e8 la regia frenetica e la fotografia coloratissima, che unita all'utilizzo di alcuni effetti speciali, tendono a rendere l'atmosfera del video simile a quella di un cartone animato."}
{"id": "1789347", "revid": "196390", "url": "https://it.wikipedia.org/wiki?curid=1789347", "title": "Graft versus Host Disease", "text": ""}
{"id": "1789348", "revid": "104458", "url": "https://it.wikipedia.org/wiki?curid=1789348", "title": "Trib\u00f9 germaniche dell'ovest", "text": ""}
{"id": "1789350", "revid": "196390", "url": "https://it.wikipedia.org/wiki?curid=1789350", "title": "Gvhd", "text": ""}
{"id": "1789351", "revid": "46291", "url": "https://it.wikipedia.org/wiki?curid=1789351", "title": "Linnaea yunnanensis", "text": "Linnaea yunnanensis \u00e8 un arbusto appartenente alla famiglia delle Caprifoliacee.\nDistribuzione e habitat.\nOriginaria dello Yunnan nord-occidentale (Cina)."}
{"id": "1789352", "revid": "262457", "url": "https://it.wikipedia.org/wiki?curid=1789352", "title": "Nichilista", "text": ""}
{"id": "1789354", "revid": "104458", "url": "https://it.wikipedia.org/wiki?curid=1789354", "title": "Germani occidentali", "text": ""}
{"id": "1789360", "revid": "767487", "url": "https://it.wikipedia.org/wiki?curid=1789360", "title": "D.E.B.S. - Spie in minigonna", "text": "D.E.B.S. - Spie in minigonna, \u00e8 un film commedia d'azione americano del 2004 scritto e diretto da Angela Robinson. Una versione lungometraggio dell'omonimo cortometraggio della Robinson del 2003, D.E.B.S. segue la relazione tra la spia in formazione Amy Bradshaw e la supercriminale Lucy Diamond. D.E.B.S. \u00e8 stato un flop al botteghino criticamente misto alla sua iniziale uscita nei cinema.\nTrama.\nIncorporato nel SAT \u00e8 un test segreto che determina l'attitudine allo spionaggio. Le donne che ottengono un punteggio elevato nel test vengono reclutate nelle D.E.B.S. (Disciplina, Energia, Bellezza, Forza), un'accademia paramilitare clandestina. Quattro D.E.B.S. \u2014 il caposquadra Max, l'ingenua Janet, la promiscua Dominique e Amy, che sogna di frequentare la scuola d'arte nonostante sia la migliore recluta dell'accademia \u2014 sono incaricate da Ms. Petrie e Mr. Phipps, i capi della D.E.B.S., di sorvegliare Lucy Diamond. Diamond \u00e8 una famigerata supercriminale, nota per le sue operazioni, furti, un presunto tentativo di affondare l'Australia, oltre a presumibilmente uccidere tutti gli agenti che l'affrontano. Amy in particolare \u00e8 interessata a Lucy perch\u00e9 sta scrivendo una tesi di laurea su di lei. Si ritiene che Lucy stia incontrando un'assassina russa Ninotchka Kaprova. A loro insaputa, Lucy \u00e8 una donna piuttosto nevrotica, che ha difficolt\u00e0 ad aprirsi alle persone. Il suo incontro con Ninotchka \u00e8 infatti un appuntamento al buio.\nNel frattempo, Amy ha da poco rotto con il suo invadente e dispotico ragazzo, Bobby, un altro agente. Le D.E.B.S. osservano l'appuntamento tra Lucy e Ninotchka e vengono interrotte da Bobby, che \u00e8 al loro stesso appostamento, con diverse agenzie di intelligence che osservano anche Lucy. Lucy ha problemi a connettersi con Ninotchka e cerca di annullare l'appuntamento. Amy litiga con Bobby, chiedendo risposte sulla loro rottura, che cattura l'attenzione di Lucy. Scoppia una sparatoria e Lucy fugge mentre viene inseguita dalle D.E.B.S. Lucy si ritrova in una situazione di stallo con Amy, riguardo alla fine per avere una conversazione amichevole, di cui Amy informa Lucy. Lucy fugge quando l'attenzione di Amy vacilla e le D.E.B.S. lodano Amy per essere stata l'unica persona ad aver mai affrontato Lucy ed essere sopravvissuta.\nLucy prende subito in simpatia Amy e, contro il consiglio del suo amico e scagnozzo, Scud, si intrufola nel dormitorio di Amy. Lucy inizialmente dice che vuole aiutare Amy nella sua tesi, ma finisce per costringerla ad unirsi a lei in un nightclub, insieme a Janet, che vede Lucy parlare con Amy. Durante questo viaggio, Lucy e Amy si avvicinano e parlano delle loro vite e relazioni. Lucy chiarisce anche che la morte degli agenti inviati a darle la caccia \u00e8 stata un caso. Anche Janet e Scud fanno amicizia. Quando le due si aprono l'un l'altra, Lucy e Amy stanno per baciarsi, ma vengono interrotti da Janet.\nSuccessivamente, Amy viene promossa a caposquadra, sostituendo Max, e questo provoca una grande gelosia in quest'ultima. La signora Petrie ha intenzione di utilizzare l'incontro di Amy con Lucy per aumentare l'immagine e la reputazione di D.E.B.S. . Amy esita a parlare del suo incontro a causa dei suoi crescenti sentimenti per Lucy. Le D.E.B.S rispondono ad una rapina in banca orchestrata e fatta da Lucy, sperando cos\u00ec di rivedere Amy. Quando Lucy e Amy sono sole, le due si baciano e Lucy convince Amy a scappare con lei. Le D.E.B.S. presumono che Amy sia stata rapita e organizzano una caccia all'uomo a livello nazionale per trovarla. Nel frattempo, Lucy e Amy si divertono ad avere una vera relazione l'una con l'altra, mentre Janet le copre (e sviluppa anche dei sentimenti per Scud, con cui intrattiene una corrispondenza segreta).\nSulla base di un suggerimento di una gelosa Ninotchka, le D.E.B.S. e Bobby trovano Amy e Lucy mentre stanno facendo sesso. Quando Amy torna all'accademia, la signora Petrie si prepara ad esiliare Amy, ma Max la convince ad affermare che ad Amy \u00e8 stato fatto il lavaggio del cervello per proteggere la loro reputazione. Amy diventa depressa quando \u00e8 costretta ad andare avanti con la storia, e Bobby cerca di costringere Amy a tornare insieme a lui. Quando Lucy cerca di rivedere Amy, Amy \u00e8 costretta a rifiutarla. Nel frattempo, Lucy si rende conto che non \u00e8 contenta della sua vita criminale. Nel tentativo di riconquistare Amy, Lucy restituisce tutto ci\u00f2 che ha rubato e volta pagina pubblicamente.\nDurante il ballo di fine anno delle D.E.B.S., Amy viene fatta D.E.B. dell'anno, e deve pronunciare un discorso in cui deve denunciare Lucy. Janet parla con Dominique e Max, che iniziano a rendersi conto di quanto Amy sia infelice. Lucy si infiltra nell'accademia durante il ballo. Quando Bobby lo scopre, ha intenzione di rintracciarla ed ucciderla. Lucy elude Bobby solo per ascoltare il discorso di Amy sulla sua esperienza come prigioniera di Lucy. Quando Amy e Lucy si incontrano, Amy si rimangia tutto il suo discorso e corre fuori dal palco per stare con Lucy. Petrie, Bobby e il resto dell'accademia cercano di rintracciarle, quando Lucy e Amy vengono messe all'angolo da Max, Janet e Dominique. Su insistenza di Amy, danno la loro benedizione a Lucy e Amy e permettono loro di fuggire. Lucy e Amy se ne vanno nella notte, la testa l'una sulla spalla dell'altra.\nAccoglienza.\nCritica.\n\"D.E.B.S.\" ha avuto recensioni di vario tenore; la critica principale ricevuta \u00e8 che il materiale sembra quasi stirato per riuscire a raggiungere la lunghezza di un lungometraggio, ed \u00e8 caratterizzato da una recitazione ed una regia di scarso valore. \u00c8 considerato il punto di forza la capacit\u00e0 del film di intrattenere e variare senza annoiare.\nIncassi.\n\"D.E.B.S.\" non ha avuto una larga distribuzione, arrivando a malapena a riempire 45 cinema. Dopo 21 giorni l'incasso ammontava ad appena 97.446 $\nPersonaggi.\nMax.\nIn principio era il capo della squadra, e la miglior amica di Amy, ma quando Amy affronta Lucy e tutti lo scoprono viene nominata al suo posto, lei si arrabbia soprattutto perch\u00e9 sostiene che l'altra non sia adatta al ruolo.\nAmy.\nAll'inizio del film Amy si sta separando dal suo fidanzato Bobby, quando poi incontra Lucy Diamond se ne innamora mettendo a serio rischio la sua permanenza nelle DEBS, ma dopo decide di scappare via con lei a Barcellona, per sempre."}
{"id": "1789362", "revid": "104458", "url": "https://it.wikipedia.org/wiki?curid=1789362", "title": "Germani orientali", "text": ""}
{"id": "1789363", "revid": "104458", "url": "https://it.wikipedia.org/wiki?curid=1789363", "title": "Germani settentrionali", "text": ""}
{"id": "1789365", "revid": "767487", "url": "https://it.wikipedia.org/wiki?curid=1789365", "title": "Distretto dei Monti Jaintia Occidentali", "text": "Il distretto dei Monti Jaintia Occidentali \u00e8 un distretto dello stato del Meghalaya, in India. Il suo capoluogo \u00e8 Jowai."}
{"id": "1789366", "revid": "46291", "url": "https://it.wikipedia.org/wiki?curid=1789366", "title": "Larosterna", "text": ""}
{"id": "1789368", "revid": "767487", "url": "https://it.wikipedia.org/wiki?curid=1789368", "title": "Distretto dei Monti Khasi Occidentali", "text": "Il distretto dei Monti Khasi Occidentali \u00e8 un distretto dello stato del Meghalaya, in India. Il suo capoluogo \u00e8 Nongstoin."}
{"id": "1789372", "revid": "1699816", "url": "https://it.wikipedia.org/wiki?curid=1789372", "title": "Sempre di domenica", "text": "Sempre di domenica \u00e8 un brano musicale scritto ed interpretato da Daniele Silvestri, estratto come secondo singolo dall'album \"Un\u00f2-du\u00e9\", quinto lavoro del cantautore italiano.\nIl video.\nIl video di \"Sempre di domenica\" \u00e8 stato girato da Ago Panini (che aveva gi\u00e0 lavorato con Silvestri in \"Aria\"), vede Silvestri cantare il brano in una piazza deserta (la piazza del teatro Verdi a Trieste). Man mano che la telecamera ruota su se stessa, inquadra ogni volta una situazione differente, per poi tornare sempre su Silvestri."}
{"id": "1789373", "revid": "767487", "url": "https://it.wikipedia.org/wiki?curid=1789373", "title": "Distretto dei Monti Khasi Orientali", "text": "Il distretto dei Monti Khasi Orientali \u00e8 un distretto del Meghalaya, in India, di 660.994 abitanti. Il suo capoluogo \u00e8 Shillong."}
{"id": "1789376", "revid": "767487", "url": "https://it.wikipedia.org/wiki?curid=1789376", "title": "Distretto di Ri Bhoi", "text": "Il distretto di Ri Bhoi \u00e8 un distretto del Meghalaya, in India, di 192.795 abitanti. Il suo capoluogo \u00e8 Nongpoh."}
{"id": "1789383", "revid": "59976", "url": "https://it.wikipedia.org/wiki?curid=1789383", "title": "Vicipaedia Latina", "text": ""}
{"id": "1789384", "revid": "1961055", "url": "https://it.wikipedia.org/wiki?curid=1789384", "title": "Paolo Emilio Demi", "text": "Biografia.\nSi form\u00f2 in ambiente accademico e lavor\u00f2 soprattutto nella citt\u00e0 natale, dove, negli anni quaranta del XIX secolo, realizz\u00f2 il monumento a \"Leopoldo II\" per la nuova piazza dei Granduchi (oggi della Repubblica), che per\u00f2, danneggiato durante i moti del 1849, fu rimosso e collocato dopo oltre un secolo in piazza XX Settembre.\nAltre opere furono eseguite per la chiesa di San Gregorio (oggi conservate nella chiesa del Soccorso), per quella di San Benedetto e per il Cimitero greco-ortodosso.\nNel 1836 espose all'Accademia di Belle Arti di Firenze il primo modello in gesso della \"Madre educatrice\", opera che entro il 1846 fu scolpita in marmo, anche se rimase incompiuta in alcune sue parti; dapprima fu ospitata nella medesima chiesa del Soccorso e nel 1865 fu trasportata nell'Asilo Grabau, sempre a Livorno, mentre, nel 1950, dopo essere stata dotata di un nuovo piedistallo, fu spostata nella Villa Fabbricotti.\nA Pisa realizz\u00f2 la statua di \"Galileo Galilei\" per l'Universit\u00e0 (1839), una delle sue opere migliori, mentre a Firenze esegu\u00ec la scultura di \"Dante Alighieri\" per la Galleria degli Uffizi (1842).\nMor\u00ec in condizioni di povert\u00e0 e fu sepolto nel cimitero di Salviano, a Livorno. In seguito la salma dello sculture fu trasferita nel Famedio del Santuario di Montenero, dove riposa ancor oggi."}
{"id": "1789386", "revid": "310967", "url": "https://it.wikipedia.org/wiki?curid=1789386", "title": "Storia della Valle d'Aosta", "text": "La Storia della Valle d'Aosta riguarda le vicende storiche relative alla Valle d'Aosta, la pi\u00f9 piccola Regione italiana. Molto spesso, per questioni organizzative e amministrative, Aosta viene definita come provincia unica della regione. In realt\u00e0, la provincia di Aosta \u00e8 stata abolita con decreto legislativo il sette settembre 1945. La Valle d'Aosta \u00e8 una delle quattro prime regioni autonome istituite in Italia nel 1948.\nFrontaliera con la Francia e la Svizzera, essa \u00e8 caratterizzata per il suo particolarismo linguistico. La popolazione parla una lingua galloromanza, definita francoprovenzale, il patois valdostano. La Valle d'Aosta \u00e8 una regione storicamente unicamente francofona, in particolare a partire in particolare dal 1536, anno in cui il Conseil des Commis scelse il francese come lingua di lavoro, ossia tre anni prima che la Francia stessa adottasse tale lingua per gli atti ufficiali (Ordinanza di Villers-Cotter\u00eats). Nel 1532, ad Aosta fu inoltre redatto il primo atto notarile al mondo in francese. Il francese divenne lingua ufficiale della Valle d'Aosta nel 1561 con l'Editto di Rivoli, e l'evoluzione storica ha portato alla recente costituzione di una regione ufficialmente bilingue, dove l'italiano, introdotto nella prima met\u00e0 del XX secolo in maniera forzata durante il periodo fascista, e il francese godono di uno status di lingue ufficiali paritarie.\nStoria antica.\nLa Valle d'Aosta era abitata dalla popolazione celtica dei Salassi (sono stati rinvenuti comunque megaliti risalenti al 3000 a.C.). Nel 25 a.C. fu conquistata dai Romani, che vi fondarono \"Augusta Pr\u00e6toria Salassorum\", l'odierna Aosta. Importante sotto il profilo militare e strategico per il controllo dei valichi del Piccolo e del Gran San Bernardo.\nAltre citt\u00e0 furono fondate lungo la valle della Dora Baltea, come Carema (\"Quadragesima Galliarum\", cio\u00e8 \u00ab \"alla quarantesima pietra miliare della via delle Gallie\" \u00bb), dove si trovava un posto di controllo, Quart (\"Ad quartum lapidem\", cio\u00e8 \u00ab \"alla quarta pietra miliare\" \u00bb), Ch\u00e9toz (\"Ad sextum lapidem\", cio\u00e8 \u00ab \"alla sesta pietra miliare\" \u00bb), Nus (\"Ad nonum lapidem\", cio\u00e8 \u00ab \"alla nona pietra miliare\" \u00bb), Di\u00e9moz (\"Ad decimum lapidem\", cio\u00e8 \u00ab \"alla decima pietra miliare\" \u00bb), che indicavano la distanza a partire da Aosta. Altri borghi e guarnigioni militari erano Verr\u00e8s (\"Vitricium\"), Ch\u00e2tillon (\"Castellio\"), oppure i \"fundi\" di Charvensod (\"Calventianus\"), Gressan (\"Gratianus\") e Joven\u00e7an (\"Joventianus\"). I coloni Aymus e Avilius, proprietari del Ponte acquedotto di Pont d'A\u00ebl, diedero il nome a Aymavilles (\"Ayma-villes\").\nIl popolo dei Salassi potrebbe appartenere alla cultura di Hallstatt, una cultura celtica. Discendono dalla trib\u00f9 degli Allobrogi; per un aumento intensivo della popolazione, poi, si spinsero verso il Mediterraneo, seguendo l'antica Via del sale, arrivando in Valle d'Aosta, nella zona della Dora Baltea, e nel Canavese nel 1200 a.C.; sovrapponendosi ad altri gruppi etnici gi\u00e0 presenti nella regione. Un indicatore dell'origine celtica dei Salassi \u00e8 dato da alcune parole, quali \"\"berrio\" (= pietra) e \"blets\u00e9\"\" (= mungere), del patois valdostano.\nMedioevo.\nIn seguito alla caduta dell'Impero romano d'Occidente la Valle d'Aosta inizialmente fu sotto il dominio di Odoacre per poi entrare a far parte del Regno ostrogoto sotto re Teodorico. A seguito della guerra gotica la Valle d'Aosta venne annessa alla Prefettura del pretorio d'Italia, infine venne conquistata dalle truppe di Alboino nel 568 divenendo parte del Regno longobardo. Approfittando del periodo d'anarchia seguito alla morte di Clefi, il merovingio Gontrano, re dei Franchi d'Orl\u00e9ans, sconfisse i longobardi, annettendosi Aosta e Susa nel 575. A seguito della conquista del regno longobardo da parte di Carlo Magno nel 774, Aosta e Susa seguirono le sorti del regno d'Italia. Sotto l'Impero carolingio si svilupp\u00f2 la Via Francigena, percorso di pellegrinaggio dal nord Europa verso Roma, compiuto valicando il colle del Gran San Bernardo. Saint-Rh\u00e9my-en-Bosses, Aosta, Pontey e Pont-Saint-Martin sono tappe menzionate da Sigerico di Canterbury nel 990.\nPer volont\u00e0 di Ottone I di Sassonia, che intendeva garantirsi libero accesso al regno d'Italia, nel 972 Aosta venne assegnata a suo cognato Corrado III di Borgogna e rimase parte del regno di Borgogna fino al 1032. Come conseguenza si consolidarono i rapporti politici, economici e commerciali verso l'altro versante delle Alpi. A lungo andare, in Val d'Aosta si diffusero e svilupparono dialetti francoprovenzali analoghi a quelli parlati in Savoia, nel Delfinato e nell'attuale Svizzera Romanda.\nNel 1032 divenne contea di Umberto Biancamano e da allora il suo destino fu legato alla dinastia sabauda, che nel 1302 la trasform\u00f2 in ducato e le concesse sempre ampia autonomia. Rappresentante del conte di Savoia era il balivo che sino al Trecento era chiamato podest\u00e0.\nDate le caratteristiche naturali della regione, la nobilt\u00e0 feudale ebbe a lungo un peso preponderante nella sua storia politica e sociale e i numerosi forti e castelli furono centri di vita politica, economica e culturale, oltre che militare.\nRinascimento.\nNel 1496 viene istituita la \"dignit\u00e0 di governatore e luogotenente del Ducato di Aosta\" che fa perdere di importanza il ruolo del balivo. Risale a questo periodo anche la \"Chronique de la maison de Challant\", prima opera storiografica conosciuta sulla Valle d'Aosta, scritta da Pierre Du Bois.\nNel 1536, in seguito all'invasione da parte di Francesco I di Francia dei territori di Casa Savoia (tranne che della Valle d'Aosta), fu istituito il Conseil des Commis. L'anno seguente venne firmato un trattato di neutralit\u00e0 tra la Valle d'Aosta e Francesco I di Francia.\nSecoli XVII e XVIII.\nNel 1630 la peste colp\u00ec pesantemente la popolazione uccidendone due abitanti su tre. Per riuscire a colmare le lacune lasciate dalle numerose morti soprattutto nel mondo agricolo e artigianale, numerosi coloni della Svizzera, della Savoia e dell\u2019Alto Piemonte si stanziarono in Valle e si mescolarono alla popolazione.\nTra la fine del secolo e l'inizio di quello successivo, la Valle d'Aosta fu occupata due volte dalle truppe francesi, nel 1691 e tra il 1704 e il 1706.\nNel 1777, secondo il canonico Pierre-Louis Vescoz, la coltivazione della patata fu introdotta in Valle d'Aosta dal notaio Jean-Fran\u00e7ois Frutaz, che la semin\u00f2 per la prima volta a Ch\u00e2tillon.\nLa Chiesa cattolica, presente con un vasto numero di religiosi e di monasteri, ebbe una sensibile influenza tradizionalista e reazionaria sulla popolazione. I Valdostani si ribellarono alle misure imposte dal \"Despota illuminato\" Carlo Emanuele III di Savoia e dal suo successore il figlio Vittorio Amedeo III, tra le quali vi fu la soppressione del \"Conseil des Commis\". L'antica legislazione che vigeva in Valle d'Aosta fu definitivamente abolita dopo la pubblicazione delle \"Royales constitutions\", a Aosta, il 24 novembre 1770.\nNel corso della Rivoluzione francese, la Valle d'Aosta fu invasa dalle truppe rivoluzionarie francesi nell'aprile 1794. Fu subito occupata e annessa \"de facto\" alla Francia nel 1796, quindi \"de jure\" nel 1802, quando fu inserita nel dipartimento della Dora, uno dei dipartimenti in cui era stato suddiviso il Piemonte annesso alla Francia e divenuto nel 1802 regione francese denominata \"Au del\u00e0 des Alpes\". \nLa diocesi di Aosta fu soppressa nel 1803 (verr\u00e0 ricostituita dopo la caduta di Napoleone nel 1817). \nLa Valle d'Aosta fu resa nel 1814 al ducato di Savoia di cui seguir\u00e0 l'evoluzione verso il liberalismo politico nel corso della prima parte del XIX secolo. Con la Fusione perfetta del 1847 anche la Valle d'Aosta entr\u00f2 a far parte del Regno di Sardegna. Le prime elezioni libere ebbero luogo il 27 aprile 1848 e furono eletti, come rappresentanti della valle al Parlamento Subalpino l'avvocato Jean-Laurent Martinet, il sindaco di Aosta, Maurice Tercinod e il capitano del Genio militare Luigi Federico Menabrea. A quell'epoca le tensioni sociali nella valle si manifestavano tra i conservatori del vescovo Andr\u00e9 Jourdain e i liberali del canonico F\u00e9lix Orsi\u00e8res.\nDopo la cessione della Savoia alla Francia del 1860 e la realizzazione dell'Unit\u00e0 d'Italia del 1861, la Valle d'Aosta cerc\u00f2 di conservare le proprie tradizioni e specificit\u00e0 linguistiche e culturali. A partire dal 1880, a causa dell'aumento della natalit\u00e0, ebbe inizio una forte emigrazione economica, provvisoria o definitiva, verso la Svizzera, la Francia e in seguito anche verso gli Stati Uniti d'America, che prosegu\u00ec fin verso il 1925.\nFascismo.\nIl fascismo cerc\u00f2 di italianizzare la Valle d'Aosta, con la soppressione delle scuole di villaggio locali, le cosiddette \"\u00e9coles de hameau\", e con l'instaurazione dell'uso esclusivo della lingua italiana negli uffici (Regio Decreto del 15 ottobre 1925, num. 1796), la soppressione dell'insegnamento della lingua francese (R.D. del 22 novembre 1925, num. 2191), l'italianizzazione dei toponimi valdostani (ordinanza del 22 luglio 1939) e la soppressione dei giornali in lingua francese \"Le Duch\u00e9 d'Aoste\", \"Le Pays d'Aoste\", \"La Patrie vald\u00f4taine\" e dell'utilizzo del francese nella stampa. Peraltro, con il Regio Decreto n. 1 del 2 gennaio 1927, riformando le circoscrizioni provinciali, attribu\u00ec alla Valle d'Aosta lo \"status\" di provincia, elevandola da circondario della provincia di Torino, includendo per\u00f2 nella stessa anche il Canavese italofono (ex circondario di Ivrea).\nNella regione si organizz\u00f2 una societ\u00e0 segreta, chiamata \"Ligue vald\u00f4taine\", fondata dal dottor Anselme R\u00e9an, per la difesa dell'utilizzo della lingua francese e dell'identit\u00e0 valdostana. Parallelamente, un'intensa attivit\u00e0 partigiana cominci\u00f2 a instaurarsi e a diffondersi nelle vallate. La resistenza valdostana port\u00f2 alla dichiarazione di Chivasso, siglata insieme coi rappresentanti delle vallate alpine francoprovenzali limitrofe, per la difesa del particolarismo delle comunit\u00e0 alpine. Un membro della resistenza, il notaio \u00c9mile Chanoux, arrestato dalla milizia fascista, mor\u00ec in prigione la notte tra il 18 e il 19 maggio 1944.\nRegione autonoma.\nNel 1945, durante la seconda guerra mondiale, la provincia di Aosta e quella di Imperia caddero sotto l'occupazione della Francia, che non fece mistero dei suoi progetti annessionistici: per sbloccare la situazione intervenne personalmente il presidente statunitense Harry Truman che ordin\u00f2 perentoriamente il ritiro al generale Charles de Gaulle, disposizione che fu poi eseguita, mentre il governo italiano ordin\u00f2 la soppressione della vecchia provincia di Aosta con decreto legislativo luogotenenziale n\u00b0545 del 7 settembre 1945 riaccorpandola alla provincia di Torino.\nDiventata circoscrizione autonoma nel 1946, con Federico Chabod primo presidente, ottenne dalla Repubblica Italiana la concessione dello Statuto speciale nel 1948. Economicamente per molti secoli la Valle d'Aosta visse solo di agricoltura e di pastorizia, con la diffusione di piccole propriet\u00e0 spesso insufficienti alla sussistenza dei contadini e dei pastori, costretti a spostarsi in Francia o in Svizzera per lavori stagionali, o a emigrare definitivamente.\nSolo dopo la Seconda guerra mondiale ci fu l'inversione delle tendenze demografiche ed economiche, con uno sviluppo turistico ed industriale che produsse un fenomeno immigratorio. Attualmente la regione, che ha una popolazione di 119.548 abitanti, ha un reddito pro capite tra i pi\u00f9 alti in Italia, perlopi\u00f9 grazie allo sviluppato benessere industriale del nord Italia che trasform\u00f2 la Valle d'Aosta in una delle mete turistiche preferite."}
{"id": "1789388", "revid": "1699816", "url": "https://it.wikipedia.org/wiki?curid=1789388", "title": "Kunta Kinte (singolo)", "text": "Kunta Kinte \u00e8 un singolo del cantautore italiano Daniele Silvestri, pubblicato il 9 gennaio 2004 come unico estratto dal primo album dal vivo \"Livre tr\u00e2nsito\".\nDescrizione.\nL'idea del brano nasce dal rapper Frankie hi-nrg mc (che nell'album risulta coautore del testo), ma non essendo riuscito ad includere la canzone nel suo album, l'ha \"lasciata\" a Daniele Silvestri .\nIl brano prende il nome da Kunta Kinte, protagonista del romanzo Radici, un gambiano tratto in schiavit\u00f9 e portato come schiavo negli Stati Uniti d'America\nVideo musicale.\nIl videoclip, diretto da Vittorio Badini Confalonieri, vede protagonista Silvestri alla guida di un TIR. Liberatisi dalle catene, salgono sul rimorchio numerosi giovani che danzano come se si trovassero in una galera. Verso il finale del video, il TIR deve vedersela con un posto di blocco organizzato dall'esercito, che gli punta contro le armi. Il TIR si riesce a salvare dal posto di blocco spiccando il volo all'ultimo momento. Alla fine per\u00f2 il TIR potrebbe essere soltanto un giocattolo. Il video \u00e8 stato interamente girato presso l'Aeroporto di Cuneo"}
{"id": "1789391", "revid": "28592", "url": "https://it.wikipedia.org/wiki?curid=1789391", "title": "Sant'Anna (Vinadio)", "text": ""}
{"id": "1789395", "revid": "1482985", "url": "https://it.wikipedia.org/wiki?curid=1789395", "title": "Liceo classico Diodato Borrelli", "text": "Il liceo classico Diodato Borrelli di Santa Severina, divenuto Istituto omnicomprensivo Diodato Borrelli, \u00e8 un antico istituto scolastico di Santa Severina in provincia di Crotone.\nStoria.\nAttivo dal 1865 e inizialmente denominato Liceo Ginnasio Principe di Piemonte, a causa di problemi economici l'istituto venne chiuso per poi essere riattivato nel 1883. Nel 1912/13 fu intitolato a Diodato Borrelli, patriota nella seconda guerra di indipendenza e ordinario di Clinica e Patologia medica nelle Facolt\u00e0 di medicina di Napoli e Torino, originario di Santa Severina. \nIn quell'anno scolastico risultavano iscritti 19 santaseverinesi ed 80 convittori provenienti dalla Calabria e dalla Lucania meridionale. Lo frequentarono 834 studenti fino al 1962/63, quando al ginnasio si aggiunsero i tre anni di liceo e divenne un istituto statale.\nLa sede dell'istituto fu quindi trasferita dal seminario arcivescovile al castello di Santa Severina, alcuni ambienti del quale furono impiegati come refettorio e dormitorio per gli studenti.\nNel 1982 la sede della scuola venne spostata in un moderno edificio a tre piani di forma semicircolare sito in via Mattia Preti, all'ingresso del borgo, e munito di biblioteca, palestra, auditorium e sala per le proiezioni cinematografiche. L'offerta formativa prevede, oltre al liceo classico tradizionale, le sperimentazioni di lingua inglese e di matematica e fisica. Le attivit\u00e0 formative includono:\nGemellaggi.\nDal 2006 la scuola \u00e8 gemellata con l' di Arzamas, in Russia."}
{"id": "1789400", "revid": "125165305", "url": "https://it.wikipedia.org/wiki?curid=1789400", "title": "Jo Nesb\u00f8", "text": "Biografia.\nNesb\u00f8 \u00e8 nato nel 1960 ad Oslo ed \u00e8 cresciuto a Molde. Ha una laurea in Economia conseguita presso la Norwegian School of Economics. Prima di abbracciare il mestiere di scrittore ha giocato a calcio con il Molde (con cui ha vinto il Norgesmesterskapet G19 1978, competizione nazionale riservata ai calciatori Under-19), ha lavorato come giornalista free-lance e ha fatto il broker in borsa.\nIl suo primo romanzo giallo, \"Flaggermusmannen\", ha riscosso un successo immediato in patria, scalando le classifiche in pochissimo tempo e vincendo il Glass Key Award per il miglior romanzo giallo norvegese nel 1998: solo il primo di numerosi premi vinti. Ha scritto anche letteratura per ragazzi e racconti. \u00c8 cantante, compositore e chitarrista della band Di Derre, con la quale ha pubblicato vari album. Nel 2001 \u00e8 uscito il suo primo lavoro da solista: \"Karusellmusikk\". Suo fratello Knut \u00e8 stato anch'egli membro dei Di Derre, dopo una prestigiosa carriera di calciatore."}
{"id": "1789401", "revid": "697352", "url": "https://it.wikipedia.org/wiki?curid=1789401", "title": "Amore mio", "text": ""}
{"id": "1789402", "revid": "287204", "url": "https://it.wikipedia.org/wiki?curid=1789402", "title": "Jo Nesbo", "text": ""}
{"id": "1789403", "revid": "1924342", "url": "https://it.wikipedia.org/wiki?curid=1789403", "title": "Eurovision Song Contest 2009", "text": "Il cinquantaquattresimo Eurovision Song Contest \u00e8 una manifestazione canora svoltasi il 12, 14 e 16 maggio 2009 a Mosca, in Russia; il Paese ha acquisito il diritto ad ospitare le manifestazione avendo vinto l'edizione 2008 con la canzone \"Believe\" cantata da Dima Bilan. \u00c8 stato vinto dalla Norvegia con la canzone \"Fairytale\", cantata da Alexander Rybak.\nCome l'anno precedente la manifestazione \u00e8 stata suddivisa in due semifinali e una finale.\nOrganizzazione.\nScelta della sede.\nLa citt\u00e0 ospite \u00e8 stata scelta dopo la vittoria in un sondaggio russo (con il 43% dei voti), e alla fine confermata dal Primo Ministro russo Vladimir Putin.\nModifiche nel format.\nDopo anni di proteste l'EBU decide di reintegrare le giurie. Il vincitore della finale viene deciso dal voto combinato del televoto e delle giurie. Ogni paese ha una giuria composta da cinque membri, esponenti del mondo della musica e dello spettacolo.\nNelle semifinali resta solo il televoto, che premia le nove canzoni pi\u00f9 votate, e una giuria che pesca una canzone fra quelle escluse.\nI presentatori per quest'edizione sono stati quattro: la modella Natalya Vodyanova e il presentatore Andrey Malakhov per le semifinali, il presentatore Ivan Urgant e la cantante Alsou (rappresentante della Russia nell'edizione 2000) per la finale.\nStati partecipanti.\nIl 12 gennaio 2009 \u00e8 stata ufficializzata la lista definitiva degli Stati partecipanti a questa edizione, che ne prevedeva 43; tuttavia, il 27 febbraio 2019, la Georgia ha annunciato il ritiro dalla competizione, portando cos\u00ec il numero a 42\nVerso l'evento.\n\"London Eurovision Preview Party 2009\".\nLa seconda edizione dell'evento (oggi chiamato London Eurovision Party) si \u00e8 tenuta il 17 aprile 2009, al \"Club Scala\" di Londra, condotta da Paddy O'Connell e Nicki French (rappresentante del Regno Unito all'Eurovision Song Contest 2000); vi hanno partecipato:\nHanno partecipato inoltre Imaani (rappresentante del Regno Unito all'Eurovision Song Contest 1998) e Jessica Garlick (rappresentante del Regno Unito all'Eurovision Song Contest 2002).\n\"Eurovision in Concert 2009\".\nLa prima edizione dell'evento che anticipa l'ESC si \u00e8 tenuta il 18 aprile 2009 presso il \"Marcanti plaza\" di Amsterdam, condotta da Marga Bult (rappresentante dei Paesi Bassi all'Eurovision Song Contest 1987) e Maggie MacNeal (rappresentante dei Paesi Bassi all'Eurovision Song Contest 1980); vi hanno partecipato:\nL'evento.\nSemifinali.\nDigame ha calcolato la composizione delle urne nelle quali sono stati divisi gli Stati partecipanti, determinate in base allo storico delle votazioni. La loro composizione \u00e8 stata:\nIl 30 gennaio 2009, al Marriott Royal Aurora Hotel di Mosca, si \u00e8 svolto il sorteggio (presentato da Yana Churikova), per determinare in quale semifinale si esibiranno gli Stati sorteggiati e la semifinale in cui avranno il diritto di voto gli Stati gi\u00e0 qualificati alla finale. Nel sorteggio \u00e8 stato, inoltre, esplicitato che le semifinali verranno composte da diciannove Stati ciascuna, e che l'ordine di esibizione esatto verr\u00e0 stabilito durante l'incontro con i capo delegazione. \nIn base all'esito del sorteggio le semifinali sono state quindi cos\u00ec composte:\nOrdine di esibizione.\nil 16 marzo 2009 si \u00e8 svolto l'incontro con i capo delegazione, per determinare l'ordine di esibizione ufficiale dei Paesi nelle semifinali e dei finalisti di diritto nella finale.\nPrima semifinale.\n12 punti\nSeconda semifinale.\n12 punti\nFinale.\n12 punti\n12 punti (Giuria)\n12 punti (Televoto)\nMarcel Bezen\u00e7on Awards.\nI vincitori sono stati:\nOGAE 2009.\nL'OGAE 2009 \u00e8 una classifica fatta da gruppi dell'OGAE, un'organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno avuto l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione.\nPortavoce.\nIl 16 marzo 2009, durante l'incontro con i capo delegazione, \u00e8 stato stabilito l'ordine di presentazione dei portavoce. L'ordine inizialmente stabilito ed i portavoce sono:"}
{"id": "1789404", "revid": "115533", "url": "https://it.wikipedia.org/wiki?curid=1789404", "title": "Agusta A102", "text": ""}
{"id": "1789407", "revid": "767487", "url": "https://it.wikipedia.org/wiki?curid=1789407", "title": "Monetine (singolo)", "text": "Monetine \u00e8 una canzone di Daniele Silvestri, in seguito inserita nell'album omonimo, greatest hits del cantautore romano.\nLa canzone \u00e8 il rifacimento di \"Pozzo dei desideri\", brano gi\u00e0 apparso sull'album \"Sig. Dapatas\" del 1999.\nNella canzone Silvestri si prende gioco dell'abitudine, piuttosto comune nella societ\u00e0 italiana di sperare ossessivamente la vittoria nei concorsi a premi e nelle lotterie, come unica soluzione per avere una vita migliore."}
{"id": "1789411", "revid": "339392", "url": "https://it.wikipedia.org/wiki?curid=1789411", "title": "Unicredit Banca", "text": ""}
{"id": "1789412", "revid": "15756", "url": "https://it.wikipedia.org/wiki?curid=1789412", "title": "Richard Avenarius", "text": "Studi\u00f2 filosofia all'Universit\u00e0 di Lipsia e fisiologia alla Humboldt Universit\u00e4t di Berlino. Nel 1877 divenne professore di \"filosofia induttiva\" all'Universit\u00e0 di Zurigo, dove rimase fino alla sua morte, avvenuta a soli 53 anni di et\u00e0. Nel 1876 pubblic\u00f2 la sua prima importante opera: \"Filosofia come pensiero del mondo secondo il principio del minimo dispendio di forza\". \nLa grande quantit\u00e0 di scoperte in ambito psicofisiologico che si erano succedute nel corso del 1800 gli servirono come spunto per costruire una ipotesi massimamente generale sul funzionamento del cervello e sulla dipendenza dei contenuti psichici da esso. I suoi lavori conobbero un grande successo tra gli intellettuali all'inizio del XX secolo, in particolare in Russia.\nBiografia.\nNacque in Francia da genitori tedeschi. Il padre, l'editore Eduard Avenarius, era direttore della succursale parigina della Brockhaus. La madre, Cecilia Wagner, era la sorella pi\u00f9 giovane di Richard Wagner, che fu padrino di battesimo di Richard. Uno dei suoi fratelli era Ferdinand Avenarius, poeta e fondatore della rivista \"Der Kunstwart.\" Richard Avenarius frequent\u00f2 le scuole secondarie in Svizzera e l'universit\u00e0 in Germania. Studi\u00f2 filosofia all'Universit\u00e0 di Lipsia e fisiologia alla Humboldt Universit\u00e4t di Berlino, si laure\u00f2 nel 1868 con una tesi su Baruch Spinoza pubblicata poi dal padre. Dopo avere partecipato alla creazione del Circolo filosofico dell'universit\u00e0 di Lipsia, nel 1877 divenne professore di \"filosofia induttiva\" all'Universit\u00e0 di Zurigo, dove rimase fino alla sua morte, avvenuta a soli 53 anni di et\u00e0, nel 1896. Dal 1877 alla morte diresse, in collaborazione con Wilhelm Wundt e altri, la rivista \"Vierteljahrsschrift f\u00fcr Wissenschaftliche Philosophie\" (Rivista trimestrale di filosofia scientifica).\nPensiero.\nL'obiettivo principale di Avenarius \u00e8 l'istituzione di una \"filosofia scientifica\". Con questa espressione Avenarius intende una filosofia che sia rigorosamente fondata sull'esperienza e in dialogo costante con le scienze, e in particolar modo con quella psicologia sperimentale e fisiologica che all'epoca stava muovendo i suoi primi passi. Per Avenarius, tanto la filosofia quanto la psicologia hanno infatti come scopo la comprensione del modo in cui funziona il pensiero umano.\nIl minor dispendio di forza.\nNella sua prima opera importante, \"Filosofia come pensiero del mondo secondo il principio del minimo dispendio di forza\" (1876), Avenarius cerca di spiegare i processi conoscitivi rifacendosi alle teorie sulla appercezione elaborate da Johann Friedrich Herbart ed Heymann Steinthal. Questi ultimi avevano cercato di costruire una \"meccanica psichica\" sulla falsariga della meccanica propriamente detta, quella fisica. Il presupposto era che l'attivit\u00e0 mentale fosse caratterizzata dall'incontro e scontro tra diverse \"masse rappresentative\", ciascuna delle quali richiede una certa quantit\u00e0 di forza, da parte dell'anima, per essere attivata. Avenarius riprende queste tesi affermando che l'animo umano, avendo una quantit\u00e0 limitata di forze a sua disposizione, cerca sempre di realizzare le rappresentazioni che richiedono meno forza. Questo tentativo si manifesta in particolare nella costruzione di concetti sempre pi\u00f9 generali, che siano in grado di comprendere un numero sempre maggiore di fenomeni. Il massimo concetto di questo tipo per Avenarius \u00e8 il concetto di \"mondo\", che abbraccia entro di s\u00e9 l'intera realt\u00e0.\nDa questo punto di vista le tesi di sostenute da Avenarius nella sua prima opera si avvicinano molto al cosiddetto \"principio di economia\" di Mach, secondo cui la scienza non ha il compito di scoprire la vera realt\u00e0 al di l\u00e0 dell'apparenza dei sensi, quanto piuttosto quello di organizzare i dati sensibili nel modo pi\u00f9 \"economico\" possibile. Per questo motivo il tema della tendenza economica del pensiero umano \u00e8 di solito considerato uno dei tratti caratteristici dell'Empiriocriticismo.\nIl tema del \"minimo dispendio di forza\" \u00e8 per\u00f2 presente solo nelle opere giovanili di Avenarius, ma viene accantonato in quelle della maturit\u00e0.\nIl parallelismo psico-fisico.\nNei due volumi della \"Critica dell'esperienza pura\" (1888-1890) Avenarius si pone l'obiettivo di fondare una teoria psicofisiologica in grado di spiegare tanto il comportamento teoretico dell'uomo (ovvero la conoscenza), quanto quello pratico. Avenarius prende spunto dalla grande quantit\u00e0 di scoperte in ambito psicofisiologico che si erano succedute nel corso del 1800, per costruire a partire da esse una ipotesi massimamente generale sul funzionamento del cervello e sulla dipendenza dei contenuti psichici da esso.\nL'attivit\u00e0 del cervello.\nAvenarius ritiene che i processi psichici siano interamente dipendenti dall'attivit\u00e0 cerebrale o, meglio, da quella parte centrale del cervello che Avenarius indica col nome di \"sistema C\". Per questo motivo - almeno in linea di principio - deve essere possibile fornire una descrizione completa del comportamento umano in termini puramente fisiologici, ovvero facendo riferimento solamente ai processi biologici del cervello, senza prendere in considerazione i paralleli contenuti mentali. Avenarius adotta questa prospettiva nel primo volume della \"Critica dell'esperienza pura\", che si concentra esclusivamente sulle dinamiche cerebrali.\nLa tesi fondamentale di Avenarius \u00e8 che, come accade per ogni altro organo biologico, anche l'attivit\u00e0 del cervello (sistema C) consista in un processo di disequilibrio e riequilibrio tra due fattori: lavoro (indicato con la \"R\" di \"Reiz\", stimolo) e nutrimento (indicato con la S di \"Stoffwechsel\", metabolismo). Il cui rapporto per Avenarius \u00e8:\nformula_1\nQuando lavoro e nutrimento sono in equilibrio il cervello si conserva. Quando interviene una variazione in uno di questi due fattori si determina invece una cosiddetta \"differenza vitale\", che mette a rischio la conservazione del sistema e deve quindi essere riequilibrata. Da questo punto di vista, gli stimoli che, tramite il sistema nervoso, si trasmettono dall'ambiente al cervello rappresentano una rottura dell'equilibrio del sistema, che il cervello \u00e8 chiamato ad elaborare per riuscire ad autoconservarsi.\nIn particolare, l'attivit\u00e0 di riequilibrio degli stimoli secondo Avenarius si svolge in tre momenti, che tutti insieme compongono una cosiddetta \"serie vitale\". Il primo momento \u00e8 quello in cui compare lo stimolo e si determina la rottura dell'equilibrio. Il momento intermedio \u00e8 quello in cui il cervello si attiva per riequilibrare la differenza vitale. Il momento conclusivo \u00e8 quello in cui \u00e8 ristabilito l'equilibrio del sistema.\nUn aspetto importante di questa teoria \u00e8 che il cervello non viene pi\u00f9 interpretato come un organo intelligente, intrinsecamente diverso da tutti gli altri organi in quanto avrebbe come scopo la conservazione dell'intero organismo. Rifacendosi infatti alle tesi di Wilhelm Roux, secondo cui all'interno dell'organismo ciascuna parte punta alla propria autoconservazione, Avenarius considera anche il cervello come un organo la cui attivit\u00e0 consiste solo nel conservare \"se stesso\". Pertanto, il cervello non opera \"per\" conservare il corpo, ma \"nel conservare se stesso\" conserva anche il corpo.\nIn particolare, il modo in cui il cervello conserva se stesso \u00e8 sviluppando delle risposte standard agli stimoli provenienti dall'ambiente. Tali risposte sono quelle che il cervello ha gi\u00e0 applicato con successo in passato, e che possono venire richiamate per elaborare nuovi stimoli. Quanto pi\u00f9 queste risposte vengono \"esercitate\" (\"ge\u00fcbt\") dal cervello, ripetendole ancora e ancora, tanto pi\u00f9 si perfezionano, divenendo sempre pi\u00f9 \"usuali\" (\"\u00fcblich\"), nonch\u00e9 pi\u00f9 efficaci e rapide nel riequilibrare le differenze vitali, garantendo cos\u00ec una conservazione ottimale del cervello. Dal momento che il cervello si evolve nell'esercizio di risposte sempre pi\u00f9 efficienti agli stimoli provenienti dall'ambiente, tutte quelle attivit\u00e0 cerebrali che non hanno questa funzione sono invece esercitate sempre meno, finendo cos\u00ec per entrare in disuso, fino a venire progressivamente abbandonate.\nL'attivit\u00e0 mentale.\nLa teoria delle \"serie vitali\" cerebrali che Avenarius elabora nel primo volume della \"Critica dell'esperienza pura\" costituisce il punto di partenza per le riflessioni del secondo volume, che ha invece per oggetto l'attivit\u00e0 mentale. Infatti, dal momento che i processi cerebrali si svolgono in serie vitali composte di tre momenti, anche i processi psichici avranno la stessa struttura, in quanto dipendono dal cervello. In particolare, i contenuti psichici che corrispondono ai momenti di rottura dell'equilibrio cerebrale sono quelli caratterizzati da sentimenti negativi, mentre quelli che corrispondono ai momenti di equilibrio hanno sentimenti positivi. Per esempio, nei processi conoscitivi, i contenuti psichici che compaiono nel momento iniziale sono caratterizzati come \"noti\", \"sicuri\", \"esistenti\"; quelli del momento intermedio come \"ignoti\", \"insicuri\", \"non esistenti\"; mentre nel momento finale ricompaiono i caratteri \"noto\", \"sicuro\", \"esistente\".\nIl corrispettivo mentale dell'attivit\u00e0 del cervello di elaborazione di risposte standard per elaborare gli stimoli \u00e8 costituito invece dalla creazione di concetti. I concetti, infatti, non sono altro che contenuti \"multiponibili\" (come li chiama Avenarius), i quali - come le funzioni cerebrali da cui dipendono - possono essere applicati a una molteplicit\u00e0 di casi.\nCome il cervello si evolve abbandonando le risposte che non servono ad elaborare gli stimoli provenienti dall'ambiente, cos\u00ec - sul piano mentale - i concetti si evolvono perdendo progressivamente tutti quei contenuti che non corrispondono all'ambiente, e che sono quindi - in questo senso - non empirici. In questo modo, l'evoluzione biologica del cervello si riflette sul piano conoscitivo in uno processo di purificazione il cui risultato ultimo sar\u00e0 quella \"pura esperienza\" che d\u00e0 il nome al libro, ovvero una conoscenza costituita solo ed esclusivamente di contenuti empirici.\nIl concetto umano di mondo.\nNe \"Il concetto umano di mondo\" (1891) Avenarius riprende le teorie pubblicate l'anno prima nella \"Critica dell'esperienza pura\", per applicarle allo studio dell'evoluzione di un concetto in particolare: il concetto di mondo. Anche questo concetto si evolve in direzione dell'esperienza pura, pertanto \u00e8 possibile osservare come nel corso della storia esso si sia liberato da tutti i contenuti non empirici che lo costituivano.\nSecondo Avenarius in origine il concetto \"naturale\" di mondo \u00e8 cos\u00ec costituito:\nQuesto concetto naturale di mondo viene per\u00f2 modificato a causa di un errore chiamato \"introiezione\" (da non confondere con l'introiezione di cui parler\u00e0 poi la psicoterapia), che vi introduce una serie di contenuti non empirici. L'introiezione consiste in una erronea interpretazione dell'assunto in base al quale gli altri uomini sono esseri come me. Nel concetto naturale di mondo questo assunto consiste nel fatto che anche i movimenti degli altri uomini (gesti, suoni, etc.) hanno significato e sono dunque asserzioni. L'introiezione modifica questo assunto aggiungendo che il significato di quei gesti, suoni, etc. consiste in ci\u00f2 che accade \"dentro\" gli altri uomini. Cos\u00ec facendo, l'introiezione d\u00e0 origine all'idea di esperienza interna, secondo cui i contenuti psichici sono qualcosa che accade dentro dell'uomo, in una supposta sfera interiore. Inoltre, poich\u00e9 io sono simile agli altri uomini, dopo aver attribuito a questi ultimi una sfera interiore, anche io inizio a considerare me stesso allo stesso modo. Il risultato dell'introiezione \u00e8 dunque che al posto del suddetto concetto naturale di mondo subentra una concezione dualistica, secondo cui da un lato c'\u00e8 la sfera dell'esperienza interna, dello psichico, della mente, e dall'altra la sfera della realt\u00e0 esterna, del mondo materiale.\nPer Avenarius tutta la storia della filosofia \u00e8 un tentativo di risolvere i problemi che si generano a causa del dualismo. Il superamento definitivo del dualismo \u00e8 per\u00f2 possibile solo una volta che l'introiezione stessa sia stata scoperta e superata. Per superare l'introiezione \u00e8 necessario spiegare in che modo si rapportano i contenuti psichici e il corpo umano, mettendo la parte la visione che vuole il cervello come il luogo in cui si troverebbe il pensiero.\nSecondo Avenarius - che qui riprende Gustav Fechner e si avvicina nuovamente alle posizioni di Ernst Mach - il concetto di \"relazione funzionale\" \u00e8 l'unico in grado di descrivere come si rapportano i contenuti psichici e il cervello attenendosi a quanto mostra l'esperienza, senza ricadere nella metafisica. Una \"relazione funzionale\" \u00e8 costituita da una dipendenza tra due variabili tale che se varia il primo elemento, allora anche il secondo si modifica. Tramile il concetto di \"relazione funzionale\" viene quindi esclusa l'esistenza di una dipendenza di tipo causale, che implicherebbe invece che il cervello possa \"agire\" sulla mente.\nLa definizione di psicologia.\nL'ultima opera di Avenarius, la serie di articoli intitolata \"Osservazioni sul concetto di oggetto della psicologia\" (1894-1895), riprende il tema del superamento dell'introiezione, applicandolo al problema della definizione della psicologia. In passato, a causa dell'introiezione, l'oggetto della psicologia veniva definito in base a concetti come quelli di anima o di interno (esperienza interna, vissuti interni, etc.). Secondo Avenarius dobbiamo invece riconoscere che la psicologia non si occupa di una parte specifica dell'esperienza dell'uomo, perch\u00e9 qualunque esperienza pu\u00f2 diventare oggetto della psicologia, basta che la si consideri sotto un particolare punto di vista. Questo significa che la psicologia si distingue dalle altre scienze proprio in base al punto di vista da cui considera l'esperienza. Tale punto di vista \u00e8 quello della dipendenza dall'individuo o, pi\u00f9 precisamente, dal cervello (sistema C).\nDunque il compito della psicologia per Avenarius \u00e8 studiare le esperienze nella loro dipendenza dal cervello.\nQuesta definizione della psicologia fu ripresa da altri psicologi dell'epoca, come Hugo M\u00fcnsterberg, Oswald K\u00fclpe ed Edward Titchener, mentre fu accusata di materialismo da Wilhelm Wundt.\nInfluenza.\nGli scritti di Avenarius conobbero un grande successo tra gli intellettuali all'inizio del XX secolo, particolarmente nella Russia nel periodo precedente la rivoluzione di ottobre (Bazarov, Luna\u010darskij, Valentinov, Bogdanov, ecc.). Di converso il pensiero di Avenarius venne criticato da Lenin, il quale vedeva in esso la difesa dell'idealismo contro il materialismo."}
{"id": "1789419", "revid": "123912874", "url": "https://it.wikipedia.org/wiki?curid=1789419", "title": "Cylindropuntia leptocaulis", "text": "Cylindropuntia leptocaulis \u00e8 una pianta della famiglia delle Cactacee.\nDistribuzione.\n\"C. leptocaulis\" ha un'area di distribuzione che va dal sud-ovest degli Stati Uniti d'America fino al Messico.\nDescrizione.\nDi natura arbustiva, talvolta con un corto tronco, alta fino a 2 metri, con rami molto sottili e poco tubercolari, addensati e forniti di numerosi articoli lunghi anche pi\u00f9 di 15\u00a0cm e posti quasi ad angolo retto con le ramificazioni da cui nascono. Le areole poste sui tubercoli poco prominenti sono piccole e rotonde, con glochidi abbondanti e giallastre corto feltro bianco; bench\u00e9 spesso siano interni, di solito portano una spina, talvolta 2-3 sulle parti pi\u00f9 vecchie.\nLe spine sono chiare, lunghe fino a 5\u00a0cm, racchiuse in una guaina variabile in colore da quasi bianco a giallastro o rosso bruno, molto aguzza si conficca facilmente in ogni oggetto abbastanza morbido.\nPoich\u00e9 essa non \u00e8 sempre libera e gli articoli si staccano facilmente, a volte tutto l'articolo rimane attaccato rendendo difficile la sua estrazione. \nI fiori sono piccoli, verdastri o gialli. I frutti sono globosi, lunghi 1\u00a0cm, rossi o gialli, muniti di areole che possono dar luogo a nuove vegetazioni. Se ne conoscono molte variet\u00e0 con spine variamente colorate o pi\u00f9 corte o lunghe, e con glochidi bruni.\nColtivazione.\nEssendo una pianta grassa di natura infestante la sua coltivazione risulta essere molto facile.\nRiesce a sopportare temperature che arrivano fino ai -5/-10\u00a0\u00b0C (a seconda della variet\u00e0); tuttavia le condizioni ottimali per la germinazione dei semi, processo che pu\u00f2 richiedere molti mesi, si trova in un intervallo di temperatura compreso tra i 20\u00a0\u00b0C e i 40\u00a0\u00b0C."}
{"id": "1789420", "revid": "287204", "url": "https://it.wikipedia.org/wiki?curid=1789420", "title": "Storm Front (romanzo)", "text": "Storm Front \u00e8 un romanzo fantasy contemporaneo giallo scritto da Jim Butcher. \u00c8 il primo romanzo nella serie The Dresden Files, la quale segue le vicende del personaggio di Harry Dresden, mago professionista. A seguito della prima pubblicazione numerose altre versioni sono state realizzate tra cui un audiolibro con la voce di James Masters.\nLa trama \u00e8 stata anche adattata per un episodio pilota televisivo di 90 minuti per il canale SciFi.\nTrama.\nHarry Dresden viene portato dal luogotenente Karrin Murphy e il suo collega Ron Carmichael sulla scena di un efferato crimine con presunta causa soprannaturale. Le vittime sono Jennifer Stanton, una escort della Velvet Room, lussuosa casa di appuntamenti gestita dalla vampira Bianca, e Tommy Tomm guardia del corpo del boss Johnny Marcone. Dresden decide di investigare sul caso che \u00e8, a suo parere, un chiaro omicidio di magia nera e si avvia per un appuntamento con una sua cliente di nome Monica. Nel viaggio il mago viene avvicinato da Johnny Marcone nel tentativo di far desistere Dresden dall'investigare sull'omicidio di Tommy Tomm. Marconi offre una paga di 1200 dollari al giorno per evitare ulteriori inchieste sul caso ma Dresden rifiuta. Arrivato all'appuntamento nel suo ufficio, Dresden viene a sapere che il marito della sua cliente, Victor Sells, recentemente coinvolto in misteriosi rituali magici, \u00e8 scomparso. Il mago viene cos\u00ec ingaggiato per ritrovare Victor, ma non dopo essere stato pagato generosamente per l'incarico. Poich\u00e9 la cliente Monica ha menzionato distrattamente dell'esistenza di una casa al lago alquanto isolata, Dresden decide di volerla visitare alla ricerca di ulteriori indizi sull'uomo scomparso.\nSulla strada per il lago si trattiene per\u00f2 alla taverna McAnally's, un posto tranquillo dove coloro che sanno o che praticano abitualmente la magia vanno per rilassarsi. Qui incontra Susan Rodriguez, giornalista per uno dei pochi tabloid che si occupano di soprannaturale, la quale cerca inutilmente di ottenere ulteriori informazioni sull'omicidio di Tommy Tomm e Jennifer Stanton. Data la reticenza del mago, la giornalista rinuncia infine a continuare l'intervista, ma decide inaspettatamente di invitarlo per una cena romantica, o forse di lavoro, per il sabato seguente.\nLasciata la taverna Drenden si reca infine nell'area dove si trova la casa al lago della sua cliente e di suo marito scomparso e qui decide di congiurare un folletto, nota come Toot Toot, per ottenere ulteriori informazioni..."}
{"id": "1789422", "revid": "33921", "url": "https://it.wikipedia.org/wiki?curid=1789422", "title": "Mobile Fidelity", "text": ""}
{"id": "1789423", "revid": "3831", "url": "https://it.wikipedia.org/wiki?curid=1789423", "title": "Anna Grimsdottir", "text": ""}
{"id": "1789425", "revid": "2519", "url": "https://it.wikipedia.org/wiki?curid=1789425", "title": "Distretto di Atwima Mponua", "text": "Il distretto di Atwima Mponua (ufficialmente Atwima Mponua District, in inglese) \u00e8 un distretto della regione di Ashanti del Ghana."}
{"id": "1789427", "revid": "2519", "url": "https://it.wikipedia.org/wiki?curid=1789427", "title": "Distretto municipale di Atwima Nwabiagya", "text": "Il distretto municipale di Atwima Nwabiagya (ufficialmente Atwima Nwabiagya Municipal District, in inglese) \u00e8 un distretto della regione di Ashanti del Ghana."}
{"id": "1789429", "revid": "17204", "url": "https://it.wikipedia.org/wiki?curid=1789429", "title": "Bungie Software", "text": ""}
{"id": "1789432", "revid": "74173", "url": "https://it.wikipedia.org/wiki?curid=1789432", "title": "Distretto di Botsomtwe/Atwima/Kwanhuma", "text": ""}
{"id": "1789434", "revid": "1318658", "url": "https://it.wikipedia.org/wiki?curid=1789434", "title": "Monte Lu", "text": "Monte L\u00fa (, anche L\u00fash\u0101n o Monte Lushan) \u00e8 una montagna della Repubblica Popolare Cinese situata nell'omonimo distretto, a sud della citt\u00e0 Ji\u01d4ji\u0101ng (\u4e5d\u6c5f) nella provincia di Jiangxi (\u6c5f\u897f, Ji\u0101ngx\u012b), vicina al Lago Poyang (\u9131\u9633\u6e56, \"P\u00f3y\u00e1ng H\u00fa\").\nLa vetta pi\u00f9 alta della montagna \u00e8 il Picco di \"D\u00e0h\u00e0ny\u00e1ng\" (\u5927\u6c49\u9633\u5cf0, a 1.500 metri sul livello del mare), il Monte L\u00fa \u00e8 tuttavia cosparso di innumerevoli vette che sfumano tra le nuvole, luogo di paesaggi incantati (\u5c71\u6c34, \"sh\u0101n shu\u01d0\", lett. montagne e acque) dipinti nel corso dei secoli dai pittori tradizionali. Il suo nome, \"L\u00fa\", lo si deve, secondo il letterato L\u00ed D\u00e0oyu\u00e1n (\u9148\u9053\u5143, 466-527) ad un eremita di nome Lu Shu che vi avrebbe vissuto durante la dinastia Zhou (1122-256 a.C.). La divinit\u00e0 a cui era legata la montagna (\u5c71\u795e \"sh\u0101n sh\u0113n\") viveva invece, secondo le leggende, nel vicino Lago Poyang ed era in grado, sempre per L\u00ed D\u00e0oyu\u00e1n, di dividere i venti e di aiutare i marinai che navigavano sul lago. Ciononostante sul Monte Lu vivevano anche numerosi demoni il principale dei quali era \"Hu\u00e1ngf\u00f9\" (\u9ec3\u7236, Padre giallo) causa di epidemie. Secondo le \"Libro degli Han posteriori\" (\u540e\u6c49\u4e66, pinyin: \"H\u00f2uh\u00e0nsh\u016b\", 25-220), un monaco daoista, Luan Ba, che possedeva i poteri per dominare i demoni, pun\u00ec gli stregoni e distrusse i luoghi \"superstiziosi\", da quel momento pi\u00f9 nessuna epidemia si diffuse nei dintorni del monte. Secondo il \"G\u0101os\u0113ng zhu\u00e0n\" (\u9ad8\u50e7\u50b3, Cronache di monaci eminenti, T.D. n.2059, composto sotto la dinastia Liang: 502-57, vedi \"Sh\u01d0chu\u00e1nb\u00f9\") ci narra che, durante il regno di H\u00faand\u00ec (\u6853\u5e1d, conosciuto anche come \u5289\u5fd7, Li\u00fazh\u00ec, regno: 146-67), \u0100n Sh\u00ecg\u0101o (\u5b89\u4e16\u9ad8, vissuto nel II sec.), monaco buddhista di origine persiana, risiedette sul Monte L\u00fa dove scopr\u00ec il vero volto della divinit\u00e0 della montagna che corrispondeva a quella di un pitone (cin. \u87d2 \"m\u01ceng\"), frutto della rinascita di un monaco buddhista schiavo della sua collera.\nAlle pendici Nordoccidentali della montagna fu eretto, nel 384 da Hu\u00ecyuan (\u6167\u9060, 334-416), il monastero buddhista di D\u014dngl\u00edn (\u6771\u6797) che ospit\u00f2, tra gli altri, a partire dal 397 il monaco traduttore D\u00e0osh\u0113ng (\u9053\u751f, 355 \u2013 434) che vi mor\u00ec nel 434. Nel 410, il monaco indiano Buddhabhadra (359-429) invitato in Cina da F\u01cexi\u01cen (\u6cd5\u8ce2, 340-418) ma allontanato da Chang'an dal gruppo di discepoli di Kum\u0101raj\u012bva (344-413), fu ospitato a D\u014dngl\u00edn, dove rest\u00f2 fino al 413 e dove tradusse un testo sul \"dhy\u0101na \" (cin. \u79aa\u90a3 \"ch\u00e1nn\u00e0\") opera del suo maestro Buddhasena.\nIl Monte L\u00fa fu luogo di eremitaggio di numerosi monaci daoisti e, soprattutto, buddhisti. Nei templi buddhisti eretti su questa montagna soggiornarono numerosi maestri di varie scuole buddhiste cinesi. Tra questi vanno ricordati, oltre Hu\u00ecyuan anche i patriarchi Ti\u0101nt\u00e1i Zh\u00ecy\u01d0 (\u667a\u9857, 538-597), Gu\u00e0nd\u01d0ng (\u704c\u9802, 561-632) e il maestro della stessa scuola Zh\u00eck\u01cei (\u667a\u93a7, 533-610). Qui avvenne l'incontro tra il quarto patriarca del Buddhismo Ch\u00e1n, D\u00e0ox\u00ecn (\u9053\u4fe1, 580 - 651; gi\u00e0 discepolo di Zh\u00eck\u01cei) e il terzo patriarca \"Ch\u00e1n\" S\u0113ngc\u00e0n (\u50e7\u74a8, ?-606).\nIl Parco nazionale di L\u00fash\u0101n \u00e8 un Patrimonio dell'umanit\u00e0 dell'UNESCO.\nCuriosit\u00e0.\nNell'anime I Cavalieri dello Zodiaco il monte Lu \u00e8 il luogo d'addestramento di uno dei protagonisti, Sirio il Dragone, nonch\u00e9 casa del suo maestro. Il sito \u00e8 chiamato Cinque Picchi nella versione italiana."}
{"id": "1789435", "revid": "729019", "url": "https://it.wikipedia.org/wiki?curid=1789435", "title": "Batalh\u00e3o de Opera\u00e7\u00f5es Policiais Especiais", "text": "Il BOPE (Batalh\u00e3o de Opera\u00e7\u00f5es Policiais Especiais, ovvero Battaglione per le operazioni speciali di polizia) \u00e8 un gruppo di intervento speciale della Guarda Municipal di Rio de Janeiro specializzato nell'effettuare incursioni sul territorio delle favelas ed in altre zone ad alto rischio. A causa della natura del crimine nelle favelas, le unit\u00e0 del BOPE possiedono una vasta esperienza per ci\u00f2 che riguarda la guerriglia urbana cos\u00ec come nell'avanzamento in territori ostili. Il BOPE utilizza inoltre un equipaggiamento ritenuto pi\u00f9 potente rispetto a quello usato dalle tradizionali forze dell'ordine civili.\nStoria.\nIl BOPE fu creato il 19 gennaio del 1978 dopo che l'allora capitano della PM Paulo Cesar Amendola de Souza rese noto il proprio progetto al capitano generale della Pol\u00edcia Militar do Estado do Rio de Janeiro e colonnello dell'esercito brasiliano, M\u00e1rio Jos\u00e9 Sotero de Menezes. Dopo alcuni cambiamenti del nome, questo corpo ha ricevuto indipendenza amministrativa e ha sede nel Morro do Pereir\u00e3o, la Favela di Pereir\u00e3o.\nCompetenze.\nIl BOPE \u00e8 specializzato in azioni di guerriglia urbana orientate al controllo del traffico di droga nelle favelas. La droga infatti rappresenta il cardine dell'economia di queste baraccopoli degradate.\nGli ufficiali del BOPE sono specializzati in:\nEquipaggiamento e veicoli.\nEquipaggiamento.\nTra le armi in dotazione a questo battaglione scelto di polizia:\nVeicoli.\nIl Battaglione ha a disposizione una flotta di mezzi corazzati conosciuti come \"Pacificador\" o \"Caveir\u00e3o\" e un Bell UH-1 Iroquois. Tali veicoli vengono utilizzati nelle operazioni presso le favelas durante le quali il BOPE si impegna in intensi conflitti a fuoco con trafficanti armati pesantemente. Il Battaglione dispone inoltre di una pala caricatrice per rimuovere ostacoli che possono presentarsi sotto forma di barricate o blocchi stradali.\nForze simili.\nIl BOPE si presenta come una eccezione nel panorama delle forze speciali, in quanto non \u00e8 stato costituito espressamente per liberare ostaggi o abbattere terroristi (operazioni che comunque \u00e8 in grado di svolgere), ma per catturare le armi dei narcotrafficanti e per tenere sotto controllo le favelas.\nIl BOPE nella cultura di massa.\nNel 2006 l'antropologo Luiz Eduardo Soares, coadiuvato da due operatori del BOPE, il maggiore Andr\u00e9 Batista e il capitano Rodrigo Pimentel, ha scritto un libro dedicato al Battaglione. Da questo libro nel 2007 \u00e8 stato tratto il film \"Tropa de Elite - Gli squadroni della morte\", regia di Jos\u00e9 Padilha, che nel 2008 ha vinto l'Orso d'Oro a Berlino. Nel 2010 \u00e8 stato distribuito il sequel: \"Tropa de Elite 2 - Il nemico \u00e8 un altro\".\nNel gioco \"Tom Clancy's Rainbow Six Siege\" sono presenti due operatori appartenenti alla BOPE Caveira e Capit\u00e3o.\nNel gioco Max Payne 3 \u00e8 presente l'UFE (abbreviazione di \"Unidade de For\u00e7as Especiais\"), organizzazione che si ispira al BOPE.\nCritiche.\nNel marzo 2006, Amnesty International ha condannato in particolare l'uso di furgoni blindati (noti come \"Caveir\u00f5es\") per la pacificazione di situazioni critiche. L'associazione ha precisato che l'utilizzo del veicolo in modo aggressivo, indiscriminatamente rivolto a gruppi di persone, oltre che essere inefficace \u00e8 solo un uso eccessivo della forza."}
{"id": "1789436", "revid": "923674", "url": "https://it.wikipedia.org/wiki?curid=1789436", "title": "Santo Santonocito", "text": "Biografia.\nAllievo a Napoli di Antonio Savasta, fu operista e direttore di talento.\n\u00c8 ricordato per \"La lupa \" su libretto tratto dalla tragedia omonima di Giovanni Verga, altre opere furono \"La coccarda\" (presentata a Venezia nel 1907 e successivamente a Catania al teatro Massimo Bellini, diretta dallo stesso autore nel 1910) e \"Agatae passio\".\nFu primo direttore dell'Istituto Musicale Vincenzo Bellini di Catania, e si distinse soprattutto nell'insegnamento del canto, anche perch\u00e9 era tenore ed era stato nel 1922 al teatro Massimo Bellini interprete di Rodolfo de \"La boh\u00e8me\" e di Flammen nella \"Marken\" di Enrico Cavacchioli \u2013 musica di Gianni Bucceri \u2013 con successo.\nOpere.\nParziale"}
{"id": "1789437", "revid": "433605", "url": "https://it.wikipedia.org/wiki?curid=1789437", "title": "Pumbedita", "text": "Pumbedita \u00e8 l'antico nome dell'attuale Falluja. Fu famosa per essere stata uno dei grandi centri di erudizione talmudica sotto l'impero babilonese. La sua accademia talmudica vi venne fondata da Rav Yehouda ed esercit\u00f2 una forte influenza culturale nella comunit\u00e0 ebraica per oltre ottocento anni.\nLa yeshiva di Pumbedita.\nDopo la morte dei primi due Rosh Yeshiva della scuola di Sura, Rav e Shmouel e dopo la nomina di Rav Houna a direttore di quella scuola, Rav Yehouda si rec\u00f2 a Pumbedita per fondarvi una yeshivah. Gi\u00e0 durante la sua vita e ancora di pi\u00f9 nei secoli seguenti la scuola di Pumbedita guadagn\u00f2 una reputazione presso il mondo ebraico. Durante i suoi ottocento anni di esistenza molti furono di Rosh yeshiva riconosciuti come grandi della Torah. Tra questi Rabba, Rav Yossef, Abaye, Rava, Rav Yosse il Sabora, Rav Simona, Rabba Gaon, Palto\u00ef Gaon, Sherira Gaon e suo figlio Ha\u00ef Gaon.\nDopo la chiusura del Talmud di Babilonia tra il (499-589), fu la sola a dispensare dei corsi organici a causa delle molte persecuzioni dagli ebrei a Sura. Per un breve periodo, quando anche a Pumbedita vi furono delle persecuzioni, venne trasferita nella vicina citt\u00e0 di Firuz Ch\u00e2p\u00fbr. Nel 589 nella sede abituale sotto Rav Hanan d'Iskiya che fu il primo rettore dell'era Gueomnim. \nNell'890 essa venne trasferita a Bagdad poich\u00e9 gli ebrei abbandonarono le originali attivit\u00e0 agricole per il commercio, queste attivit\u00e0 erano meglio espletate in una grande citt\u00e0 che nella campagna. Essa mantenne il nome originale. Responsabile della scuola a Babilonia non fu pi\u00f9 un rosh yeshiva ma l'esilarca Hizqiya bar David che venne giustiziato venti anni dopo dal califfo e la yeshiva venne definitivamente chiusa."}
{"id": "1789442", "revid": "1305772", "url": "https://it.wikipedia.org/wiki?curid=1789442", "title": "Marathon (videogioco)", "text": "Marathon \u00e8 uno dei pi\u00f9 celebri sparatutto in prima persona per computer Apple, sviluppato dalla Bungie Software nel 1994.\n\u00c8 il primo episodio di una trilogia, composta da \"\" e \"Marathon Infinity\".\nNel 2004, prima dell'acquisizione della Bungie da parte di Microsoft, \u00e8 stato pubblicato (insieme agli altri due capitoli) come freeware; inoltre \u00e8 stato reso noto anche il codice sorgente, che ha permesso la realizzazione di port per altri sistemi come \"Aleph One\".\nTrama.\nLa storia \u00e8 ambientata nell'anno 2794, e segue le vicende di un cyborg a bordo dell'astronave \"UESC Marathon\" invasa da una razza aliena chiamata \"Pfhor\".\nModalit\u00e0 di gioco.\n\"Marathon\" ha in genere un gameplay meno dedicato all'azione (rispetto, ad esempio, al contemporaneo \"Doom\") e pi\u00f9 dedicato alla risoluzione di puzzle; inoltre, per l'astronave che compone gran parte dell'ambientazione, sono presenti dei terminali che raccontano la trama (per mezzo dell'intelligenza artificiale \"Leela\") e aiutano a terminare i livelli."}
{"id": "1789453", "revid": "2033069", "url": "https://it.wikipedia.org/wiki?curid=1789453", "title": "M&amp;M's", "text": "Gli m&amp;m's\u00ae sono cioccolatini colorati a forma di bottone con la lettera m impressa su entrambi i lati del prodotto.\nStoria.\nLa denominazione M&amp;M's \u00e8 l'acronimo di Mars &amp; Murrie Ltd, ovvero il nome della joint venture creata nel 1941 tra Forrest Mars, titolare dell'azienda dolciaria statunitense del New Jersey Mars, Incorporated e detentore dell'80% del capitale della nuova societ\u00e0, e Bruce Murrie della famiglia titolare di Hershey Chocolate, compagnia dolciaria americana con sede in Pennsylvania, detentore del restante 20% delle quote. Nel 1949, Murrie cedette la sua partecipazione di minoranza nella joint venture a Mars, che divenne cos\u00ec titolare unico di M&amp;M's.\nGli M&amp;M's diventarono il business di riconoscimento dell'omonima compagnia. A causa della similarit\u00e0 del prodotto con gli Smarties, messi in produzione gi\u00e0 dal 1937 da Rowntree, industria dolciaria del Regno Unito, la licenza di commercializzazione delle M&amp;M'S fu riservata fino al 1954 al solo mercato degli USA. Secondo una leggenda non confermata, sembra che l'ispirazione all'invenzione dei due prodotti fu data dalla visita che Forrest Mars e George Harris, chairman della Rowntree, effettuarono insieme in Spagna nel 1937, durante la guerra civile in corso nel Paese; durante il viaggio, sembra che entrambi gli industriali rimasero impressi da un particolare tipo di cioccolatini di forma rotonda ripieni d'arachidi che avevano visto consumare dai soldati spagnoli. Dopo un contenzioso, le due aziende raggiunsero un accordo consensuale che garantiva a Mars la non commercializzazione di Smarties nei mercati dove era presente M&amp;M's; in cambio Rowntree otteneva la non introduzione di M&amp;M's nel mercato del Regno Unito (ed altri mercati minori, prevalentemente in Europa) e la licenza di produzione di \"Mars Bar\" nei mercati di Irlanda, Canada e Sudafrica.\nMars Incorporated, nei mercati dove a causa del gentlemen's agreement con Rowntree non le era consentito essere presente con il marchio M&amp;M's (tra cui l'Italia), introdusse in sua sostituzione le marche \"Bonitos\" (equivalenti alle M&amp;M's al cioccolato) e Treets (M&amp;M's alle arachidi); Bonitos fu poi tolto dal mercato e rimpiazzato dalla versione al cioccolato di Treets. Il marchio Treets a sua volta \u00e8 stato nuovamente sostituito da M&amp;M's nel 1986, quando Mars riottenne da Rowntree Mackintosh i diritti per la commercializzazione del marchio originale del prodotto nei mercati di tutto il mondo, eccetto per il Regno Unito.\nCuriosit\u00e0.\nNel 1950 fu impressa per la prima volta una \"m\" di color nero sui lati del prodotto; nel 1954 la \"m\" fu trasformata in bianco. Nello stesso anno furono immesse sul mercato le M&amp;M's alle arachidi; inizialmente avevano solo una tonalit\u00e0 scura. Dal 1960 in poi sono state introdotte le varie colorazioni del prodotto (rosso, giallo, verde ecc.). Nel 1976 Mars, Inc. fu costretta a togliere dal mercato le M&amp;M's di colore rosso, perch\u00e9 tra i consumatori si era diffuso il sospetto che la tintura amaranto usata per produrle fosse di natura cancerogena, che furono cos\u00ec sostituite da delle M&amp;M's di colore arancione. La sospensione dur\u00f2 fino al 1987 allorch\u00e9 Paul Hetmon, uno studente della University of Tennessee, lanci\u00f2 insieme ad alcuni suoi colleghi una campagna per la loro reintroduzione; l'idea ebbe talmente seguito e interesse al punto di raggiungere lo scopo prefissato, e cos\u00ec Mars, Inc. ricominci\u00f2 a produrre le M&amp;M's rosse.\nNel 1995 la Mars lanci\u00f2 una promozione chiamata \"M&amp;M's Color Campaign\" tramite la quale Mars, Inc. offriva ai partecipanti la possibilit\u00e0 di decidere un nuovo colore di una nuova gamma di M&amp;M's da immettere sul mercato, da scegliere fra il blu, il rosa, ed il viola: fu scelto il blu. Una simile iniziativa di marketing, chiamata \"M&amp;M's Global Color Vote\", fu lanciata nel 2002: stavolta Mars proponeva ai concorrenti di decidere quale colore scegliere per una nuova variet\u00e0 di M&amp;M's tra il porpora, il rosa, ed il turchese; stavolta vinse il porpora, ma Mars, Inc. decise poi di produrre le M&amp;M's con il nuovo colore solo in edizione limitata, che quindi scomparve dal mercato dopo poco tempo.\nLa lettera \"m\" su ogni M&amp;M's \u00e8 un colorante vegetale stampato con un processo simile a quello della stampa offset: ovverosia, l'incisione del logo non viene effettuata direttamente sul prodotto ma attraverso un processo (attuato anche per evitarne la rottura in fase di creazione) che inizia col trasferimento del materiale inchiostrante adoperato per la realizzazione dell'immagine originale su una superficie di metallo e termina, dopo alcuni passaggi intermedi (tra questi l'utilizzo di un cilindro di gomma), con la timbratura sul confetto. Per quanto riguarda invece la colorazione, i confetti di cioccolato vengono messi in una centrifuga, dove vengono mischiati con lo zucchero che compone il guscio colorato.\nCampagna pubblicitaria.\nLe M&amp;M's, essendo da decenni un prodotto di consumo di massa noto in tutto il mondo, sono state sempre sostenute da Mars,Inc. con dispendiose campagne pubblicitarie, soprattutto negli Stati Uniti. In quella italiana per rappresentare le M&amp;M's sono state scelte due mascotte (realizzate in computer grafica al fianco del testimonial umano di turno: il sarcastico \"Red\" (doppiato in originale prima da Jon Lovitz ed in seguito da Billy West e in italiano da Pietro Ubaldi) per le M&amp;M's di colore rosso, e il pi\u00f9 ingenuo \"Yellow\" (doppiato in originale prima da John Goodman ed in seguito da J.K. Simmons e in italiano da Giorgio Melazzi) per le M&amp;M's di colore giallo. Negli Stati Uniti, per promuovere le varianti prodotte sono stati introdotti anche i personaggi di \"Green\" (Cree Summer), \"Blue\" (Robb Pruitt), \"Orange\" (Eric Kirchberger) e \"Miss Brown\" (Vanessa Williams)."}
{"id": "1789463", "revid": "767487", "url": "https://it.wikipedia.org/wiki?curid=1789463", "title": "Fortificazioni austriache al confine italiano", "text": "Il sistema di fortificazioni austriache al confine italiano fu un complesso di forti, sbarramenti (\"Sperren\"), tagliate stradali, casematte, accampamenti che furono costruiti per la difesa del confine tra l'Impero austro-ungarico e il Regno d'Italia.\nQueste fortificazioni furono costruite all'interno di un ampio arco di tempo, dal 1838-1840, quando furono costruiti il forte di Fortezza e il forte Nauders, fino al forte Pozzacchio, che nel 1915, all'ingresso dell'Italia nella prima guerra mondiale, non era ancora ultimato.\nL'interno complesso era suddiviso in \"Rayon\": \nRayon I Tirol.\nSbarramento Passo dello Stelvio.\nLo \"Sbarramento Passo dello Stelvio\" faceva parte del \"Subrayon I\", comprendente il Forte Gomagoi, il Forte Kleinboden, il Forte Weisser Knott e le fortificazioni del Goldsee, che si trovavano lungo la strada che dal passo scende lungo la valle del Trafoi.\nIn una posizione pi\u00f9 arretrata si trovava il Forte Nauders, oltre il passo Resia, ancora adesso in territorio austriaco, posto a protezione in seconda linea della valle dell'Inn, che porta nel Tirolo.\nSbarramento Tonale.\nA sud del gruppo dell'Ortles e a est del passo del Tonale si trovavano diverse fortificazioni appartenenti al \"Subrayon II\": il Forte Barba di Fiori (anche detto Forte Pejo), il Forte Mero, il Forte Presanella (anche chiamato Forte Pozzi Alti), il Forte Saccarana (anche chiamato Forte Zaccarano o Forte Tonale) e il Forte Strino, collegato attraverso una scalinata con il Forte Velon (anche detto Forte Vermiglio).\nSbarramento di Lardaro.\nNelle Giudicarie, a sud del gruppo dell'Adamello-Presanella, si trovava lo \"Sbarramento di Lardaro\" (\"Subrayon III\"), costituito da Forte Ampola, Forte Cariola (anche detto Forte Por), Forte Corno, Forte Danzolino, Forte Larino e Forte Revegler.\nFortezza Riva.\nLa fortezza di Riva del Garda apparteneva sempre al \"subrayon III\", con il suo sistema di fortificazioni. Questo sbarramento aveva il compito di fermare un'eventuale avanzata dalla val di Ledro e dalla val d'Ampola, in modo da evitare la penetrazione di un fronte a Trento e quindi nella valle dell'Adige.\nLa fortezza Riva era formata da alcune fortificazioni:\nFortezza Trento.\nLa Fortezza di Trento (\"Festung Trient\") era un sistema di fortificazioni posto alla difesa della citt\u00e0 di Trento; anch'esso apparteneva al \"Subrayon III\".\nLa fortezza era posta in posizione arretrata. Pi\u00f9 a sud, infatti, erano posti altri sistemi difensivi, come a Mantova, Legnago, il sistema difensivo di Verona, e infine a Peschiera. Nonostante tutti questi sbarramenti, fu comunque deciso di costruire questo sistema di fortificazioni. I forti erano posti lungo la valle dell'Adige, ma anche all'inizio della Valsugana.\nI forti principali erano: tagliata stradale Bus de Vela, Forte Casara, batteria Cimirlo, complesso fortificato di Civezzano, batteria Doss Fornas, Forte Doss di Sponde, batteria Martignano, Forte Romagnano, complesso fortificato di Mattarello, Forte Rocchetta, Forte San Rocco, batteria Roncogno. Inoltre c'erano la batteria Candriai, alcune postazioni sul monte Celva e la Blockhaus Mandolin.\nIn Valsugana erano invece presenti: batteria Brusafer, Forte Col de le Bene (o Forte San Biagio), Forte Busa Grande, Forte Tenna.\nSbarramento Val di Non.\nQuesto sbarramento era posto all'inizio della val di Non; anch'esso apparteneva al \"subrayon III\".\nPrincipalmente era composto dalla tagliata stradale del Forte Rocchetta, posto poco pi\u00f9 a nord del paese di Mezzolombardo, in localit\u00e0 Castelletto.\nSbarramento Adige-Vallarsa.\nAnche questo sbarramento rientrava a far parte del \"Subrayon III\" ed era dislocato nella Vallarsa.\nFaceva parte di questo sbarramento l'incompiuto Forte Pozzacchio (o Forte Valmorbia). Altri progetti furono Forte Matassone, Forte Coni Zugna, Forte Cornale e Forte Vignola.\nFortezze degli Altipiani di Folgaria e Lavarone.\nQuesto complesso di fortificazioni aveva il compito di difendere le citt\u00e0 di Trento e di Rovereto dalle posizioni strategiche italiane dell'Altopiano dei Sette Comuni, della Valdastico e della Valsugana.\nPrincipalmente questo sbarramento era formato da sette fortificazioni moderne, suddivise in due gruppi: \"Gruppo Folgaria\" e \"Gruppo Lavarone\".\nI forti italiani antagonisti di questi due gruppi erano i seguenti: il Forte Verena, il Forte Campomolon, il Forte Campolongo, il forte Corbin, il Forte Casa Ratti, il Forte Interrotto. In Valsugana, poi, c'erano il Forte Lisser, il Forte Coldarco, il Forte Leone di Cima Campo, il Forte Tagliata della Scala e il Forte Tagliata delle Fontanelle di Primolano e gli appostamenti di Cima di Lan.\nGruppo Folgaria.\nIl gruppo di Folgaria (in tedesco \"Vielgereuth\") era composto da:\nGruppo Lavarone.\nIl Gruppo Lavarone (in tedesco \"Lafraun\") era composto da:\nSbarramento Passo Rolle.\nQuesto sbarramento sorgeva nella zona che si apre discendendo dal passo Rolle, quindi Paneveggio (Predazzo), la val di Fassa, la val di Fiemme e il passo San Pellegrino. Questo sbarramento apparteneva al \"Subrayon IV\".\nAppartenevano a questo sbarramento il sottosbarramento di Paneveggio, con il Forte Dossaccio e il Forte Buso (anche noto come Forte Albuso).\nIn posizione pi\u00f9 arretrata si trovava il sottosbarramento di Moena, con il Forte Someda (anche noto come Forte Moena), che per\u00f2 non fu mai coinvolto nei combattimenti.\nSbarramento Livinallongo.\nLo sbarramento di Livinallongo (in tedesco \"Buchensteintal\") apparteneva al \"Subrayon V\".\nFacevano parte di questo sbarramento solo due fortezze: Forte Corte e Forte Ruaz. Assieme andavano a chiudere la strada che da Alleghe porta a Canazei e al passo Pordoi, come anche a Corvara in val Badia.\nSbarramento passo Valparola.\nQuesto sbarramento era posto tra il passo Falzarego e il passo Valparola, a protezione dell'accesso alla val Badia per San Vigilio di Marebbe. Questo sbarramento apparteneva al \"Subrayon V\".\nFacevano parte di questo sbarramento il Forte Tre Sassi, ma anche postazioni facenti parte dell'Forte Sasso di Stria (in tedesco \"Hexenstein\") e sul Piccolo Lagazuoi.\nSbarramento Ampezzo.\nQuesto sbarramento era posto lungo la valle di Landro, sulla strada che da Cortina d'Ampezzo porta a Dobbiaco; era quindi posto a protezione della val Pusteria. Anche questo sbarramento faceva parte del \"Subrayon V\".\nFacevano parte di questo sbarramento il Forte Prato Piazza e il Forte di Landro.\nSbarramento Sesto/Sexten.\nQuesto sbarramento era posto a valle del passo di Monte Croce di Comelico, presso il paese di Sesto di Pusteria. Anche le opere di questo sbarramento facevano parte del \"Subrayon V\".\nFacevano parte di questo sbarramento il Forte Haideck e il Forte Mitterberg.\nRayon II K\u00e4rnten.\nSbarramento di Malborghetto.\nLo \"Sbarramento di Malborghetto\" consisteva nel solo Forte Hensel \"A\" e \"B\" nel villaggio di Malborghetto in Val Canale, andando a bloccare la strada Pontebbana verso Tarvisio e Villach in Carinzia.\nIl Forte Hensel fa eccezione per quanto riguarda la sua denominazione, in quanto non prende il nome dal luogo dove \u00e8 posto, ma da una persona: in questo caso si tratta del capitano Friedrich Hensel, che ivi mor\u00ec eroicamente nel 1809, combattendo contro le truppe francesi.\nForte di Fortezza.\nIl Forte di Fortezza (tedesco \"Franzensfeste\") era una delle prime fortificazioni costruite. Era posta alla stretta della val d'Isarco all'altezza di Fortezza.\nQuesta fortificazione non rientrava in nessuno degli sbarramenti, ma era posta da sola a tagliare la strada per il Brennero."}
{"id": "1789465", "revid": "767487", "url": "https://it.wikipedia.org/wiki?curid=1789465", "title": "Un americano tranquillo (romanzo)", "text": "Un americano tranquillo (\"The Quiet American\", 1955) \u00e8 un romanzo dello scrittore britannico Graham Greene. Dal romanzo sono stati tratti due film, nel 1958 e nel 2002.\nOrigine.\nUn americano tranquillo \u00e8 uno degli ultimi libri di Greene. Scritto nel 1955, \u00e8 ispirato alle sue esperienze di agente dei servizi segreti britannici in Sierra Leone durante la Seconda guerra mondiale, all'inizio degli anni quaranta, e agli inverni passati a Saigon dal 1951 al 1954, come corrispondente di guerra per The Sunday Times e Le Figaro durante la guerra coloniale francese. \nSembra che l'ispirazione gli sia venuta nell'ottobre del 1951, mentre tornava in macchina a Saigon dalla provincia di Ben Tre. Era accompagnato da un assistente americano che gli diede una lezione sulla possibilit\u00e0 di trovare una \"terza forza in Vietnam\". Greene impieg\u00f2 tre anni per scrivere il libro.\nStruttura.\nPer molti aspetti, \u00e8 un racconto nel racconto dove Fowler, il narratore, comincia dalla fine della storia, la morte di Pyle, e poi gradualmente rivela la successione di eventi che ha portato a quella morte. Nel romanzo si alternano continuamente due piani cronologici: il presente, la realt\u00e0 che esiste dopo la morte di Pyle; e il passato, gli eventi che hanno portato alla sua morte.\nIl libro \u00e8 ambientato in gran parte nel passato. \u00c8 diviso in quattro parti, ciascuna in un capitolo separato, e ogni parte si conclude con un momento topico. Le ultime due parti terminano con una scena cruciale del passato, e poi la prima scena della parte seguente \u00e8 ambientata nel presente, dopo la morte di Pyle.\nTrama.\nAmbientato all'inizio del anni cinquanta a Saigon, Vietnam, durante la Prima Guerra d'Indocina, da una parte \"Un americano tranquillo\" \u00e8 una storia d'amore sul triangolo tra un giornalista inglese cinquantenne, un giovane americano idealista e una bella ragazza vietnamita. Da un'altra parte per\u00f2 il romanzo parla della crisi politica e del progressivo coinvolgimento americano che portarono alla Guerra del Vietnam. Fowler, il narratore, \u00e8 coinvolto nella guerra solo come osservatore, tranne che per un istante fatale. Pyle, che Greene usa per rappresentare l'America e la sua politica in Vietnam, \u00e8 un agente della CIA inviato in loco per pilotare la guerra a vantaggio degli interessi americani, ed \u00e8 un appassionato sostenitore delle idee di York Harding, un politologo americano secondo il quale il Vietnam aveva bisogno di una \"terza forza\" per scalzare sia i colonialisti sia i ribelli vietnamiti e ristabilire l'ordine. Questa terza forza doveva essere chiaramente l'America, e cos\u00ec Pyle comincia a creare una \"Terza Forza\" contro i Viet Minh usando un gruppo minoritario vietnamita guidato da un corrotto capo della guerriglia, il Generale Th\u00e9 (personaggio ispirato a Trinh Minh Th\u00e9). Riforniti di armi dagli Americani, i guerriglieri mettono a segno una serie di attentati terroristici a Saigon, attribuiti ai comunisti e che uccidono persone innocenti, tra cui donne e bambini. Nel frattempo, Pyle ha preso con s\u00e9 Phuong, l'amante vietnamita di Fowler, promettendole matrimonio e sicurezza. Quando Fowler scopre che Pyle \u00e8 coinvolto negli attentati terroristici, si risolve all'azione e segna i loro destini.\nPersonaggi principali.\nThomas Fowler, il narratore e protagonista, \u00e8 un giornalista inglese di lungo corso, cinquantenne, corrispondente dal Vietnam da pi\u00f9 di due anni. \u00c8 sposato ma separato dalla moglie, che vive in Inghilterra. Ha una relazione con una giovane ragazza vietnamita, che vuole sposare, ma sua moglie non gli concede il divorzio per motivi religiosi. Cinico e deliberatamente \"disimpegnato\", l'unica cosa che gli importi \u00e8 la sua amante Phuong, e quando la sua relazione \u00e8 messa in pericolo, Fowler si dibatte tra la coscienza, l'amore e la sua patria.\nAlden Pyle, l'americano ingannevolmente tranquillo del titolo, \u00e8 un americano idealistico e ingenuo che arriva in Vietnam con la testa piena di idee di autori come York Harding, che caldeggia la creazione di una cosiddetta \u201cTerza Forza\u201d come risposta alla guerra in Vietnam. Pyle \u00e8 costantemente criticato da Fowler per la sua volont\u00e0 di prendere alla lettera i libri di Harding, specialmente \"Il ruolo dell'Occidente\". Laureato brillantemente a Harvard, arriva in Vietnam con la Missione Americana di Aiuto Economico e non ha esperienza diretta della guerra. \u00c8 stato allevato per restare fedele ai suoi principi morali e a mostrare rispetto ed educazione, specialmente verso le donne. Si innamora di Phuong e le offre una vita migliore di quella che lui crede lei abbia. La sua innocenza e la sua giovinezza per\u00f2 sono pericolose e portano non solo alla perdita di Phuong per Fowler, ma anche ad una tragedia pi\u00f9 grande. La sua personalit\u00e0 \u00e8 in netto contrasto con quella di Fowler.\nPhuong, l'amante di Fowler all'inizio del romanzo, \u00e8 una bella e giovane vietnamita che sta con lui per avere sicurezza e protezione, e lo lascia per la stessa ragione. Fowler d\u00e0 per scontato che lei sia la sua compagna, invece Pyle la vede come un fiore delicato che deve essere protetto, ma Greene non chiarisce mai se \u00e8 vera l'una o l'altra cosa. Il desiderio di Pyle per Phuong \u00e8 interpretato da molti critici come parallelo al suo desiderio di un Vietnam del Sud non comunista. Il personaggio di Phuong non \u00e8 mai sviluppato o rivelato del tutto. Lei non \u00e8 capace di mostrare le sue emozioni, mentre la sorella maggiore decide per lei. Il suo nome (ma non il suo personaggio) \u00e8 ispirato a un'amica di Greene.\nVigot, un ispettore francese della S\u00fbret\u00e9, investiga sulla morte di Pyle. \u00c8 un uomo diviso tra la volont\u00e0 di fare il suo dovere (investigare sulla morte di Pyle e interrogare Fowler) e il desiderio di fare del suo meglio per il Paese (lasciar perdere la questione). Lui e Fowler sono stranamente simili per alcuni versi, entrambi leggermente cinici e stanchi del mondo; da qui la loro discussione su Blaise Pascal. Ma sono separati dalla fede religiosa: Vigot \u00e8 un cattolico-romano e Fowler \u00e8 ateo.\nSignificato letterario e fortuna.\nDopo la sua pubblicazione negli U.S.A. nel 1956, il romanzo fu largamente condannato come antiamericano. Fu criticato dal \"New Yorker\" per aver ritratto gli americani come assassini, soprattutto per una scena dove una bomba esplode tra la folla. Secondo il critico Philip Stratford, citato nell'articolo \"The Quiet American\" da Joe Nordgren, \u201ci lettori americani erano furiosi forse non tanto per il ritratto preconcetto dell'innocenza americana ottusa e distruttiva e per l'idealismo di Alden Pyle, ma perch\u00e9 in questo caso tale ritratto era realizzato con tale compiaciuta acidit\u00e0 da un inglese snob della middle-class, Thomas Fowler, che tutti gli americani erano troppo inclini a identificare proprio con Greene.\nComunque il romanzo ebbe successo in Inghilterra e negli anni ha acquistato sempre pi\u00f9 fama e considerazione, con la trasposizione cinematografica del 1958 e quella del 2002, un film prodotto dalla Miramax, con gli attori Michael Caine e Brendan Fraser (Caine ha ricevuto una nomination all'Oscar come miglior attore).\nNegli ultimi anni molti hanno fatto un parallelismo tra la condanna di Greene di quello che lui considerava un ignorante, prepotente e idealistico intervento americano in Vietnam, e il corso della guerra in Iraq.\nAllusioni e riferimenti.\nI \"Pensieri\" di Blaise Pascal, e precisamente la \"Scommessa di Pascal\" - \u201cPesiamo il guadagno e la perdita, scommettendo che Dio esiste, valutiamo queste due possibilit\u00e0. Se vinci, vinci tutto; se perdi, non perdi niente\u201d.\nFowler afferma di non essere un berkeleyano, un riferimento alle idee di George Berkeley.\nFowler cita a Pyle parte dello \"Spectator Ab Extra\" di Arthur Hugh Clough, e \"Amours de Voyage\" di Clough \u00e8 incluso nella prefazione.\nAllusioni storiche, geografiche e scientifiche.\nQuesto romanzo \u00e8 ambientato durante la prima Guerra d'Indocina e nomina citt\u00e0 come Saigon, Haiphong e Hanoi. Anche se si tratta di un romanzo, il libro cita e coinvolge persone e gruppi reali, come i Vietminh e Trinh Minh Th\u00e9.\nStoria della pubblicazione.\nQuesto romanzo fu pubblicato per la prima volta in Gran Bretagna nel 1955 da William Heinemann Ltd. Fu pubblicato per la prima volta negli Stati Uniti nel 1956 da Viking Press, Inc. Il codice ISBN dell'edizione americana \u00e8 0-09-947839-0."}
{"id": "1789471", "revid": "124284530", "url": "https://it.wikipedia.org/wiki?curid=1789471", "title": "Le Mans Prototype", "text": "Un Le Mans Prototype (abbreviato comunemente con la sigla LMP) \u00e8 una vettura da competizione senza alcun vincolo di produzione minima, costruita secondo le prescrizioni riguardanti le misure di sicurezza stabilite dalla FIA e il regolamento tecnico dell'Automobile Club de l'Ouest (ACO). Si tratta di Sport Prototipi biposto costruiti esclusivamente per gareggiare nelle competizioni automobilistiche in circuito, utilizzati nello specifico in gare del genere \"Endurance\", cio\u00e8 di resistenza; attualmente i regolamenti tecnici ACO LMP disciplinano le seguenti competizioni: 24 Ore di Le Mans (da cui trae origine il nome), FIA World Endurance Championship (che sostituisce dal 2012 la Intercontinental Le Mans Cup), Le Mans Series, American Le Mans Series e Asian Le Mans Series.Concepite dall'Automobile Club de l'Ouest (ACO), sono le vetture da corsa a ruote coperte pi\u00f9 veloci utilizzate in circuiti stradali; per costo e tecnologia sono paragonabili alle auto di Formula 1, comprese le velocit\u00e0 massime raggiungibili.\nAnche se conosciute come \"Le Mans Prototype\", in passato sono stati usati vari nomi a seconda della serie in cui hanno militato: nei campionati della FIA erano chiamate \"Sports Racing Prototypes\" (SRP), mentre nel campionato americano IMSA erano identificate come \"World Sports Cars\" (WSC). Dal 2004 le serie mondiali hanno adottato la sigla \"LMP\" (Le Mans Prototype).\nStoria.\nIl primo passo verso i \"LMP\" avvenne nel 1992 in occasione della 24 Ore di Le Mans. Nel tentativo di aumentare le vetture della Categoria Gruppo C normalmente impegnate nel Campionato del mondo sportprototipi, l'ACO concesse alla pi\u00f9 vecchia Porsche 962 (esclusa dal campionato in quanto non conforme al nuovo regolamento tecnico FIA \"Sport 3,5 litri\") la partecipazione entrando nella nuova \"Categoria 3\". Anche piccoli prototipi equipaggiati con motori derivati dalla grande serie che correvano nei campionati nazionali furono ammessi nella nuova \"Categoria 4\".\nTuttavia alla fine del 1992, a causa della crisi in cui versava il Campionato del mondo sportprototipi la FIA decise per la sua soppressione ed anche il competitivo Campionato Giapponese Prototipi ne risent\u00ec pesantemente; ormai i costosi prototipi del Gruppo C correvano solo a Le Mans. Con la fine del Gruppo C, l'ACO permise alle Gran Turismo stradali di competere per la prima volta dopo molti anni, mentre allo stesso tempo realizz\u00f2 il regolamento tecnico di categoria \"Le Mans Prototype\" (LMP). Le automobili hanno continuato ad usare la stessa formula fino al 1992, ma poi l'ACO sostitu\u00ec le Gruppo C con i \"Le Mans Prototype\" nel 1994. Due codici di categoria sarebbero stati emanati, con le \"LMP1\" con motori di grande potenza solitamente turbocompressi e le \"LMP2\" con motori derivati dalla produzione di serie di potenza pi\u00f9 modesta. Entrambi i regolamenti tecnici prevedevano vetture di tipo sport, cio\u00e8 con posto di guida aperto. Allo stesso tempo, l'IMSA annunci\u00f2 la fine delle proprie vetture \"Gran Turismo Prototipo\" (GTP), sostituite da nuove sport aperte con regolamento tecnico equivalente a quello LMP1.\nQuesta formula continu\u00f2 fino al 1996, con molti fornitori che abbracciarono il LMP e WSC, includendo Ferrari, Porsche e Mazda.\nNel 1997, fu lanciata la prima serie europea \"LMP\",la \"International Sports Racing Series\", con regolamenti simili a quelli LMP1/WSC e LMP2; queste vetture erano chiamate dalla FIA \"SR1\" e \"SR2\".\nIl 1999 fu un anno di grande espansione per l'ACO, che a seguito dell'annullamento del campionato di IMSA GT alla fine di 1998, permise la creazione della American Le Mans Series, nella quale sarebbero stati utilizzati gli stessi regolamenti tecnici delle autovetture della 24 Ore di Le Mans, fu quindi il primo campionato ad utilizzare il nome di \"LMP\". Allo stesso tempo, l'ACO modific\u00f2 i propri regolamenti della categoria LMP: la classe pi\u00f9 piccola, \"LMP2\", veniva eliminata e sostituita da un nuovo tipo di vetture, le \"LM-GTP\" (\"Le Mans Gran Turismo Prototipo\"), queste erano realmente sviluppi di automobili stradali in produzione (sebbene limitatissima) dai grandi contenuti tecnici e prestazionali (esempio lampante la Toyota GT-One), che l'ACO considerava troppo avanzate e veloci per rientrare nella classe \"Gran Turismo\", perci\u00f2 vennero promosse a prototipi (con stesso peso minimo dei LMP, 900\u00a0kg).\nNel 2000 altri cambiamenti ai regolamenti LMP, poich\u00e9 l'ACO divise le vetture sport a guida aperta, in due classi: \"LM-P900\" e \"LM-P675\"; i numeri denotavano i chili di ciascuna classe. Gli LM-P900 erano pi\u00f9 potenti e veloci ma pi\u00f9 pesanti e ingombranti; gli LM-P675 pi\u00f9 piccoli, agili e lenti. I regolamenti tecnici furono concepiti per consentire a entrambe le classi di competere per la vittoria assoluta. Audi, Chrysler, Cadillac e Panoz scesero in campo negli LM-P900, mentre la MG fu l'unico costruttore a schierarsi con un LM-P675. La classe LM-GTP inoltre continu\u00f2 con Bentley, unica squadra a sviluppare un prototipo chiuso dopo i cambiamenti del 2000.\nAl di fuori della 24 Ore di Le Mans, i regolamenti tecnici delle sportcars della FIA non erano pi\u00f9 simili a quelli LMP: la classe LM-P675 aveva motori pi\u00f9 potenti e affidabili rispetto ai prototipi FIA SR2; i prototipi LM-P900 a loro volta divergevano per alcune caratteristiche dagli equivalenti FIA SR1, anche se i motori erano simili. Ne consegu\u00ec che le squadre del campionato FIA Sportscar dovettero apportare modifiche alle vetture per poter gareggiare a Le Mans, nella nuova \"European Le Mans Series\" o in American Le Mans Series. I team erano per\u00f2 poco propensi a modificare le auto per l'uno o per l'altro campionato, e alla fine entrambe le serie europee furono cancellate per scarso numero di partecipanti; invece le richieste per correre a Le Mans erano sempre numerose e infatti la maggior parte dei team ader\u00ec alla normativa ACO.\nLa categoria LM-P675 fu un flop, perch\u00e9 i prototipi montavano motori piccoli e senza l'affidabilit\u00e0 necessaria a competere per la vittoria assoluta, anche col vantaggio di un minor peso. La normativa tecnica LM-GTP inoltre fu considerata ridondante, poich\u00e9 le auto avevano ben poche differenze dagli LM-P900. Quindi i regolamenti furono cambiati in \"LM-P1\" e in \"LM-P2\", con la classe superiore ancora una volta dotata di motori pi\u00f9 grandi e potenti. Nell'intenzioni dell'ACO la classe LM-P2 non \u00e8 pi\u00f9 destinata a lottare per i vertici della classifica assoluta nelle corse, ed \u00e8 consigliata ai privati. Poich\u00e9 la classe \"LM-GTP\" era stata eliminata, sia i LM-P1 che i LM-P2 potevano sino al 2016 essere a guida aperta o chiusa, cio\u00e8 \"spyder\" o \"coup\u00e9\". Dal 2017 non sono pi\u00f9 ammesse le \"spyder\".\nA partire dal 2009 l'ACO introdusse la Formula Le Mans, riservata a un campionato monomarca a costi pi\u00f9 accessibili, per attirare alle gare endurance nuove squadre e piloti.\nA partire dal 2011, l'ACO ha nuovamente rivisto alcune caratteristiche tecniche dei prototipi; per diminuire prestazioni e consumi, ha introdotto motori di cilindrata inferiore e con minore frazionamento, abbinabili a sistemi per il recupero dell'energia termica in frenata. I propulsori delle precedenti LMP2 sono diventati prerogativa delle nuove LMP1, mentre le nuove LMP2 sono motorizzate con unit\u00e0 derivate dalla serie.\nA partire dal 2014 FIA e ACO hanno posto maggiormente l'accento sull'efficienza energetica e sui sistemi di recupero dell'energia, in particolare sulle vetture LM-P1\nDal 2015, al posto della \"Formula le Mans\" \u00e8 stata costituita la categoria LM-P3 con unico telaio Oreca e motore Nissan V8, con aerodinamica libera e obbligo di carrozzeria chiusa. Tale categoria, compete nelle serie europea ed Asiatica delle Le Mans Series oltre che nella Michelin Le Mans Cup.\nIl 2020 \u00e8 stato l'ultimo anno che ha visto competere le LMP1, che dal 2021 hanno lasciato il posto alla nuova classe Le Mans Hypercar.\nLe classi.\nA partire dal 2011, le regolazioni tecniche principali per i \"Le Mans Prototype\" sono: \nIl peso minimo \u00e8 di 900\u00a0kg, la capacit\u00e0 massima del serbatoio \u00e8 limitata a 73 litri per i prototipi a benzina e a 63 litri per i diesel. Le ruote hanno un diametro di 18\" e una larghezza di 16\". Sono permessi sistemi per il recupero dell'energia in frenata a condizione che coinvolga un solo asse della vettura.\nNel 2011 in via transitoria possono gareggiare ancora i prototipi conformi al precedente regolamento, limitati per\u00f2 nelle prestazioni da flangiature e pressioni di sovralimentazione pi\u00f9 penalizzanti dei loro motori che possono essere a benzina aspirati fino a 6.000 cm\u00b3, sovralimentati fino a 4.000 cm\u00b3; i motori diesel cilindrata massima di 5.500\u00a0cm\u00b3. Nessun limite sul numero di cilindri per qualsiasi tipo di motore. Sono inoltre consentiti motori derivati dalla produzione di serie, prodotti in almeno 1.000 unit\u00e0 all'anno con specifiche del regolamento ACO \"Gran Turismo 1\" (LM-GT1). La capacit\u00e0 massima del serbatoio \u00e8 limitata a 75 litri per i prototipi a benzina e a 66 litri per i diesel; il peso \u00e8 di 900\u00a0kg per i benzina e di 930 per i diesel.\nLe LMP1 sono andate in pensione nel 2020, sostituite dalla stagione 2021 dalle Le Mans Hypercar.\nIl peso minimo \u00e8 di 900\u00a0kg, il serbatoio del combustibile ha una capacit\u00e0 massima di 75 litri, le ruote hanno un diametro di 18\" e una larghezza di 14\". Una vettura completa non deve costare pi\u00f9 di \u20ac 345.000, mentre il motore ha un costo massimo di \u20ac 75.000.\nNel 2011 in via transitoria possono gareggiare ancora i prototipi conformi al precedente regolamento, limitati per\u00f2 nelle prestazioni da flangiature e pressioni di sovralimentazione pi\u00f9 penalizzanti dei loro motori che possono essere: aspirati limitati a 3.400\u00a0cm\u00b3 con un massimo di otto cilindri e a 4.000\u00a0cm\u00b3 per i motori derivati dalla produzione di serie prodotti in almeno 1.000 unit\u00e0 all'anno e aderenti alla normativa LM-GT2. Motori sovralimentati con cilindrata massima di 2.000\u00a0cm\u00b3 e massimo 6 cilindri: consentito un unico turbocompressore a singola fase. Sono permessi anche motori diesel, ma derivati dalla produzione di serie (almeno 10.000 unit\u00e0 all'anno) con cilindrata massima di 4.400\u00a0cm\u00b3. Il serbatoio di combustibile ha una capacit\u00e0 massima di 80 litri ed il peso della vettura \u00e8 di 825\u00a0kg.\nLa vettura, di fatto una \"Courage LC75\" rivisitata dal costruttore Francese Oreca, che ha rilevato le attivit\u00e0 della Courage Comp\u00e9tition sul finire del 2007, \u00e8 stata progettata in un'ottica di contenimento dei costi di acquisto e manutenzione per renderla accessibile al maggior numero di squadre, i cui bilanci si sono ridotti a causa della recessione economica mondiale.\nDal 2017 l'International Motor Sports Association (IMSA) utilizza vetture di classe LMP3 come classe sportprototipo denominata Prototype Challenge (PC), permettendo cos\u00ec al veicolo di correre oltre nelle serie gestite dall'Automobile Club de l'Ouest (ACO) anche nelle serie IMSA.\nLe vetture LMP3 che gareggiano nell'European Le Mans Series (LMP3), nell'Asian Le Mans Series (LMP3) e nell'IMSA (PC) non sono ammesse nel FIA World Endurance Championship (WEC) e alla 24 Ore di Le Mans gara che fa parte del campionato WEC.\nCaratteristiche tecniche.\nPer limitare le potenze massime ed ottenere l'equivalenza tra i motori, il regolamento impone l'apposizione di flange di restrizione (dette air restrictor), di diverso diametro in base a cilindrata e sistema di alimentazione. Attualmente ai prototipi chiusi sono concesse strozzature sui condotti di aspirazione pi\u00f9 generose al fine di compensare la potenza assorbita per il funzionamento del loro sistema di climatizzazione obbligatorio, (all'interno dell'abitacolo non si devono superare i 32\u00a0\u00b0C, salvo il caso in cui la temperatura ambiente sia superiore a tale valore; in tal caso il massimo consentito per la temperatura interna \u00e8 lo stesso della temperatura esterna).\nPer contenere gli inevitabili e costanti progressi tecnici, l'ACO si riserva la facolt\u00e0 di rallentare i prototipi aumentando le strozzature sui loro condotti di aspirazione; il metro di paragone \u00e8 il giro in gara sul Circuit de la Sarthe a Le Mans, che non deve scendere sotto il tempo di 3:30.000, o vengono inflitte restrizioni maggiori.\nSono consentiti biocombustibili in entrambe le categorie, in particolare benzina con etanolo al 10% e biodiesel. Entrambi i regolamenti delle due classi permettono la conformazione aperta o chiusa del posto di guida (l'automobile chiusa deve avere un tergicristallo, un tetto e portelli da ogni lato). Anche se nella realt\u00e0 non c'\u00e8 un passeggero, le automobili devono essere destinate a 2 persone. In pratica, la zona vuota dell'abitacolo \u00e8 utilizzata solitamente per ospitare apparecchi elettronici, batterie, estintori.\nLe dimensioni sono limitate ad un massimo di 4.650\u00a0mm di lunghezza, di 2.000\u00a0mm di larghezza e di 1.030\u00a0mm d'altezza (dalla parte inferiore della carrozzeria, non da terra). L'alettone posteriore che aveva una larghezza massima di 2.000\u00a0mm, con le norme introdotte nel 2009 \u00e8 largo al massimo 1.600\u00a0mm; i dischi dei freni hanno un diametro massimo di 38\u00a0cm. La carrozzeria deve inoltre coprire tutti gli elementi meccanici dell'automobile, e renderli invisibili quando l'automobile \u00e8 osservata direttamente dalla parte anteriore, di lato, o dalla parte superiore.\nI fari anteriori devono emettere un fascio di luce bianca, per distinguerli dalle pi\u00f9 lente Gran Turismo che invece devono averli gialli, per agevolare i sorpassi.\nSulle due fiancate, accanto al numero di gara, vi sono inoltre tre piccoli cerchi verticali composti da led, che tramite telemetria si accendono in tempo reale durante la corsa: se il prototipo occupa la prima posizione \u00e8 acceso solo un led, due se secondo, tre se terzo; il sistema \u00e8 stato ideato per permettere agli spettatori di capire chi occupa le zone alte della classifica; i led sono rossi per le P1 e azzurri per le P2.\nNel Campionato americano American Le Mans Series, il recente aggiornamento al regolamento tecnico ACO \u00e8 stato solo parzialmente recepito dall'organizzatore locale, la IMSA, che dovendo far fronte ad un marcato calo dei partecipanti nella categoria prototipi ha cercato di privilegiare lo spettacolo promuovendo il confronto diretto tra prototipi LM-P1 e LM-P2, che invece l'ACO ha voluto evitare. Importanti differenze riguardano il peso dei prototipi: gli LM-P1 hanno un peso minimo di 925\u00a0kg contro gli 800\u00a0kg degli LM-P2, e inoltre il serbatoio delle vetture LM-P2 \u00e8 di 90 litri anzich\u00e9 80.\nLe limitazioni alle prestazioni delle P1 e P2 hanno portato come conseguenza l'applicazione di flange ai motori delle Formula Le Mans, allo scopo di mantenere il divario prestazionale del monomarca rispetto alle altre categorie.\nInnovazioni regolamentari per il 2014.\nA partire dalla stagione agonistica 2014 FIA e ACO hanno imposto per la categoria LMP1 una riduzione del 30% nel consumo di carburante, mentre sar\u00e0 maggiore l'energia recuperata dai dispositivi ibridi presenti a bordo, limitati a due e circa quattro volte pi\u00f9 potenti rispetto ai dispositivi utilizzati nel 2013. Complessivamente la potenza delle vetture non dovrebbe variare, mentre la riduzione di 10\u00a0cm nella larghezza anteriore e una veste aerodinamica pi\u00f9 semplificata, dovrebbe fare aumentare la velocit\u00e0 massima ma ridurre quella di percorrenza della curva. Con un innalzamento dei tempi sul giro che a Le Mans \u00e8 stato stimato nell'ordine di 2\" circa.\nPertanto i motori non saranno soggetti a nessuna restrizione o regola in merito alla cilindrata oppure all'architettura. Cos\u00ec come \u00e8 stata eliminata ogni restrizione sulla pressione di sovralimentazione oppure sull'aspirazione per i motori atmosferici. Del tutto libera anche la pressione di iniezione nei sistemi di alimentazione, mentre il peso minimo \u00e8 stato ridotto a 850\u00a0kg per le vetture \"normali\" e a 870\u00a0kg per le ibride.\nLa Porsche \u00e8 stata la prima a collaudare la sua vettura gi\u00e0 conforme al nuovo regolamento 2014.\nInnovazioni regolamentari per il 2017.\nPer la classe LMP2 sono state introdotte molte novit\u00e0:\nDa segnalare che la categoria \u00e8 stata adottata come categoria di prototipi principali dall'americana IMSA per l'United Sportscar Championship, ribattezzata \"Daytona Prototype International\" (DPi) con alcune variazioni, come la possibilit\u00e0 di adottare diverse motorizzazioni omologate e alcune personalizzazioni aerodinamiche, allo scopo di attirare le grandi case costruttrici.\nVetture LMP.\nAlcuni tra i pi\u00f9 importanti prototipi a regolamento ACO, categoria LMP:"}
{"id": "1789483", "revid": "58420", "url": "https://it.wikipedia.org/wiki?curid=1789483", "title": "Plabutschtunnel", "text": ""}
{"id": "1789495", "revid": "713714", "url": "https://it.wikipedia.org/wiki?curid=1789495", "title": "Anna Paola Concia", "text": "Biografia.\nHa studiato all'ISEF dell'Aquila. Ha cominciato a fare politica negli anni ottanta nel Partito Comunista Italiano, passando poi al Partito Democratico della Sinistra, in seguito ai Democratici di Sinistra (per i quali \u00e8 stata responsabile per lo sport) ed infine al Partito Democratico.\nNel 1998 \u00e8 stata fra le fondatrici in Italia dell'associazione \"Emily\", che sostiene l'impegno in politica delle donne.\nDopo aver fatto \"coming out\", nel 2000, ha iniziato ad impegnarsi per i diritti civili di lesbiche, gay, bisessuali e transgender. In seguito \u00e8 diventata portavoce e componente del direttivo nazionale di \"Gayleft\", la consulta LGBT dei DS. Poi ha assunto il ruolo di portavoce del tavolo nazionale LGBT del PD. \u00c8 stata una dei primi deputati dichiaratamente omosessuale nella storia della Repubblica italiana.\nAlle elezioni politiche italiane del 2008 \u00e8 stata candidata in Puglia per il PD, suscitando alcune critiche. Il 4 giugno 2008 ha presentato alla Camera dei deputati, insieme ai parlamentari del PD Barbara Pollastrini e Gianni Cuperlo, la proposta di legge \"Misure contro gli atti persecutori e contro la discriminazione e la violenza determinate dall'orientamento sessuale o dall'identit\u00e0 di genere.\" Ad agosto dello stesso anno si present\u00f2 tra i controfirmatari del progetto di legge n. 1606 denominato \"Disposizioni in materia di consenso informato e di dichiarazioni di volont\u00e0 anticipate nei trattamenti sanitari al fine di evitare l'accanimento terapeutico, nonch\u00e9 in materia di cure palliative e di terapia del dolore\".\nIl 23 giugno 2009 \u00e8 stata protagonista assieme al parlamentare PD Jean-L\u00e9onard Touadi di una campagna ARCI contro le discriminazioni e il razzismo.\nIl 30 settembre 2009 ha partecipato ad un tavolo di confronto sui diritti civili organizzato da CasaPound: per tale decisione ha ricevuto molti attacchi politici da sinistra e nel giugno 2010 \u00e8 stata contestata violentemente al Pride di Napoli da un gruppo di appartenenti ai centri sociali. Sempre nel 2009, \u00e8 stata nominata presidente del \"Forum Diritti\" del Partito Democratico dal 2009 dall'allora segretario nazionale Pier Luigi Bersani, in rappresentanza della mozione Marino.\nIl 2 ottobre 2009, la commissione giustizia della Camera dei deputati ha adottato un testo base, presentato da Anna Paola Concia e costituito da un singolo articolo, che tra le circostanze aggravanti comuni previste dall'articolo 61 del codice penale inseriva anche quella inerente all'orientamento sessuale. Tale testo \u00e8 stato poi bocciato il 13 ottobre 2009 dalla maggioranza di governo su una pregiudiziale di costituzionalit\u00e0 sollevata dall'Unione di Centro.\n \nNel maggio 2011 Concia ha presentato una nuova versione della proposta di legge che prevedeva l'aggravante per i reati con movente omofobo; nonostante l'appoggio dell'allora ministro per le pari opportunit\u00e0 Mara Carfagna, che aveva anche collaborato alla stesura del testo, la Commissione ha bocciato nuovamente la proposta. In seguito a questo ennesimo rifiuto, la Concia ha dato le dimissioni da relatrice della proposta di legge.\nAlle elezioni politiche del 2013 \u00e8 candidata per il Senato in Abruzzo, numero tre della lista PD dietro a Stefania Pezzopane e a Franco Marini, risultando tuttavia non rieletta. Si \u00e8 trasferita quindi a Francoforte, lavorando come consulente per ITKAM, la Camera di Commercio Italiana per la Germania, occupandosi di \"business development\" e promozione delle aziende italiane all'estero.\nA settembre 2015 entra nel consiglio d'amministrazione di Firenze Fiera, designata dalla Camera di Commercio di Firenze. Nella primavera 2016 si candida con il PD a sostegno di Roberto Giachetti per le elezioni comunali di Roma e ottiene 2282 preferenze, senza essere eletta.\nA febbraio 2017 viene nominata dal sindaco Dario Nardella assessore del comune di Firenze, succedendo a Nicoletta Mantovani, con delega per cooperazione e relazioni internazionali, fiere, congressi, marketing territoriale, attrazione di investimenti e turismo. Nel luglio del 2018 viene sostituita dal sindaco Nardella.\nNel 2019 \u00e8 coordinatrice del comitato organizzatore Didacta Italia 2019, la fiera sul mondo della scuola, dedicata a Leonardo da Vinci. La manifestazione \u00e8 inserita dal MIUR fra gli eventi previsti dal piano pluriennale di formazione docenti.\nVita privata.\nIl 5 agosto 2011 si \u00e8 unita civilmente con la sua compagna, la criminologa tedesca Ricarda Trautmann. La cerimonia si \u00e8 svolta nella citt\u00e0 tedesca di Francoforte con amici e parenti.\nL'unione civile dell'unico parlamentare italiano dichiaratamente omosessuale \u00e8 stata definita dalla stampa italiana \"matrimonio\" e ha sollevato alcune polemiche politiche. Dopo l'unione Ricarda Trautmann ha assunto il cognome della Concia. Nell'ottobre 2012 la coppia ha presentato un ricorso presso il tribunale civile di Roma per chiedere che l'unione fosse formalmente riconosciuta anche in Italia; la richiesta \u00e8 stata respinta dal tribunale, e Concia ha annunciato ricorso presso la Corte europea dei diritti dell'uomo."}
{"id": "1789505", "revid": "89688", "url": "https://it.wikipedia.org/wiki?curid=1789505", "title": "Carole Feuerman", "text": "Biografia.\nCarole Feuerman \u00e8 una scultrice iper-realista, frale pi\u00f9 note in questo genere. Nel 2004 ha partecipato alla mostra \"An American Odyssey 1945-1980\" insieme ad alcuni fra i pi\u00f9 promettenti artisti americani del dopoguerra.\nCarriera.\nLa mostra monografica presso QCC Art Museum intitolata \"Resin to Bronze Topographies\" (catalogo con testi critici di John Yau and Donald Kuspit) \u00e8 stata seguita dall'installazione di uno dei suoi lavori presso la collezione permanente del Grounds for Sculture.\nI suoi lavori sono presenti in varie collezioni private, fra cui quelle di Bill e Hillary Clinton, di Henry Kissinger e di Michail Gorba\u010d\u00ebv, e in alcuni musei come il Metropolitan Museum of Art di New York, l'Ermitage di San Pietroburgo, il Fort Lauderdale Museum of Art, il Bass Museum, il Boca Raton Museum, e la Forbes Magazine Art Collection.\nNel marzo 2007 ha tenuto il suo secondo workshop al Metropolitan Museum of Art dal titolo \"La Escultura, La Tecnica\", organizzato dalla curatrice del dipartimento educazione del museo, Rosa Tejada. Nel giugno 2007 ha tenuto la mostra monografica \"By the Sea\", curata da John T. Spike, presso InParadiso Gallery (Giardini della Biennale, Castello 1260, Venezia), durante la Biennale di Venezia. Sempre a Venezia, nel settembre 2007 ha partecipato a \"Open 2007\", una mostra di scultura internazionale curata da Paolo de Grandis, in concomitanza con il Festival del Cinema di Venezia.\nA New York le sue opere possono essere ammirate presso la Galleria Jim Kempner, con la mostra \"People Places and Things\", curata by Dru Arstark, che ha ospitato nel loro cortile interno la monumentale scultura \"The Survival of Serena\". A San Francisco \u00e8 rappresentata dalla Galleria Scott Richards. La mostra \"Lust &amp; Desire\" si \u00e8 svolta nel 2008 all'Art-st-Urban di Lucerna, a cura di Peter Frank e del direttore Gertrude Kohler-Aeschlimann (catalogo con testi critici di Stephen C. Foster e Peter Frank).\nIn Italia e a Londra \u00e8 rappresentata dalla Galleria Moretti, dove alcuni dei suoi bronzi pi\u00f9 rappresentativi sono stati esposti presso la sede inglese. Dal novembre 2008 fino a febbraio 2009 si \u00e8 svolta una mostra retrospettiva itinerante all'Amarillo Art Museum del Texas, a cura di Graziella Marchicelli. Nell'ottobre 2009 \"Gloria\", uno dei suoi primi dipinti degli anni '80, ha fatto parte di un gruppo di mostre itineranti al San Antonio Museum of Art intitolata \"Psychedelic \u2013 Optical Visionary Art since the 60's\".\nLa scultura \"Grande Catalina\" \u00e8 stata selezionata per la pubblicazione nel libro di Antony Mason e John T. Spike \"A History of Western Art\" nella sezione chiamata \"New Media: New York Directions\". La sua scultura \"Scuba\" \u00e8 stata battuta in asta il 2 aprile 2008 presso Sotheby's di New York."}
{"id": "1789507", "revid": "262457", "url": "https://it.wikipedia.org/wiki?curid=1789507", "title": "Lushan", "text": ""}
{"id": "1789520", "revid": "2043462", "url": "https://it.wikipedia.org/wiki?curid=1789520", "title": "Enrichetta di Borbone-Francia", "text": "Biografia.\nL'infanzia.\nLe gemelle nacquero al Palazzo di Versailles il 14 agosto 1727. Era la minore delle due gemelle e di conseguenza era nota alla corte di suo padre come \"Madame Seconde\". Come figlia del re, era una \"fille de France\". Successivamente fu nota come \"Madame Henriette\".\nEnrichetta era la preferita del padre. Mentre le sue sorelle pi\u00f9 giovani furono mandate presso l'Abbazia di Fontevraud nel 1738 per essere allevate, Enrichetta Anna crebbe a Versailles. Fu affidata alle cure di Marie Isabelle de Rohan, \"duchesse de Tallard\". Trascorse la sua infanzia a Versailles con le sue sorelle Luisa Elisabetta e Adelaide e il loro fratello minore, il Delfino di Francia.\nProgetti matrimoniali.\nSua sorella gemella si trasfer\u00ec in Spagna nel 1739 per sposare l'Infante Filippo di Spagna, un figlio minore di Filippo V di Spagna. Enrichetta fu abbattuta per essere stata separata da sua sorella gemella, e si rifugi\u00f2 ulteriormente nella sua musica. Dopo la partenza di Luisa Elisabetta, gli occhi della corte si focalizzarono sulla pi\u00f9 riservata delle due gemelle. Enrichetta si innamor\u00f2 di suo cugino, Luigi Filippo d'Orl\u00e9ans, \"duc de Chartres\", l'erede del Casato d'Orl\u00e9ans, e i due desideravano sposarsi. Al Re inizialmente piaceva l'idea, ma cambi\u00f2 parere poich\u00e9 avrebbe dovuto elevare lo status della famiglia Orl\u00e9ans e sfidare i diritti di successione francesi del re spagnolo se il Delfino Luigi fosse morto senza figli.\nIl matrimonio non era pi\u00f9 un'opzione. I due si allontanarono, e, come le sue sorelle pi\u00f9 giovani, Enrichetta non si spos\u00f2 mai.\nVita a Versailles.\nEnrichetta era appassionata di musica, come lo dimostra il ritratto di Jean-Marc Nattier. Il suo strumento preferito era la viola da gamba, che studi\u00f2 con Jean-Baptiste Forqueray.\nSua cognata, l'Infanta Maria Teresa di Spagna, la prima moglie di suo fratello, mor\u00ec di parto nel 1746. Enrichetta apprezzava la sua seconda cognata, e influenz\u00f2 suo fratello, che portava il lutto per la sua prima consorte, a relazionarsi meglio con lei.\nCrescendo al Palazzo di Versailles, Enrichetta era in costante contatto con le amanti di suo padre, la pi\u00f9 famosa dei quali fu Madame de Pompadour. I figli del re disprezzavano Madame de Pompadour perch\u00e9 a causa sua, il loro padre trascurava la loro madre, la regina. Con suo fratello il Delfino, e sua sorella, \"Madame Ad\u00e9la\u00efde\", chiamava la potente amante, \"Maman Putain\". Quando Luisa Elisabetta torn\u00f2 da Parma per una lunga visita a Versailles nel 1748, lei e \"Madame de Pompadour\" diventarono amiche intime. Ci\u00f2 port\u00f2 ad un allontanamento temporaneo tra le sorelle.\nLa morte.\nEnrichetta mor\u00ec di vaiolo il 10 febbraio 1752 all'et\u00e0 di ventiquattro anni. Fu sepolta nella Basilica di Saint Denis. La sua tomba, come altre tombe reali, fu profanata durante la Rivoluzione francese,ma le sue ossa furono riesumate nel 1800,poste in una tomba a Saint-Denis vicino alla sorella Elisabetta.\nI suoi nipoti includevano Luigi XVI, Louis XVIII, e Carlo X, e Ferdinando, Duca di Parma. Ebbe come nipoti Madame \u00c9lisabeth, Clotilde, Regina Consorte di Sardegna, e la Regina Consorte di Spagna Maria Luisa."}
{"id": "1789521", "revid": "228587", "url": "https://it.wikipedia.org/wiki?curid=1789521", "title": "Coro Alpino Lecchese", "text": "Il Coro Alpino Lecchese \u00e8 un coro di ispirazione popolare di sole voci maschili, fondato nel 1951 da un gruppo di giovani che si riunivano presso l'oratorio San Luigi di Lecco. Il primo presidente \u00e8 stato Don Giuseppe Tagliabue ed il primo maestro Danilo Bertani dalla fondazione al 1964. A lui \u00e8 succeduto il maestro Angelo Mazza che ha diretto il gruppo dal 1965 al 1972 per poi lasciare la guida al maestro Francesco Sacchi dal 1973 al 2016.\nDal 2016 ad oggi alla guida del coro \u00e8 preposto il maestro Francesco Bussani.\nIl coro \u00e8 composto da 35 elementi.\nIl 20 dicembre 2007 si \u00e8 esibito al Concerto della Coralit\u00e0 di Montagna tenutosi presso la sala della Lupa di Montecitorio - Camera dei deputati di Roma presentando i brani: \"El Resegun\" - \"La sposa morta\" - \"La Valle\"."}
{"id": "1789522", "revid": "1573940", "url": "https://it.wikipedia.org/wiki?curid=1789522", "title": "Chiesa di San Francesco (Ascoli Piceno)", "text": "La chiesa di San Francesco \u00e8 tra i monumenti che, insieme al palazzo dei Capitani, allo storico Caff\u00e8 Meletti ed ai palazzetti porticati, delimitano piazza del Popolo, di cui costituisce lo scenografico sfondo, cuore della citt\u00e0 di Ascoli Piceno.\nAntonio Rodilossi la descrive come uno dei pi\u00f9 interessanti esempi italiani di architettura francescana, nonch\u00e9 la chiesa francescana pi\u00f9 rappresentativa della regione Marche. Essa costituisce il centro di un complesso monumentale composto anche dai due chiostri annessi: il Chiostro Maggiore ed il Chiostro Minore.\nStoria.\nLa chiesa nasce per ricordare la visita di san Francesco ad Ascoli Piceno nell'anno 1215 e del santo ne conserva il nome, pur essendo stata dedicata e consacrata, il 24 giugno 1371, a san Giovanni Battista dal vescovo Giovanni Acquaviva.\nL'onda emotiva generata dalla predicazione del poverello di Assisi scosse la vita e l'animo di molti ascolani tra cui trenta giovani che indossarono il saio e divennero seguaci del santo dando origine alla prima comunit\u00e0 francescana ascolana dei frati minori conventuali, alle pendici del Colle San Marco, gi\u00e0 sede di eremitaggi sin dall'epoca benedettina; successivamente l'ordine ebbe un suo luogo di residenza pi\u00f9 stabile, appena al di fuori delle mura cittadine, presso la zona di Campo Parignano.\nNell'anno 1257 papa Alessandro IV ed il ministro generale san Bonaventura concessero ai frati l'autorizzazione di potersi trasferire all'interno della citt\u00e0 e di poter alienare il loro precedente convento, ponendo fine ad un'accesa discussione con gli Agostiniani, che stavano insediandosi in un convento a breve distanza, e con il vescovo Teodino, che si opponevano fermamente alla nascita di un convento francescano entro le mura della citt\u00e0.\nCon i proventi ricavati dalla vendita la piccola comunit\u00e0 francescana acquist\u00f2 una porzione di suolo in \u00ab\"vico qui scadya nominatur\"\u00bb, l'attuale Piazza del Popolo, ed in questo spazio avvi\u00f2 la costruzione della chiesa e delle pertinenze dei chiostri e del convento che ospit\u00f2 anche i papi Niccol\u00f2 IV e Sisto V.\nLa posa della prima pietra avvenne nel 1258, questa fu benedetta ed inviata dal papa Alessandro IV, sebbene la concreta costruzione dell'edificio religioso incominci\u00f2 solo nel 1262 a causa di varie difficolt\u00e0 che sopravvennero.\nDel progetto iniziale, che una tradizione priva di alcun fondamento assegna all'ascolano Antonio Vipera, sono state individuate tracce in alcuni scavi effettuati informalmente (e senza che rimangano tracce di rilievi) nella zona dell'abside, dal 1966 al 1967. Prevedeva una sola navata con sette absidi e due pilastri centrali a sostegno dell'arco trionfale. Questa impostazione progettuale venne abbandonata all'inizio del XIV secolo quando si inizi\u00f2 la costruzione di un edificio impostato su tre navate separate da dieci pilastri che sorreggevano un soffitto a capriate. Nonostante la struttura fosse ancora incompleta venne consacrata nel 1371. Sebbene sia rimasto sconosciuto l'artefice di queste modifiche e tutti gli storici siano accomunati nell'ipotesi che fu pi\u00f9 di un artista, Pio Cenci dichiara che la paternit\u00e0 della progettazione di stile gotico fu di Fra Bevignate appartenuto all'ordine religioso dei Silvestrini.\nDopo numerose interruzioni la costruzione della chiesa riprese, nel 1443, sotto la direzione di Matteo Roberti da Como, per proseguire sotto la conduzione del milanese Antonio di Giovanni nel 1451. A questo periodo risalgono le cappelle laterali con i matronei che le sovrastano. La torre esagonale posta sul fianco sinistro della chiesa fu costruita attorno al 1444 da Matteo Roberti, mentre la torre che si affaccia su piazza del Popolo venne completata nel 1461.\nNell'anno 1510 venne inaugurato il monumento al papa Giulio II posto nella parte superiore del portale su Piazza del Popolo, fatto realizzare da Bernardino di Pietro da Carona.\nNel 1521, sotto la guida del maestro Giovanni detto Bozo, lombardo, si avvi\u00f2 la costruzione delle due navate laterali. Tra il 1527 ed il 1545 si dette inizio alla costruzione delle volte a crociera della navata centrale; negli anni immediatamente successivi fu completato il rifacimento della copertura con le volte a lunetta delle cappelle ai lati dell'altare maggiore dai maestri Domenico di Antonio e Battista Libertini.\nL'ultimo intervento strutturale sulla chiesa fu la costruzione della cupola, che avvenne tra il 1547 ed il 1549, sotto la direzione di Domenico di Antonio detto \"Barotto\" e Defendente di Antonio detto \"Lupo\". Al XVII secolo risale, infine, il coronamento superiore della facciata principale su via del Trivio.\nLe aggiunte decorative interne, di epoca barocca, furono rimosse negli interventi effettuati tra il 1852 ed il 1858 quando, in base ai criteri del restauro architettonico dell'epoca, si riteneva necessario ricostituire l'aspetto originario dell'edificio, che, al contrario, forse risente negativamente di un'eccessiva fredda austerit\u00e0 che questo restauro le dette.\nEsterno.\nLa facciata principale della chiesa di San Francesco (lunga 26,07 m e alta 23,46) si apre su via del Trivio, a pochi metri dal punto di intersezione dei due assi principali, per cui \u00e8 stato ipotizzato un punto di vista laterale. Essa, caratterizzata da un basamento sporgente che corre lungo tutto il perimetro dell'edificio, \u00e8 interamente composta da blocchi squadrati di travertino ordinati a muratura liscia, si innalza semplice ed imponente e si conclude con un coronamento orizzontale, sulla cui parte inferiore si aprono tre portali gotici di vago carattere veneziano.\nIl portale principale.\nIl portale centrale \u00e8 quello maggiormente interessante per la sua monumentalit\u00e0 e per la ricchezza delle decorazioni; esso potrebbe essere cronologicamente collocato nella seconda met\u00e0 del Trecento, non troppo lontano dunque dalla data di consacrazione della chiesa.\nNell'archivolto a pieno sesto si sussegue una profonda strombatura formata da cinque colonnine che nell'archivolto sono caratterizzate da motivi decorativi differenti rispetto a quelli che compaiono rispetto alle corrispondenti colonnine verticali, che si dividono in due settori: quello superiore, dove i fusti appaiono tutti diversi tra loro: sfaccettate, ottagonali, a spirali, mentre in quello inferiore sono lisci con delle parti consumate, dovuto allo sfregamento per motivi probabilmente di natura devozionale. I capitelli fusi in un'unica fascia propongono differenti fregi floreali confrontando il lato destro e sinistro del portale. \nAi lati dell'ingresso due differenti leoncini stilofori, posti sui capitelli dei pilastrini staccati dal muro, sorreggono colonnine decorate con disegno romboidale a rilievo da cui si innalzano leggeri pinnacoli il cui fusto \u00e8 decorato a dadi, alla cui sommit\u00e0 sono poste le statue di San Francesco e Sant'Antonio.\nL'archivolto, al suo culmine, reca scolpito un agnello, simbolo cristologico, ma anche immagine simbolo della Corporazione dei Lanari di Ascoli che parteciparono concretamente alle spese per la realizzazione della chiesa. Da uno dei dadi dei fusti dei pinnacoli si innesta una ghimberga che culmina nel rilievo raffigurante il Cristo benedicente. L'affresco, cinquecentesco ma rimaneggiato nell'Ottocento, della lunetta, raffigura da sinistra verso destra, sono rappresentati san Giovanni Battista, la Madonna e san Francesco.\nI due portali laterali sono pi\u00f9 semplici. Hanno pinnacoli, archivolto a pieno centro e fasci di colonne. Non si conoscono i nomi degli artisti che li hanno realizzati, sebbene siano ravvisabili somiglianze nelle decorazioni con quelle presenti nelle chiese ascolane dedicate a San Giacomo e ai Santi Vincenzo e Anastasio.\nNello spazio superiore della facciata si apre un oculo, frutto di un ripristino effettuato nel 1951.\nIl fianco meridionale della chiesa si affaccia su piazza del Popolo, sulla quale aggettano due delle sette absidi poligonali e costolate della terminazione orientale del tempio, sulle quali dominano la cupola ed i due agili campanili a sezione esagonale schiacciata.\nNegli spazi tra le absidi, in corrispondenza dei matronei delle cappelle interne, si aprono complessivamente sedici finestroni bifori di stile gotico chiusi da vetri policromi. La loro struttura \u00e8 composta da quattro delicate colonnine tortili che dipanandosi raggiungono la cuspide riccamente decorata da intrecci, trafori, figurazioni ed archetti.\nI fianchi della chiesa sono caratterizzati da una zoccolatura con una fascia che corre ad un terzo dell'altezza.\nIl portale laterale su Piazza del Popolo.\nUn secondo portale in travertino, di gusto gotico, con la porta lignea disegnata da Cola dell'Amatrice, si affaccia su piazza del Popolo e si trova collocato a met\u00e0 della parete esterna, tra la loggia dei Mercanti e la cosiddetta edicola di Lazzaro Morelli. \nSi mostra articolato su un arco a tutto sesto con sfondo a risalto, contornato da tre ordini di colonnine tortili, diverse tra loro.\nI capitelli si fondono in un'unica fascia, arricchita da due ordini alternati di foglie pendule sporgenti. Tale serie di soluzioni decorativi accomuna questo portale a quelli di altre chiese francescane delle Marche, alcuni dei quali, quelli di Montefiore dell'Aso e di Visso, datati rispettivamente 1305 e 1325; pertanto anche per il portale ascolano pu\u00f2 essere attribuibile una datazione ai primi decenni del Trecento\nNella lunetta, scarsamente leggibile, si riconosce, dipinto ad affresco, lo stemma di papa Paolo V.\nIl monumento a Papa Giulio II.\nAl di sopra del portale gotico, in un tempo successivo alla sua posa in opera, fu alloggiato, tra il 1506 ed il 1510, il monumento a papa Giulio II.\nFu realizzato dal maestro Bernardino di Pietro da Carona ed inaugurato il 22 febbraio 1510.\nNella nicchia centrale \u00e8 posta la statua del pontefice seduto in trono e benedicente, al di sopra il Cristo, e nelle nicchie laterali quattro Santi dell'Ordine di San Francesco.\nAlla base della statua papale una lapide reca inciso:\n\u00abIVLIO II PON MAXIMO OB RESTITVTAM LIBERTATEM ET EXPULSUM TIRANNUM ASCULANA CIVITAS STATUAM HANC EREXIT ANO SA MDX\u00bb\n\u00ab\"La cittadinanza ascolana eresse questa statua a Giulio II, Pontefice Massimo, nell'anno 1510, per la restituzione della libert\u00e0 e per aver cacciato il tiranno\"\u00bb\nQuesto papa ebbe il merito di aver liberato la citt\u00e0 di Ascoli Piceno dalle prepotenze di Astolfo e Gianfrancesco Guiderocchi, rispettivamente padre e figlio, che furono rinchiusi, per suo ordine, nella rocca di Forl\u00ec ed allontanati dalla citt\u00e0.\nLa loggia dei Mercanti.\nIl fianco destro della chiesa, prospiciente corso Mazzini, \u00e8 occupato per circa la met\u00e0 dalla Loggia dei Mercanti. L'opera, costituita da cinque arcate erette su alti plinti, fu commissionata dalla Corporazione della Lana, con lo scopo di dotare di una nuova area commerciale la piazza oggetto di sistemazione in quegli anni, venne edificata tra il 1509 ed il 1513 da Bernardino di Pietro da Carona, su disegno tradizionalmente attribuito al Bramante.\nLa cosiddetta edicola di Lazzaro Morelli.\nAddossata alla prima abside che affaccia su piazza del Popolo, si distingue l'edicola dedicata alla Madonna di Reggio, aggiuntavi nell'anno 1639. Tradizionalmente attribuita a Lazzaro Morelli, fu in realt\u00e0 realizzata dallo zio Silvio Giosafatti.\nInterno.\nLa chiesa, del tipo ad \"Hallenkirche\", presenta una pianta a croce latina, lunga 61,03 metri per una larghezza di 22,53, a tre navate suddivise da dieci pilastri ottagonali, privi di capitelli, che sorreggono degli archi caratterizzati da una forma intermedia tra la tipologia romanica e quella gotica, e volte in stile romanico.\nSul presbiterio rialzato si innesta l'area absidale, priva di transetto e formata da sette doppie tribune che nell'ordine inferiore presentano profonde cappelle e si conclude con tre absidi, le cui pareti sono caratterizzate da costoloni raggiati, che danno all'intera parte terminale una forte spinta ascensionale. L'area presbiteriale \u00e8 sormontata dalla cupola poligonale.\nAddossato al quarto pilastro, della navata di sinistra, si affaccia un pulpito in travertino realizzato tra il 1605 ed il 1607 da Antonio e Ventura Giosafatti su commissione di Giovanni Ciannavei.\nSulla parete della navata di destra si trova il monumento funebre per la contessa Costanza Cavina Saladini, disegnato da Ignazio Cantalamessa, (1796-1855), eseguito nel 1837, che presenta statue e bassorilievi realizzati da Emidio Paci, (1809-1875). La prima cappella ha sulla destra una nicchia usata per ospitare durante i festeggiamenti di san Francesco d'Assisi un reliquiario d'argento, alto 60\u00a0cm, contenente il sangue delle stimmate del santo, che venne realizzato nel 1596 da Pietro Gaia, (1570-1621).\nAl termine della navata di sinistra si trova il monumento al mecenate ascolano Giovanni Vincenzo Cataldi, (1537-1627), disegnato dell'architetto Giovanni Branca, (1571-1645), su commissione del cardinale Scipione Borghese.\nNella parte centrale della medesima navata si trova il monumento funebre in marmo dei coniugi Mazzoni, realizzato nel 1867 da Nicola Cantalamessa Papotti (1833-1910).\nLa nicchia che si apre sul fondo di questa parete ospita un crocifisso in legno, di 1,70 m, risalente alla fine del XV secolo. Secondo la tradizione, durante l'incendio che interess\u00f2 il Palazzo dei Capitani, nel Natale del 1535, a seguito di tumulti cittadini, questa scultura trasud\u00f2 sangue ed il prodigio venne verificato anche dall'architetto Cola dell'Amatrice su incarico del vescovo. Nell'adiacente parete della controfacciata \u00e8 stata collocata nel 2016, a seguito del restauro, la \"Crocifissione con il Beato Andrea Conti\", tela del 1772 di Nicola Monti, realizzata per essere collocata dinanzi all'antica cappella del Crocifisso, di cui probabilmente doveva fungere da sportello.\nSagrestia.\nAll'interno dell'ambiente della sagrestia sono custoditi numerosi dipinti, dal XVI al XVIII secolo, originariamente collocati sugli altari laterali della chiesa, alcuni dei quali di Nicola Monti ed una tavola di Cola dell'Amatrice. Vi sono, inoltre, gli armadi provenienti dall'attuale chiesa ascolana di San Pietro e Paolo di Campo Parignano ove vi furono i Padri Riformati dell'allora chiesa di Sant'Antonio abate. Gli armadi di noce sono opera di ebanisti locali che li realizzarono dai disegni di Giuseppe Giosafatti e di Biagio Miniera. Si mostrano impostati su due ordini e corredati di sportelli. L'armadio di sinistra reca un dipinto di, 2 x 1 m, attribuito al Miniera, che ritrae la figura di san Francesco davanti alla Vergine col Bambino."}
{"id": "1789524", "revid": "3831", "url": "https://it.wikipedia.org/wiki?curid=1789524", "title": "Confraternita di Santa Maria ad Nives", "text": ""}
{"id": "1789542", "revid": "43530", "url": "https://it.wikipedia.org/wiki?curid=1789542", "title": "L'urlo (Munch)", "text": ""}
{"id": "1789545", "revid": "599013", "url": "https://it.wikipedia.org/wiki?curid=1789545", "title": "Chiostro Minore di San Francesco", "text": "Il chiostro Minore di San Francesco, insieme al chiostro Maggiore, appartiene al complesso della chiesa di San Francesco di Ascoli Piceno, nelle Marche.\nA differenza del chiostro Maggiore, che si trova addossato alla parete di sinistra della chiesa, quello minore \u00e8 ora il cortile interno di un edificio moderno con ingresso in via Ceci.\nStoria e descrizione.\nQuesto chiostro risale al XIV secolo ed \u00e8 caratterizzato da due piani di logge con archi portati da colonnine poligonali. Al centro del cortile c'\u00e8 un pozzo che, nella vera, riporta scalpellato lo stemma di Ascoli ed il nome del donatore:"}
{"id": "1789549", "revid": "287204", "url": "https://it.wikipedia.org/wiki?curid=1789549", "title": "Huli jing", "text": "Lo spirito volpe () \u00e8 una figura della mitologia cinese, imparentata con le fate europee, le \"kitsune\" giapponesi e le \"kumiho\" coreane. Questi spiriti possono essere sia di natura buona che malvagia.\nMitologia.\nNella mitologia cinese, coreana e giapponese si crede generalmente che tutte le cose siano in grado di assumere forme umane, poteri magici e immortalit\u00e0, a condizione che ricevano a tal fine sufficiente energia. A questa energia appartengono ad esempio il respiro umano o l'essenza della luna o del sole.\nGli spiriti volpe che si incontrano nelle saghe e nelle leggende sono per lo pi\u00f9 femminili ed hanno l'aspetto di donne giovani e belle. Pertanto, questa figura mitologica \u00e8 indicata spesso con il nome di donna volpe, \"ovvero la donna che possiede le qualit\u00e0 - agilit\u00e0, malizia, appetiti insaziabili, natura sfuggente - che la volpe ha nelle regioni del folclore e nel Classico della Poesia\".\nUno dei pi\u00f9 noti spiriti volpe della mitologia cinese era \"Daji\" (\u59b2\u5df1), che \u00e8 ritratto nel romanzo Ming \"Fengshen Yanyi\". Bella figlia di un generale, Daji fu obbligata a sposare il crudele tiranno Zhou Xin (\u7d02\u8f9b Zh\u00f2u X\u012bn). Uno spirito volpe a nove code che serviva N\u00fcwa, che Zhou Xin aveva offeso, entr\u00f2 in lei e si impadron\u00ec del suo corpo, scacciando l'anima della vera Daji. Lo spirito, sotto le spoglie di Daji, ed il suo nuovo marito ordirono crudeli complotti ed inventarono molte torture, come obbligare ufficiali onesti ad abbracciare pali di metallo rovente. A causa di tali crudelt\u00e0, molte persone, compresi gli stessi ex generali di Zhou Xin, si ribellarono e combatterono contro la sua dinastia (quella degli Shang). Infine, il re Wen di Zhou, uno dei vassalli degli Shang, fond\u00f2 una nuova dinastia che prese nome dal suo paese. Lo spirito volpe nel corpo di Daji fu poi scacciato da Jiang Ziya (\u59dc\u5b50\u7259), il 1\u00ba Primo Ministro della dinastia Zhou.\nTipicamente gli spiriti volpe erano considerati pericolosi, ma molti racconti (ad esempio nella raccolta \"Racconti straordinari dello studio Liao\" di Pu Songling) hanno un lieto fine con una storia d'amore tra una donna volpe ed un giovane umano. In tali storie questi spiriti sono quindi rappresentati con emozioni umane, e sotto forma di donne (sempre giovani e belle...) possono perfino sposarsi ed avere figli. Molti di questi racconti furono scritti da eruditi cinesi e alcuni sinologi ritengono che nella figura della donna volpe - dotata di una forte carica sensuale e oggetto al tempo stesso di attrazione e repulsione - gli autori trovassero una sorta di compensazione sul piano erotico alle frustrazioni della vita quotidiana e della rigida societ\u00e0 dell'epoca.\nNel moderno gergo cinese e cantonese, il termine \"huli jing\" \u00e8 un'espressione dispregiativa per descrivere una donna che usa il suo fascino per sedurre gli uomini (specialmente quelli sposati) allo scopo di sfruttarli. In questo senso, \u00e8 affine alla figura della \"femme fatale\" della cultura europea.\nLo spirito volpe \u00e8 stato utilizzato anche come un fattore esplicativo nell'incidenza degli attacchi di \"koro\" o sindrome della retrazione genitale, una psicosi legata alla sessualit\u00e0 diffusa in particolare tra alcuni gruppi etnici della Cina meridionale e della Malaysia."}
{"id": "1789560", "revid": "1573940", "url": "https://it.wikipedia.org/wiki?curid=1789560", "title": "Henicocoris monteithi", "text": "Henicocoris monteithi , \u00e8 un insetto appartenente ai Rincoti Eterotteri, superfamiglia Idiostoloidea. La specie, endemica dell'Australia, \u00e8 l'unica appartenente al genere Henicocoris e alla famiglia Henicocoridae.\nDescrizione.\nL'adulto ha un corpo dal profilo oblungo-ovale, con capo provvisto di ocelli, antenne e rostro di 4 segmenti. Il pronoto \u00e8 di forma trapezoidale. Le emielitre sono interamente sclerificate e le ali posteriori sono assenti. Le zampe hanno tarsi composti da tre segmenti.\nL'addome porta gli stigmi in posizione ventrale ed \u00e8 provvisto di tricobotri in numero di uno negli urosterniti III e IV e di due negli urosterniti VI e VII. L'urite V \u00e8 invece privo di tricobotri.\nBiologia e habitat.\nLa biologia di questa specie \u00e8 poco conosciuta, per la sua fugacit\u00e0. Gli esemplari rinvenuti sono stati raccolti di notte dal terreno o da tronchi di alberi abbattuti. Sono insetti fitofagi e si alimentano di semi.\nL'habitat \u00e8 rappresentato dalla foresta pluviale temperata delle regioni costiere dell'Australia sudorientale, negli stati del Victoria e del Nuovo Galles del Sud.\nInquadramento sistematico.\nInizialmente, Woodward inser\u00ec questa specie nella famiglia dei Lygaeidae definendo la specifica sottofamiglia Henicocorinae, sulla base delle affinit\u00e0 morfologiche relative al sistema dei tricobotri e dell'assenza di spermateca nelle femmine. Successivamente Henry (1997) elev\u00f2 la sottofamiglia al rango di famiglia (Henicocoridae) includendola nella superfamiglia degli Idiostoloidea.\nCome detto in precedenza, sia la famiglia sia il genere comprendono la sola specie descritta da Woodward.\nLa letteratura cita anche il genere \"Henicocoris\" , incluso nella famiglia Enicocephalidae. Si tratta di un'omonimia, caso non unico in Zoologia; il genere \u00e8 stato rinominato da \u0160tys con il sinonimo \"Henicocorinus\"."}
{"id": "1789561", "revid": "62221", "url": "https://it.wikipedia.org/wiki?curid=1789561", "title": "Henicocoris", "text": ""}
{"id": "1789562", "revid": "62221", "url": "https://it.wikipedia.org/wiki?curid=1789562", "title": "Henicocoridae", "text": ""}
{"id": "1789563", "revid": "262457", "url": "https://it.wikipedia.org/wiki?curid=1789563", "title": "Monte Lushan", "text": ""}
{"id": "1789564", "revid": "92723", "url": "https://it.wikipedia.org/wiki?curid=1789564", "title": "Platone di Battria", "text": "Lo stile delle monete di Platone suggerisce che fosse un parente di Eucratide I, probabilmente un fratello in quanto \u00e8 sempre raffigurato come un uomo di mezza et\u00e0, la cui ascesa al potere si colloca probabilmente nel 170-165 a.C. Alcune sue monete recano delle iscrizioni che potrebbero essere interpretate come date utilizzanti l'era indo-greca, iniziata intorno al 186 a.C.: in questo caso Platone avrebbe regnato attorno al 140 a.C.; questa datazione \u00e8 compatibile con quella del numismatico Bopearachchi, che colloca il regno di Platone tra il 145 e il 140 a.C., in quanto le sue monete non sono state ritrovate tra le rovine di Ai-Khanum, citt\u00e0 battriana distrutta durante il regno di Eucratide."}
{"id": "1789569", "revid": "287204", "url": "https://it.wikipedia.org/wiki?curid=1789569", "title": "Alex Corretja", "text": ""}
{"id": "1789570", "revid": "16319780", "url": "https://it.wikipedia.org/wiki?curid=1789570", "title": "Johannes Oecolampadius", "text": ""}
{"id": "1789571", "revid": "123763970", "url": "https://it.wikipedia.org/wiki?curid=1789571", "title": "Lanfranco Caretti", "text": "Biografia.\nOttenne la maturit\u00e0 presso il Regio Liceo Ginnasio \"L. Ariosto\" di Ferrara e consegu\u00ec la laurea in Lettere presso l'Universit\u00e0 di Bologna. Si dedic\u00f2 ad un'intensa attivit\u00e0 di ricerca, che gli valse la cattedra di Letteratura italiana all'Universit\u00e0 degli Studi di Pavia. L'impegno come docente prosegu\u00ec, dal 1964, all'Universit\u00e0 degli Studi di Firenze.\nIl suo metodo critico, nel quale la filologia e la storia si incontrano con rigore, \u00e8 caratterizzato in particolare dalla variantistica, ovvero dall'esame del lavoro dello scrittore attestato dalle correzioni o dai cambiamenti che si desumono dai manoscritti e dalle diverse edizioni.\nCaretti dedic\u00f2 studi di grande interesse all'ambiente umanistico-rinascimentale della corte estense (come dimostrano i saggi e le edizioni dedicati ai due maggiori poeti del tempo, Ariosto e Tasso). \nMolti saggi furono dedicati all'approfondimento filologico e critico dell'opera di autori classici, da Dante a Manzoni, da Giuseppe Parini a Vittorio Alfieri. Non mancano studi sui poeti contemporanei Eugenio Montale, Sergio Solmi e Vittorio Sereni.\nUno degli archivi culturali pi\u00f9 importanti del nostro novecento letterario, rappresentato dalla biblioteca e dalle carte di Lanfranco\nCaretti, si trova presso la Biblioteca comunale Ariostea. Prima della sua scomparsa, Caretti dispose di lasciare all'Ariostea tutti i suoi libri. A partire dal 2000 i figli cominciarono a consegnare anche l'archivio, rappresentato da documenti di famiglia, carte frutto dell'attivit\u00e0 di studio e di lavoro, lettere e fotografie."}
{"id": "1789574", "revid": "122161567", "url": "https://it.wikipedia.org/wiki?curid=1789574", "title": "Chelidonium majus", "text": "Chelidonium majus , comunemente nota come celidonia, \u00e8 una pianta erbacea, spontanea in Italia, appartenente alla famiglia delle Papaveraceae.\nEtimologia.\nIl nome deriva dal greco chelid\u00f2n (= rondine), secondo Maurice Mess\u00e9gu\u00e9 perch\u00e9 porzioni di pianta vengono strofinate dalle rondini sugli occhi non ancora aperti dei piccoli. Il latice caustico aprirebbe i lembi di pelle consentendo ai rondinini di vedere.\nDescrizione.\nPianta erbacea perenne, alta da 30 a 90\u00a0cm, a fusto ramificato e a nodi ingrossati.\nLe foglie sono lobate, alterne, imparipennate, color verde-bluastro, pi\u00f9 chiare o grigie nella pagina inferiore. \nI fiori hanno calice composto da due sepali caduchi e corolla con 4 petali gialli, venti stami, ovario supero.\nIl frutto, allungato, apparentemente una siliqua, in realt\u00e0 \u00e8 una capsula, ovvero un frutto secco deiscente che deriva da un ovario pluricarpellare. Un esempio di capsula lo si pu\u00f2 trovare nel \"Papaver somniferum,\" definito anche papavero da oppio\".\"\nDai rametti spezzati esce un latice giallo-arancio che \u00e8 uno dei tratti inconfondibili della pianta. Il colore \u00e8 dovuto ad un alcaloide benzilisochinolinico contenuto nel latice stesso, definito chelidonina. Esposto all'aria, il lattice si ossida rapidamente e scurisce.\nDistribuzione e habitat.\nHa un areale centrato nel bacino del Mediterraneo ma la si pu\u00f2 trovare anche in Europa Settentrionale e Russia europea. Cresce spontaneamente nei boschi e nelle zone abbandonate. Viene considerata un'indicatrice di presenza di composti azotati.\nCresce anche nei giardini e nelle aiuole, e ricresce ogni anno, per cui \u00e8 considerata infestante.\nUsi.\nAltro.\nUsata nel secolo XVIII come pianta decorativa, per aiuole, forse per il colore delle foglie.\n\u00c8 evitata dalle bestie da pascolo, per il sapore acre e disgustoso.\n\u00c8 pianta visitata dalle api."}
{"id": "1789579", "revid": "92723", "url": "https://it.wikipedia.org/wiki?curid=1789579", "title": "Camerlengo (Chiesa Cattolica)", "text": ""}
{"id": "1789588", "revid": "1418004", "url": "https://it.wikipedia.org/wiki?curid=1789588", "title": "Jess Walter", "text": "Come giornalista, scrive su prestigiosi giornali come \"Newsweek\", \"Washington Post\" e \"Boston Globe\". Vive con moglie e figli a Spokane, Washington. Ha vinto il Premio Edgar nel 2006 con il romanzo \"Senza passato\" (\"Citizen Vince\") (2005)."}
{"id": "1789592", "revid": "212348", "url": "https://it.wikipedia.org/wiki?curid=1789592", "title": "Confine di stato", "text": ""}
{"id": "1789593", "revid": "729019", "url": "https://it.wikipedia.org/wiki?curid=1789593", "title": "Agusta A103", "text": "L'Agusta A103 era un elicottero leggero monoposto sviluppato come iniziativa privata della Agusta nel 1959, equipaggiato con un motore prodotto dalla stessa casa.\nIl velivolo faceva parte dello sforzo inventivo e produttivo espresso dalla casa italiana per ritagliarsi un proprio posto nel panorama aeronautico mondiale, partendo dalla esperienza acquisita dalla collaborazione con la americana Bell. Insieme allo A103, venne proposta anche la versione biposto, l'A104, propulso da un motore pi\u00f9 potente, l'1MV da 140 HP anch'esso della Agusta.\nTecnica.\nL'elicottero aveva la classica configurazione \"pod &amp; boom\", con un trave di coda all'estremit\u00e0 del quale si trovava il rotore anticoppia, protetto da un pattino. L'elica bipala con barra stabilizzatrice sovrastava la bolla in materiale plastico simile a quella dell'AB-47 con delle aperture laterali non protette da portiere. Non vi era carenatura a protezione del motore e la fusoliera era dotata di pattini tubolari."}
{"id": "1789595", "revid": "92723", "url": "https://it.wikipedia.org/wiki?curid=1789595", "title": "Sacro Collegio dei Cardinali", "text": ""}
{"id": "1789597", "revid": "137928", "url": "https://it.wikipedia.org/wiki?curid=1789597", "title": "VESA VGA BIOS Extensions", "text": ""}
{"id": "1789599", "revid": "767487", "url": "https://it.wikipedia.org/wiki?curid=1789599", "title": "Dreaming of Me", "text": "Dreaming of Me \u00e8 il primo singolo del gruppo musicale britannico Depeche Mode, pubblicato sul mercato del Regno Unito il 20 febbraio 1981 sotto l'etichetta discografica indipendente Mute Records.\nIl brano non fu incluso nell'album \"Speak &amp; Spell\" pubblicato dalla band qualche mese dopo, ma compare nell'edizione dell'album per il mercato statunitense come seconda traccia al posto di \"I Sometimes Wish I Was Dead\". \nNegli Stati Uniti il singolo non fu mai pubblicato e apparve per la prima volta su CD con il suo lato B all'interno del box set \"DMBX 1\" del 1991.\nTracce.\nSul lato B del singolo compare un brano inedito composto anch'esso da Vince Clarke, intitolato \"Ice Machine\", di cui, tra gli altri, i R\u00f6yksopp hanno realizzato una cover insieme alla cantante Susanne Sundf\u00f8r in occasione della presentazione del loro singolo \"Running Up to the Sea\" sull'emittente televisiva norvegese Norsk rikskringkasting durante la trasmissione Lydverket nell'autunno 2012. La versione in studio della loro reinterpretazione \u00e8 stata in seguito incluso nel loro set del 2013 per l'etichetta LateNightTales.\nLe versioni originali di \"Dreaming of Me\" e \"Ice Machine\" differiscono da quelle pubblicate su CD per la loro durata: queste ultime presentano una dissolvenza in uscita.\nPerformance dal vivo.\n\"Dreaming of Me\" \u00e8 stata suonata dal vivo dalla band poco pi\u00f9 di un centinaio di volte tra il 1980 e il 1983, l'ultima in Thailandia durante il Broken Frame Tour.\n\"Ice Machine\" \u00e8 stata eseguita dal vivo almeno una volta nel corso dei seguenti tour:\nSulla versione 12\" del singolo del 1984 \"Blasphemous Rumours/Somebody\" \u00e8 presente un'esecuzione dal vivo di \"Ice Machine\" registrata in una data del Some Great Reward Tour.\nClassifiche.\nNel 1981 il singolo raggiunse la posizione 57 nella classifica britannica.\nNel 30\u00ba anniversario dall'uscita del singolo gruppi di fan hanno tentato un'operazione di acquisto di massa del singolo in download digitale per riportarlo in classifica: il tentativo \u00e8 riuscito solo in Germania dove il singolo ha raggiunto la 45\u00aa posizione della Single-Chart."}
{"id": "1789600", "revid": "137928", "url": "https://it.wikipedia.org/wiki?curid=1789600", "title": "VBE", "text": ""}
{"id": "1789609", "revid": "339392", "url": "https://it.wikipedia.org/wiki?curid=1789609", "title": "Associazione Sportiva Biellese 1902", "text": ""}
{"id": "1789613", "revid": "125621725", "url": "https://it.wikipedia.org/wiki?curid=1789613", "title": "Maurizio Giannini", "text": "Biografia.\nFra i suoi romanzi sono ricordati principalmente \"L'ultima mossa di Guerrino\" (editrice Piccoli), \"Il ragazzo con il violino\" (Bruno Mondadori), \"Nickname Romeo nickname Giulietta\" (Isola dei ragazzi), \"Le ombre di Halloween\" (Ed. La Scuola) e i pi\u00f9 recenti \"Diario di uno strafottente\" (ed. Il Ciliegio), \"Nugi\u00f2, il ragazzo che amava correre\" (ed. Risfoglia), \"Agnese nella rete\" (Ed. Il Rubino), \"La notte dell'unicorno\" (ed. Il Rubino) . Alcuni libri hanno ricevuto premi e riconoscimenti, tra cui il premio Bancarellino. "}
{"id": "1789614", "revid": "109737322", "url": "https://it.wikipedia.org/wiki?curid=1789614", "title": "Trattato di N\u00f6teborg", "text": "Il trattato di N\u00f6teborg, conosciuto anche con i nomi di trattato di Oreshek e pace di P\u00e4hkin\u00e4saari, \u00e8 il nome convenzionale con cui si indica l'accordo firmato ad Oreshek (l'odierna \u0160lissel'burg), in Russia, in svedese N\u00f6teborg) il 12 agosto 1323. Esso fu il primo patto con cui il Regno di Svezia e la Repubblica di Novgorod regolavano il confine fra i due stati, seguito tre anni dopo dal trattato di Novgorod fra la Repubblica omonima e la Norvegia.\nIl nome.\nAll'epoca in cui fu firmato il trattato non aveva una denominazione particolare: fu semplicemente definito una \"pace permanente\" fra i due stati. I due nomi con cui l'accordo \u00e8 oggi conosciuto fanno riferimento al nome con cui era chiamata la fortezza in cui esso fu firmato. Recentemente \u00e8 comparsa anche la denominazione trattato di P\u00e4hkin\u00e4saari, dal nome finlandese dell'isola su cui la fortezza sorge.\nContenuti.\nIl testo originario del trattato \u00e8 andato perduto. Ci\u00f2 che \u00e8 rimasto sono copie parziali in svedese, russo e latino, che in alcuni tratti sono in conflitto fra loro.\nIl trattato venne negoziato con l'aiuto dei mercanti della Lega anseatica per porre termine alle guerre fra la Svezia e la Repubblica di Novgorod. Come atto di buona volont\u00e0 il Principe Jurij di Mosca cedette tre dei suoi comuni della Carelia agli svedesi, che in cambio si impegnarono a non partecipare al conflitto fra Novgorod e Narva. Entrambe le parti promisero poi che si sarebbero astenute dal costruire castelli sul nuovo confine.\nSecondo il trattato il nuovo confine fra i due stati sarebbe iniziato a nord-est del castello di Vyborg, sarebbe corso lungo i letti dei fiumi Sestra e Volchya tagliando in due l'istmo di Carelia, avrebbe poi percorso la Savonia e sarebbe terminato, secondo le interpretazioni tradizionali, nel Golfo di Botnia nei pressi di Pyh\u00e4joki. Solo la parte meridionale del confine, quella pi\u00f9 vicina a Vyborg, era considerata importante e quindi era ben definita nel trattato, mentre il confine settentrionale, che correva in zone quasi completamente disabitate, era considerato di importanza secondaria. Si pensa inoltre che il trattato originale desse uguali diritti alla Svezia ed alla Repubblica di Novgorod sulle province storiche di Ostrobotnia e Lapponia.\nAvvenimenti successivi.\nLe popolazioni finniche che vivevano su entrambi i lati del nuovo confine, come i careliani e i tavastiani, non ebbero voce in merito alla definizione del trattato. La Svezia e la Repubblica di Novgorod decisero di fatto l'estensione delle rispettive aree di influenza nella regione, con la Carelia sotto il dominio russo e le altre zone sotto il dominio svedese. Il concetto di \"pace permanente\" su cui era stato costruito il trattato non ebbe tuttavia molto successo nel conflitto a lungo termine che opponeva i due stati: la parte settentrionale del confine attraversava grandi regioni selvagge in cui la Lega anseatica non aveva alcun interesse, ma queste zone divennero ben presto motivo di conflitto fra la Svezia e Novgorod. Ansiosi di riappropriarsi delle coste settentrionali del Golfo di Botnia, gli svedesi potrebbero aver contraffatto i termini del trattato pochi anni dopo la sua emanazione: essi sostennero infatti che il confine settentrionale si spingeva fino al Mar Glaciale Artico. Entro 5 anni dalla firma del trattato, coloni svedesi cominciarono a fare incursioni nell'Ostrobotnia settentrionale. Gli svedesi costruirono inoltre castelli a Oulu nel 1375 e ad Olavinlinna, nel 1475, localit\u00e0 che si trovavano chiaramente dal lato russo del confine.\nLa Repubblica di Novgorod dal canto suo si rifiut\u00f2 di riconoscere l'apparente falsificazione fino al 1595, quando col trattato di Teusina venne riconosciuto che quello svedese era il testo corretto. Ben prima comunque gli svedesi si erano permanentemente appropriati di ampie regioni che si trovavano ad est del confine, dalla parte che doveva essere della Repubblica di Novgorod, comprese l'Ostrobotnia e la Savonia."}
{"id": "1789619", "revid": "108678", "url": "https://it.wikipedia.org/wiki?curid=1789619", "title": "Trattato di Oreshek", "text": ""}
{"id": "1789625", "revid": "39324405", "url": "https://it.wikipedia.org/wiki?curid=1789625", "title": "Rete ferroviaria", "text": ""}
{"id": "1789629", "revid": "228446", "url": "https://it.wikipedia.org/wiki?curid=1789629", "title": "Accordo anglo-russo per l'Asia", "text": "L'accordo anglo-russo per l'Asia, anche conosciuto come entente anglo-russa (\"entente\" in francese: \"intesa\") fu firmato a San Pietroburgo il 31 agosto 1907 da Regno Unito e Russia per il reciproco riconoscimento delle sfere d'influenza coloniale in Asia.\nFu anche una risposta al riarmo della Germania e segn\u00f2 la fine di contrasti, durati quasi un secolo, tra le due nazioni firmatarie in un'area che andava dalla Persia (l'attuale Iran) al Tibet. L'accordo costitu\u00ec l'ultimo tassello per la formazione della Triplice intesa che comprendeva, oltre alla Gran Bretagna e alla Russia, anche la Francia.\nGli antefatti.\nFin dall'epoca napoleonica, Gran Bretagna e Russia si erano affrontate sullo scosceso territorio dell'Asia occidentale. Il conflitto, combattuto con le armi dello spionaggio e delle reciproche alleanze locali, venne chiamato il \u201cGrande gioco\u201d. La Gran Bretagna, mirava a creare degli Stati cuscinetto in difesa dell'India britannica. La Russia puntava a limitare il potere inglese, nonch\u00e9 ad espandersi per conquistare nuove opportunit\u00e0 commerciali e uno sbocco sull'Oceano Indiano.\nAncora al tempo del ministro degli Esteri britannico Henry Lansdowne, e cio\u00e8 fino al 1905, le richieste del governo dell'India britannica per avere pi\u00f9 soldati e fare maggiori investimenti nelle ferrovie al fine di contenere l'espansione russa, turbavano il governo conservatore inglese.\nIl contesto.\nMa nel dicembre dello stesso anno, i liberali tornarono al potere con Henry Campbell-Bannerman che si dimostr\u00f2 deciso a raggiungere un accordo permanente con i russi. Il nuovo ministro al Foreign Office, sir Edward Grey, cominci\u00f2 infatti a sondare le intenzioni del governo di San Pietroburgo sulle divergenze in Asia. La diminuzione della potenza russa in seguito alla sconfitta con il Giappone e alla rivoluzione del 1905, doveva rendergli le cose pi\u00f9 facili.\nD'altro canto, per\u00f2, le autorit\u00e0 dell'India britannica facevano forti pressioni perch\u00e9 diffidasse di qualsiasi proposta russa; mentre il governo di San Pietroburgo subiva pressioni analoghe da parte degli anglofobi, specie dei militari. Dopo il disastro della guerra russo-giapponese, in alcuni circoli russi si era addirittura parlato di attaccare l'India britannica per risollevare il prestigio dello zar Nicola II. Molti infatti erano convinti che gli inglesi avessero invogliato il Giappone ad attaccare la Russia.\nQuanto all'opinione pubblica inglese, un grosso ostacolo era rappresentato dall'avversione per il regime autocratico di Nicola II, e ancora di pi\u00f9 sarebbe dovuto esserlo per un governo liberale. Nonostante ci\u00f2, Gran Bretagna e Russia erano ansiose di sistemare una volta per sempre la questione asiatica, di fronte all'aumento della potenza tedesca e agli anni di tensione trascorsi, che tante energie avevano disperso dei due Paesi.\nI russi erano invece allarmati per la ferrovia Konya-Baghdad, in costruzione in Turchia dal 1903 con fondi tedeschi, e maggiormente per le prime avvisaglie di penetrazione tedesca in Persia. Essi temevano anche una collaborazione anglo-tedesca a loro spese in Medio Oriente, per cui ci\u00f2 di cui avevano pi\u00f9 bisogno era una zona neutrale di fronte alla loro frontiera del Caucaso.\nIl cambiamento della politica inglese.\nIl governo inglese di Henry Campbell-Bannerman pot\u00e9 contare sull'appoggio dell'opposizione per i tagli alle spese per la difesa dell'India e in tal modo sbarazzarsi di coloro che continuavano a pensare che la Russia fosse la vera minaccia. Trov\u00f2 anche un autorevole appoggio nel colonnello William Robertson del Ministero della Guerra, che si batt\u00e9 contro l'aumento degli impegni militari della Gran Bretagna in Asia quando, a suo parere, la Germania costituiva ormai la minaccia militare pi\u00f9 seria:\n\u00abPer secoli in passato ci siamo opposti [...] a tutte le potenze che a turno avevano aspirato alla supremazia continentale; e nel contempo, e come conseguenza, abbiamo ravvivato la nostra sfera di supremazia imperiale [...] Un nuovo predominio sta ora crescendo, il cui centro di gravit\u00e0 \u00e8 Berlino. Qualunque cosa [...] ci aiuti a opporci a questo pericolo nuovo e formidabile sarebbe di inestimabile valore per noi\u00bb.\nCi\u00f2 offr\u00ec al ministro degli Esteri Edward Grey l'occasione di attuare profondi mutamenti nella politica inglese.&lt;br&gt;I negoziati, prolungatisi per mesi, riguardarono tre Paesi, cruciali per la difesa dell'India britannica: Tibet, Afghanistan e Persia.\nL'accordo.\nFinalmente, nell'agosto 1907, dopo numerosi contrasti e battute d'arresto, Edward Grey e il corrispettivo russo, il ministro degli esteri conte Aleksandr Petrovi\u010d Izvol'skij, raggiunsero un accordo. Il 31 dello stesso mese, l'ambasciatore britannico in Russia Arthur Nicolson e il ministro Izvol'skij firmarono in segreto, a San Pietroburgo, lo storico trattato.\nIl Tibet.\nRiguardo al Tibet, che rientrava nella sfera d'influenza cinese fin dal XVIII secolo, Gran Bretagna e Russia convennero di astenersi da ogni interferenza nei suoi affari interni e a rispettare la sua integrit\u00e0 territoriale. Si impegnarono a non chiedere concessioni ferroviarie, stradali, telegrafiche o minerarie e a non mandarvi rappresentanti. Si impegnarono, inoltre, a non trattare con il Tibet se non per l'intermediario del governo cinese.\nL'Afghanistan.\nPer l'Afghanistan, invece, si confermava il protettorato della Gran Bretagna. La Russia dichiar\u00f2 che il Paese si trovava fuori dalla sua influenza, che si sarebbe servita di un intermediario inglese per i suoi contatti politici e che non avrebbe mandato agenti nel suo territorio. Dall'altro lato, la Gran Bretagna si impegn\u00f2 ad esercitare la sua influenza sull'Afghanistan soltanto in senso pacifico e a non incoraggiare il governo di Kabul a prendere misure ostili alla Russia. Ci\u00f2 perch\u00e9 San Pietroburgo riteneva molto deboli gli equilibri nei propri territori in Asia centrale. La Russia spunt\u00f2, inoltre, per i suoi commercianti nel Paese, le stesse agevolazioni godute dai commercianti britannici.\nLa Persia.\nPi\u00f9 complesso fu l'accordo riguardo alla Persia, l'attuale Iran. Le due potenze si impegnarono a rispettarne l'indipendenza ma la divisero in due zone di influenza, separate da una zona neutra. Alla Russia andava la parte settentrionale con un cuneo verso il centro del Paese: da Kasri-Chirin (Qasr-e Shirin) a Isfahan, Iezd (Yazd), Khakh, fino all'intersezione delle frontiere russa e afghana.\nAlla Gran Bretagna spettava, invece, la parte sud-orientale, cos\u00ec da riparare il Belucistan (all'epoca dell'India britannica) e da assicurare il controllo dello stretto per il golfo Persico. Il limite della zona era tracciato lungo la linea che andava dalla frontiera afghana a Gazik, passando per Bridgand (Birjand), Kerman, fino a Bender-Abbas (Bandar Abbas), sul golfo Persico. Nessuna delle due nazioni avrebbe potuto chiedere concessioni al governo persiano nella zona dell'altra.\nIn buona sostanza, la parte della Persia che dava accesso all'India era protetta contro la penetrazione russa, e la parte della Persia che dava accesso alla Russia era protetta contro la penetrazione britannica.\nNessuna delle due parti, invece, aveva preso in considerazione il petrolio persiano e fu per puro caso che gli inglesi si trovarono a potervi accedere.\nI Dardanelli.\nEyre Crowe del Ministero degli Esteri inglese, sostenne che \u00abla finzione di una Persia unita e indipendente\u00bb doveva essere \u00absacrificata\u00bb pur di evitare qualsiasi \u00ablite\u00bb con la Russia. Anche la secolare avversione di Londra all'espansione russa nei Dardanelli, per il bene dei buoni rapporti reciproci, poteva essere abbandonata. \u00abSe le questioni asiatiche si sistemeranno favorevolmente\u00bb, disse Edward Grey a Nicolson, \u00abi russi non avranno guai con noi riguardo all'ingresso del Mar Nero\u00bb, anche se Grey rifiut\u00f2 di dire con precisione quando.\nCome parte dei negoziati, infatti, il ministro degli Esteri russo Izvol'skij aveva ottenuto dai britannici la vaga promessa che avrebbero preso in considerazione una revisione dei trattati internazionali che chiudevano lo stretto dei Dardanelli alle navi da guerra di tutte le nazioni. Nonostante la Turchia potesse autorizzare il transito dello stretto a navi da guerra di potenze amiche, essa aveva opposto un rifiuto alla richiesta russa di farlo durante la guerra con il Giappone. Ci\u00f2 aveva imbottigliato la flotta del Mar Nero contribuendo alla sconfitta di San Pietroburgo. Ancora meno probabile sarebbe stato in futuro un cedimento della Turchia durante conflitti che l'avrebbero interessata pi\u00f9 da vicino. Inutile aggiungere che tale promessa di Londra sui Dardanelli rimase lettera morta.\nLe reazioni.\nIn Germania, il cancelliere Bernhard von B\u00fclow si rese conto che l'accordo avrebbe portato ad un cambiamento degli equilibri in Europa. Nelle sue memorie scrive:\n\u00abNell'agosto 1907, fra l'Orso e la Balena, tra la Russia e l'Inghilterra, era stato concluso un accordo circa la ripartizione delle sfere d'influenza in Asia. [...] La convenzione era, in fondo, pi\u00f9 favorevole ai russi che agli inglesi, e la soddisfazione che, dopo concluso l'accordo, ostentava Izvolskij, incline a vanit\u00e0, non era infondata. Che questo accordo si stipulasse, era un fatto che dimostrava - e richiamai appunto su tale aspetto l'attenzione del Kaiser - che noi eravamo diventati per l'Inghilterra l'oggetto principale della sua gelosia e delle sue preoccupazioni e che essa era anche pronta a notevoli sacrifici, per garantirsi contro di noi\u00bb.\nAnche la destra inglese vicina a George Curzon la cui politica aggressiva come vicer\u00e9 dell'India britannica aveva costituito in passato uno degli ostacoli ad un accordo, sostenne che erano state fatte troppe concessioni e che questioni vitali, come gli interessi britannici nel Golfo Persico, non erano state affrontate. Ma anche a sinistra, molti radicali, influenzati dalla loro avversione ideologica per la Russia di Nicola II, fecero sentire le loro proteste. Nonostante tutto ci\u00f2, Edward Grey non incontr\u00f2 grandi difficolt\u00e0 a difendersi perch\u00e9, come abbiamo visto, con l'accordo diventava possibile evitare l'aumento di spese per la difesa. Ma soprattutto perch\u00e9 l'intesa con la Russia mirava a neutralizzare un pericoloso focolaio di crisi in Asia centrale."}
{"id": "1789630", "revid": "297059", "url": "https://it.wikipedia.org/wiki?curid=1789630", "title": "Trattato di Blois", "text": "Il trattato di Blois del 22 settembre 1504 riguard\u00f2 la proposta di matrimonio tra Carlo I d'Asburgo, il futuro Carlo V e Claudia di Francia, figlia del re Luigi XII di Francia e di Anna di Bretagna.\nSe Luigi XII non avesse avuto un erede maschio, Carlo I d'Asburgo avrebbe ricevuto in dote il ducato di Milano, Genova e le sue dipendenze e la contea di Asti, nonch\u00e9 in Francia il ducato di Bretagna, il ducato di Borgogna, la contea di Blois, la viscontea di Auxonne e altri territori minori.\nBench\u00e9 voluto da Luigi XII per creare discordia nel campo spagnolo-asburgico, il trattato era pericoloso anche per la Francia. Il progetto di matrimonio fu annullato su richiesta degli Stati generali riuniti a Tours.\nQuesto trattato non deve essere confuso con altri accordi stretti a Blois negli anni successivi:"}
{"id": "1789631", "revid": "1305772", "url": "https://it.wikipedia.org/wiki?curid=1789631", "title": "MIDI Maze", "text": "MIDI Maze \u00e8 un videogioco del tipo sparatutto in prima persona sviluppato dalla canadese Xanth Software F/X per Atari ST, pubblicato nel 1987 dalla californiana Hybrid Arts. Nel 1989 venne realizzata una versione per Atari 8-bit, ma rimase allo stadio di prototipo. Nel 1991 \u00e8 stata prodotta una conversione per Game Boy dal titolo Faceball 2000, in seguito pubblicato per Super Nintendo Entertainment System, Game Gear e TurboGrafx CD.\nIl videogioco per Atari ST \u00e8 stato realizzato da James Yee in qualit\u00e0 di business manager, Michael Park come grafico ed esperto di calcolo distribuito e George Miller per lo sviluppo dell'intelligenza artificiale. \u00c8 ricordato principalmente per l'allora innovativa modalit\u00e0 di combattimento deathmatch, attraverso una rete realizzabile tramite le porte MIDI. Fino a 16 Atari ST possono essere collegati tramite cavi con connessione a margherita (un'unica linea entra ed esce da ciascun computer). Il gioco \u00e8 ambientato in un labirinto e i personaggi sono degli smiley."}
{"id": "1789636", "revid": "77524183", "url": "https://it.wikipedia.org/wiki?curid=1789636", "title": "Transavia.com", "text": ""}
{"id": "1789638", "revid": "767487", "url": "https://it.wikipedia.org/wiki?curid=1789638", "title": "Festival (film 1996)", "text": "Festival \u00e8 un film del 1996 diretto da Pupi Avati. Si tratta dell'unico film, finora, che vede in un ruolo drammatico l'attore Massimo Boldi.\nTrama.\nFranco Melis \u00e8 un attore comico, reduce da grandi successi con film \"trash\" a partire dai tardi anni settanta, ma che negli anni ha sperperato i suoi guadagni. In solitudine e senza denaro, Melis trova la forza di reagire alla sua depressione: attraverso il suo manager, Renzo Polpo, trova una parte in un film molto lontano dalle sue precedenti prestazioni, che viene presentato a una rassegna cinematografica di alto profilo culturale e che sembra godere legittime \"chance\" di vittoria.\nWalter Chiari.\nIl film \u00e8 in parte ispirato alla figura di Walter Chiari che, alla fine della carriera, cov\u00f2 una breve speranza di \"rilancio\" con il film \"Romance\" di Massimo Mazzucco, presentato alla Mostra del cinema di Venezia e grazie al quale Chiari fu il favorito per l'assegnazione della prestigiosa Coppa Volpi nel 1986. Questa venne per\u00f2 conferita a Carlo Delle Piane per il ruolo interpretato in \"Regalo di Natale\", diretto proprio da Pupi Avati."}
{"id": "1789645", "revid": "287204", "url": "https://it.wikipedia.org/wiki?curid=1789645", "title": "Chavez Ravine", "text": ""}
{"id": "1789654", "revid": "33689", "url": "https://it.wikipedia.org/wiki?curid=1789654", "title": "Sega TeraDrive", "text": "Il , anche noto come Sega TeraDrive o IBM TeraDrive, \u00e8 un personal computer prodotto da SEGA e IBM. Costituito da un 286 con integrato un Sega Mega Drive, \u00e8 stato commercializzato nel 1991 solamente in Giappone.\nUn prodotto simile, chiamato Amstrad Mega PC e creato dalla Amstrad, \u00e8 stato commercializzato in Europa e Australia a partire dal 1993.\nCaratteristiche e specifiche tecniche.\nIl sistema, creato per incentivare le vendite dei PC, \u00e8 costituito da due parti hardware separate e interagibili fra loro, utilizzabili contemporaneamente. Sul pannello frontale sono disposte, fra le altre cose, lo slot per le cartucce dei videogiochi per Sega Megadrive e due porte per gamepad.\nDati tecnici:\nI modelli.\nSono stati creati tre modelli, dotati di hardware leggermente differente: il primo (Model 1) dotato di 640KB di RAM e 1 lettore floppy; il secondo (Model 2) di 1MB di RAM e due lettori floppy, e un terzo (Model 3) dotato di 1 lettore floppy, 2,5MB di RAM e un hard disk da 30MB."}
{"id": "1789664", "revid": "287204", "url": "https://it.wikipedia.org/wiki?curid=1789664", "title": "Misfire", "text": ""}
{"id": "1789665", "revid": "1494169", "url": "https://it.wikipedia.org/wiki?curid=1789665", "title": "Solna centrum", "text": ""}
{"id": "1789666", "revid": "486946", "url": "https://it.wikipedia.org/wiki?curid=1789666", "title": "Aphriza", "text": ""}
{"id": "1789667", "revid": "15756", "url": "https://it.wikipedia.org/wiki?curid=1789667", "title": "COLT Studio Group", "text": "COLT Studio Group \u00e8 una casa di produzione che lavora da oltre 40 anni nel campo della pornografia gay. Fondata a New York nel 1967 da Jim French, conosciuto con lo pseudonimo Rip Colt, in seguito si \u00e8 spostata a Los Angeles per poi stabilirsi definitivamente a San Francisco.\nDurante i primi anni di attivit\u00e0 il gruppo proponeva un tipo di erotismo maschile espresso con la pubblicazione di fumetti ed illustrazioni. Con l'avvento delle nuove tecnologie la casa ha iniziato a realizzare servizi fotografici soft e hard, divenendo ben presto famosa per puntare su modelli altamente muscolosi, ritratti nello stereotipo del machismo, come camionisti, motociclisti, cowboys, carpentieri e molti altri. Dal 1995 la COLT sbarca su internet aprendo un suo sito internet a pagamento, dove \u00e8 possibile trovare gallerie fotografiche, film, video e live sex show.\nNel 2007 \u00e8 stato celebrato il 40\u00ba anniversario degli studios, il sindaco di San Francisco Gavin Newsom ha proclamato il 23 febbraio 2007 come il \"Colt Studio Day\", suscitando alcune polemiche."}
{"id": "1789670", "revid": "71433", "url": "https://it.wikipedia.org/wiki?curid=1789670", "title": "Colt Studios", "text": ""}
{"id": "1789671", "revid": "71433", "url": "https://it.wikipedia.org/wiki?curid=1789671", "title": "Colt Studio Group", "text": ""}
{"id": "1789672", "revid": "466539", "url": "https://it.wikipedia.org/wiki?curid=1789672", "title": "Battaglia di Hong Kong", "text": "La battaglia di Hong Kong si svolse tra l'8 e il 25 dicembre 1941, tra le truppe dell'Impero giapponese e quelle dell'Impero britannico, nell'ambito della seconda guerra mondiale nell'oceano Pacifico. Si concluse con la vittoria dei giapponesi a la conseguente occupazione, da parte di questi, del territorio di Hong Kong, allora possedimento coloniale britannico.\nAntefatti.\nIl pericolo che il territorio di Hong Kong, colonia britannica dal 1841, potesse essere attaccato dalle forze imperiali giapponesi era divenuto, negli anni che precedettero la seconda guerra mondiale, sempre pi\u00f9 concreto. Con lo scadere dell'alleanza anglo-giapponese nel 1923 e il progredire della seconda guerra sino-giapponese, la posizione della colonia divenne infatti sempre pi\u00f9 precaria. Nell'ottobre 1938 i giapponesi occuparono Canton, segnando cos\u00ec l'accerchiamento del possedimento britannico di Hong Kong, costituito dall'omonima isola, dall'area urbana di Kowloon e dai Nuovi Territori, situati questi ultimi due sulla terraferma e separati dall'isola da uno stretto braccio di mare.\nStudi effettuati del Ministero della Difesa britannico avevano concluso che sarebbe stato molto difficile difendere la colonia in caso di attacco giapponese, ma nella met\u00e0 degli anni trenta si decise comunque di realizzare delle opere di fortificazione: a partire dal 1936 venne in particolare realizzata la \"Gin Drinkers Line\" (letteralmente 'Linea dei bevitori di gin'), una linea fortificata di bunker, trincee e postazioni per l'artiglieria, realizzata sul modello della Linea Maginot francese.\nAllo scoppio della seconda guerra mondiale, data la necessit\u00e0 di concentrare le proprie forze in Europa e in Nordafrica, fu presa la decisione di ridurre la guarnigione di Hong Kong ad una presenza puramente simbolica.\nNel settembre 1941, tuttavia, su proposta del \"Air Chief Marshal\" (Maresciallo dell'aria) Sir Robert Brooke-Popham, comandante in capo delle forze britanniche in estremo oriente (\"British Far East Command\"), fu deciso che un aumento delle forze ad Hong Kong avrebbe avuto il duplice effetto di fungere da deterrente militare verso i giapponesi, e allo stesso tempo di rassicurare il leader cinese Chiang Kai-shek sulle intenzioni britanniche di mantenere una presenza in quel settore, in funzione anti-giapponese.\nNell'ottobre 1941 fu dunque accettata la proposta del Governo Canadese di inviare ad Hong Kong una missione militare, denominata C Force, composta da un Comando Brigata e da due battaglioni di fanteria, i Winnipeg Grenadiers dalla provincia di Manitoba e i Royal Rifles of Canada dal Qu\u00e9bec, per un totale di circa 2\u00a0000 uomini. Tali unit\u00e0, composte da reclute poco addestrate e prive di buona parte dell'equipaggiamento previsto, arrivarono ad Hong Kong il 16 novembre 1941.\nLe forze in campo.\nLa guarnigione britannica di Hong Kong si presentava allo scoppio della guerra nel Pacifico come un insieme abbastanza eterogeneo di unit\u00e0 del British Army (l'esercito regolare britannico), del British Indian Army (l'esercito coloniale anglo-indiano), del First Canadian Army (la forza armata canadese che combatt\u00e9 nella seconda guerra mondiale) e del Hong Kong Volunteer Corps, composto quest'ultimo da volontari locali e costituente la parte numericamente principale di tutta la guarnigione. A questi si aggiungevano due reggimenti di artiglieria costiera, tre batterie di artiglieria campale, reparti del genio, della logistica e della sanit\u00e0.\nIl 7 dicembre 1941 l'Ordine di battaglia della fanteria della guarnigione di Hong Kong era il seguente:\nTali forze erano state divise dal Comandante della guarnigione, il generale di divisione (\"Major General\") Christopher Michael Maltby, in due brigate: la Kowloon Brigade, comprendente i \"Royal Scots\" e i reggimenti indiani, responsabile della difesa della aree sulla terraferma, e la Hong Kong Brigade, comprendente i \"Middlesex\" e i canadesi, deputata invece alla difesa dell'isola di Hong Kong.\nIl supporto aereo era molto modesto, essendo costituito da appena tre aerosiluranti-ricognitori Vickers Vildebeest e da due idrovolanti Supermarine Walrus. Infine, l'appoggio navale era del tutto assente, avendo ricevuto tutte le unit\u00e0 della Royal Navy presenti nel settore l'ordine di raggiungere il porto di Singapore.\nLa forza complessiva della guarnigione, considerando anche i volontari cinesi e locali, non superava le 15\u00a0000 unit\u00e0.\nDa parte giapponese, invece, l'offensiva fu improntata su potenza e velocit\u00e0 di esecuzione, una costante nella travolgente espansione dell'Impero Giapponese dei primi mesi di guerra.\nL'intero settore operativo del Pacifico sud-occidentale era di competenza del Gruppo Armate Sud (\"Nanpo gun\") del Maresciallo Hisaichi Terauchi, il quale incaric\u00f2 della conquista di Hong Kong la 33\u00aa Armata del Tenente Generale Takashi Sakai. Questa grande unit\u00e0 dell'Esercito imperiale giapponese (\"Dai-Nippon Teikoku Rikugun\", letteralmente 'Esercito dell'Impero del Grande Giappone') costituita nel giugno 1941, fu responsabile delle operazioni nella Cina meridionale sino al suo scioglimento nell'agosto 1945. Nell'attacco alla colonia britannica schierava la 38\u00aa Divisione, basata sui reggimenti di fanteria 228\u00ba, 229\u00ba e 230\u00ba, e comprendente unit\u00e0 di artiglieria campale e contraerei, reparti corazzati, del genio e della sanit\u00e0. A supporto di questo forte contingente vi erano aerei da caccia e da bombardamento con base nei vicini aeroporti cinesi, mentre l'appoggio navale era garantito dalla 2\u00aa Flotta, operante nel mar Cinese meridionale.\nLa battaglia.\nL'attacco giapponese inizi\u00f2 alle 08:00 dell'8 dicembre 1941 (ora locale di Hong Kong), appena 8 ore dopo l'attacco di Pearl Harbor. I giapponesi si garantirono immediatamente la superiorit\u00e0 aerea con un'incursione di dodici bombardieri sull'aeroporto di Kai Tak, distruggendo al suolo quattro dei cinque velivoli militari l\u00ec stazionati e quasi tutti gli apparecchi civili. Il personale di terra della RAF si univa allora ai reparti combattenti della fanteria, mentre le unit\u00e0 della Royal Navy salpavano alla volta della fortezza di Singapore.\nLe forze di terra britanniche decisero di ritirarsi dal fiume Sham Chun, segnante il confine terrestre della colonia, per schierare i tre battaglioni della Kowloon Brigade lungo le alture della \"Gin Drinkers Line\". Questa linea difensiva fu tuttavia rapidamente sfondata presso il ridotto \"Shing Mun\" nella mattinata del 10 dicembre, e l'11 iniziarono le operazioni di evacuazione della stessa Kowloon, sotto continui bombardamenti aerei e di artiglieria giapponesi. Il 13 dicembre tali operazioni venivano completate e i \"Rajputs\", retroguardia delle forze imperiali britanniche, lasciavano per ultimi la terraferma ritirandosi sull'isola di Hong Kong, dove il generale Maltby intendeva proseguire la difesa ad oltranza.\nDue offerte di resa giapponesi, presentate il 13 e il 17 dicembre, furono respinte dal governatore della Colonia Sir Mark Young. I preparativi giapponesi per attraversare il canale che separa l'isola dalla terraferma, largo in alcuni punti anche 2 km, durarono alcuni giorni, durante i quali furono battute le posizioni difensive nemiche con artiglieria, mortai e incursioni aeree. Le forze britanniche erano state divise in due brigate, responsabili rispettivamente dei settori est e ovest dell'isola. La notte del 18 dicembre ci fu il primo sbarco nel settore di nord-est, seguito subito dal sopraggiungere di numerosi rinforzi. La mattina seguente, ordinate le proprie forze, le truppe giapponesi iniziavano a penetrare verso l'interno dell'isola, e i combattimenti si fecero particolarmente duri. Quella notte, circa 20 artiglieri di una batteria posizionata presso l'area di \"Sai Wan\" furono assassinati dopo essersi arresi, e il mattino del 19 dicembre i giapponesi investirono il passo di Wong Nai Chung, un passaggio strategico che divide in due l'isola di Hong Kong, precedentemente fortificato dai britannici e difeso dalla fanteria canadese. Il combattimento prosegu\u00ec durissimo per tutto il giorno, il generale di brigata canadese Lawson nel tardo pomeriggio comunic\u00f2 che il nemico aveva invaso il suo quarter generale, e che si combatteva ormai all'arma bianca. Usc\u00ec per unirsi ai suoi uomini e cadde insieme a loro quella stessa sera. In quello stesso scontro restava ucciso il sergente maggiore John Robert Osborn dei \"Winnipeg Grenadiers\", primo canadese ad essere insignito, postumo, della Victoria Cross nella seconda guerra mondiale.\nEntro sera ai giapponesi erano state inferte pi\u00f9 di 600 perdite tra caduti e feriti, tuttavia la resistenza canadese era stata spezzata e il passo forzato, portando cos\u00ec le truppe nipponiche, la mattina del 20 dicembre, a dividere in due l'isola di Hong Kong, con i difensori britannici intrappolati nella parte occidentale e nella penisola di Stanley. La situazione si presentava disperata, con le truppe britanniche impossibilitate a qualunque azione di contrattacco, causa la assoluta disparit\u00e0 di forze in campo, e il progressivo esaurirsi delle scorte idriche, avendo i giapponesi catturato tutti i centri di raccolta e interrotto gli acquedotti.\nIl 21 dicembre al Governatore Young veniva inviato un messaggio da parte del Primo Ministro britannico Winston Churchill. \u00ab...non bisogna indulgere in pensieri di resa\u00bb, scriveva Churchill nel suo messaggio, \u00abOgni parte dell'isola deve essere contesa e al nemico si deve opporre la pi\u00f9 tenace resistenza. [..] Si dovr\u00e0 combattere accanitamente sulle linee difensive arretrate e, se possibile, casa per casa\u00bb. Nonostante la situazione compromessa, questi ordini vennero eseguiti.\nL'offensiva giapponese continu\u00f2 violentissima per altri quattro giorni. La mattina del 25 dicembre truppe nipponiche penetrarono in un ospedale da campo britannico presso il St. Stephen's College di Stanley, torturando e assassinando pi\u00f9 di 60 soldati feriti l\u00ec ricoverati. Quello stesso pomeriggio, con la situazione giunta al limite della resistenza, gli ufficiali britannici e il Governatore Young firmarono l'atto di resa presso il Comando giapponese, al terzo piano del Peninsula Hotel di Hong Kong.\nLa battaglia per Hong Kong era durata diciotto intensi giorni. Era la seconda colonia della corona britannica a cadere in mano nemica durante la Seconda Guerra Mondiale (la prima era stata il Somaliland, Conquista italiana del 19 agosto 1940), la terza dopo Yorktown, nel 1781, durante la guerra d'indipendenza americana.\nOccupazione giapponese di Hong Kong.\nIl 25 dicembre 1941 \u00e8 ricordato, nella storia di Hong Kong, come il \"Natale nero\". Nei giorni immediatamente successivi alla capitolazione le truppe giapponesi si macchiarono di numerose uccisioni di massa di civili cinesi, e si stima abbiano violentato circa 10.000 donne.\nIl generale Isogai Rensuke divenne il primo governatore giapponese di Hong Kong. Nei tre anni e otto mesi di dominazione giapponese, la carenza di cibo e le malattie che ne seguirono causarono la morte o la migrazione di migliaia di abitanti, e delle 1,6 milioni di persone che abitavano l'isola prima della guerra, nell'agosto 1945 non ne restavano che 600.000. Fino alla fine della guerra fu attiva nei Nuovi Territori una limitata guerriglia da parte dei cinesi, cui i giapponesi risposero sempre con brutale ferocia, razziando e distruggendo diversi villaggi.\nI civili cittadini di paesi nemici (circa 2400) furono internati in un campo di prigionia a Stanley, mentre gli 8.500 soldati presi prigionieri furono inviati in campi di prigionia in Giappone e in Indocina.\nAl termine del conflitto, il generale Takashi fu condannato a morte dal Tribunale Cinese per i crimini di guerra e fucilato il 30 settembre 1946, mentre il generale Rensuke venne condannato all'ergastolo.\nCon la fine della guerra nel Pacifico fu ristabilita la sovranit\u00e0 britannica su tutto il territorio di Hong Kong, e venne realizzato un cimitero militare a \"Sai Wan\", nel quale trovano posto le salme di 1\u00a0528 soldati alleati caduti durante la guerra, per lo pi\u00f9 militari del Commonwealth ma anche di altre nazionalit\u00e0, compresi alcuni marinai olandesi.\nCollegamenti esterni.\nPer informazioni pi\u00f9 dettagliate circa lo svolgimento della battaglia di Hong Kong si vedano:"}
{"id": "1789673", "revid": "647919", "url": "https://it.wikipedia.org/wiki?curid=1789673", "title": "Guerra Bianca in Adamello", "text": ""}
{"id": "1789684", "revid": "169529", "url": "https://it.wikipedia.org/wiki?curid=1789684", "title": "Bernard Brodie", "text": " \u00c8 stato un ricercatore di spicco nel campo della farmacologia. \nBiografia.\nDopo essersi laureato in chimica, primo del suo corso, presso l'universit\u00e0 canadese McGill, di Toronto, consegu\u00ec nel 1935 il dottorato nella stessa disciplina presso la New York University. In seguito fu professore associato nella stessa universit\u00e0, sino a quando nel 1950 divenne capo del laboratorio di farmacologia clinica del \"National Institutes of Health\", posizione che ricopr\u00ec sino al 1970. Quindi fu professore di farmacologia alla \"Pennsylvania State University\". La sua carriera scientifica \u00e8 raccontata nel libro \"Apprentice to Genius\" di Robert Kanigel. \nOltre che un eminente scienziato, Bernard B. Brodie \u00e8 stato maestro di generazioni di ricercatori nel campo della farmacologia. I suoi allievi per oltre quaranta anni hanno condotto ricerche di punta in questa disciplina, tra di essi vincitori di Albert Lasker Award for Basic Medical Research e di premi Nobel per la medicina: Julius Axelrod e Arvid Carlsson. Quest'ultimo in una intervista del 2007 cos\u00ec descrive Bernard B. Brodie: \"l'uomo che ha svolto il ruolo pi\u00f9 importante nella mia carriera scientifica\"; suo \u00e8 ancora il seguente ricordo: \"un numero impressionante di giovani and\u00f2 a lavorare nel laboratorio di Brodie e molti di loro ebbero carriere di successo, era come se Brodie avesse la speciale virt\u00f9 di dare ispirazione ai giovani ricercatori\". \nA Bernard B. Brodie \u00e8 dedicato il Dipartimento di Neuroscienze dell'Universit\u00e0 di Cagliari, fondato e diretto per decenni da Gian Luigi Gessa, uno dei pi\u00f9 eminenti allievi italiani di Brodie. "}
{"id": "1789687", "revid": "4175", "url": "https://it.wikipedia.org/wiki?curid=1789687", "title": "Coppa Europa (rugby) 1995-1996", "text": ""}
{"id": "1789688", "revid": "1573940", "url": "https://it.wikipedia.org/wiki?curid=1789688", "title": "Calidris virgata", "text": "L'afrizia o piro-piro striato (Calidris virgata ()) \u00e8 un uccello della famiglia degli Scolopacidae, precedentemente considerato unico rappresentante del genere \"Aphriza\".\nDistribuzione e habitat.\nQuesto uccello vive lungo la costa occidentale dell'America del Nord e dell'America del Sud, dall'Alaska al Cile. Lo si incontra anche in Argentina (Terra del Fuoco) e sulle Isole Falkland. Di rado si spinge anche sulle coste del Golfo del Messico.\nTassonomia.\n\"Calidris virgata\" \u00e8 classificata dall\"'International Ornithologists' Union\" (o IOC) come appartenente al genere \"Calidris\" tuttavia in passato era considerata come specie monofiletica ed appartenente al genere \"Aphriza\" , con il nome scientifico di \"Aphriza virgata\"."}
{"id": "1789694", "revid": "4175", "url": "https://it.wikipedia.org/wiki?curid=1789694", "title": "Coppa Europa (rugby) 1996-1997", "text": ""}
{"id": "1789696", "revid": "4175", "url": "https://it.wikipedia.org/wiki?curid=1789696", "title": "Coppa Europa (rugby) 1997-1998", "text": ""}
{"id": "1789698", "revid": "4175", "url": "https://it.wikipedia.org/wiki?curid=1789698", "title": "Coppa Europa (rugby) 1998-1999", "text": ""}
{"id": "1789700", "revid": "4175", "url": "https://it.wikipedia.org/wiki?curid=1789700", "title": "Coppa Europa (rugby) 1999-2000", "text": ""}
{"id": "1789702", "revid": "4175", "url": "https://it.wikipedia.org/wiki?curid=1789702", "title": "Coppa Europa (rugby) 2000-2001", "text": ""}
{"id": "1789704", "revid": "4175", "url": "https://it.wikipedia.org/wiki?curid=1789704", "title": "Coppa Europa (rugby) 2001-2002", "text": ""}
{"id": "1789707", "revid": "767487", "url": "https://it.wikipedia.org/wiki?curid=1789707", "title": "Congresso universale di esperanto del 1905", "text": "Il Congresso universale di esperanto del 1905, il primo in assoluto, si svolse dal 7 al 12 agosto 1905 a Boulogne-sur-Mer, in Francia.\nEventi prodromici al congresso.\nIn verit\u00e0, gi\u00e0 l'anno precedente, a Calais, si era svolto un incontro non ufficiale di esperantisti.\nIl congresso fu inoltre preceduto, pochi giorni prima, da alcuni convegni che ebbero luogo a Parigi, iniziati con una visita inattesa all'Universit\u00e0 della Sorbona da parte dei coniugi Zamenhof; a tali convegni gi\u00e0 parteciparono alcuni esperantisti stranieri. A Zamenhof fu consegnato in quei giorni un premio riservato agli studenti pi\u00f9 meritevoli, e alcuni congressisti furono ricevuti nel palazzo municipale.\nPartecipanti.\nAl congresso parteciparono 688 esperantisti, di 20 nazionalit\u00e0 differenti. Vi partecip\u00f2 lo stesso iniziatore della lingua esperanto, Ludwik Lejzer Zamenhof.\nIl comitato organizzativo fu guidato da \u00c9mile Boirac; il segretario fu Paul Boulet\nCome rappresentanti dell'Italia ci furono Daniele Marignoni considerato il primo esperantista italiano, Raffaele Bagnulo e quattro stranieri residenti in Italia, Clarence Bicknell, Albert Gallois, Rosa Junck, e Gaspard Blanc.\nAttivit\u00e0.\nDurante il congresso furono risolte numerose questioni relative alla lingua internazionale, e fu adottata, in particolare, la Dichiarazione di Boulogne, proposta da Zamenhof e approvata dai partecipanti con votazione pubblica. Il 9 agosto furono inoltre approvati il \"Fundamento de Esperanto\" (opera fondamentale che definisce le 16 regole base della grammatica dell'esperanto), l'organizzazione del \"Lingva Komitato\" (l'attuale \"Akademio de Esperanto\", organo preposto al mantenimento dell'integrit\u00e0 linguistica dell'esperanto), e la bandiera dell'esperanto.\nDurante il congresso ebbero inoltre luogo un'escursione a Wimereux; un grande concerto serale; una rappresentazione de \"Il matrimonio forzato\" di Moli\u00e8re, cui parteciparono attori di sette diverse nazionalit\u00e0; un ballo in costume, con danze nazionali.\nInterventi notevoli.\nDurante il suo discorso al congresso, Zamenhof declam\u00f2 per la prima volta la \"Pre\u011do sub la verda standardo\".\nFra gli altri interventi, si segnalano un discorso di Edmond Privat sulla promozione dell'esperanto fra i giovani e una conferenza di \u00c9mile Boirac sulle vie pi\u00f9 adatte da percorrere per favorire l'introduzione dell'esperanto come materia di studio nelle scuole pubbliche."}
{"id": "1789708", "revid": "75435", "url": "https://it.wikipedia.org/wiki?curid=1789708", "title": "Libri Profetici", "text": ""}
{"id": "1789710", "revid": "486946", "url": "https://it.wikipedia.org/wiki?curid=1789710", "title": "Tryngites", "text": ""}
{"id": "1789712", "revid": "4175", "url": "https://it.wikipedia.org/wiki?curid=1789712", "title": "Coppa Europa (rugby) 2002-2003", "text": ""}
{"id": "1789721", "revid": "339392", "url": "https://it.wikipedia.org/wiki?curid=1789721", "title": "Stockholm Centralstation", "text": ""}
{"id": "1789723", "revid": "339392", "url": "https://it.wikipedia.org/wiki?curid=1789723", "title": "Stockholm Centralen", "text": ""}
{"id": "1789724", "revid": "1573940", "url": "https://it.wikipedia.org/wiki?curid=1789724", "title": "Calidris subruficollis", "text": "Il piro-piro fulvo (Calidris subruficollis, ()) \u00e8 un uccello della famiglia degli Scolopacidae, appartenente al genere \"Calidris\".\nDistribuzione e habitat.\nQuesto uccello vive in tutto il Nord America e in tutto il Sud America (escluso il Cile), nei Caraibi e in Russia. \u00c8 di passo nell'Europa occidentale e settentrionale, nel Bacino del Mediterraneo (Italia compresa), in Australia e su alcune isole dell'Oceania occidentale, in Giappone, Taiwan, nell'Africa meridionale, in Kenya e lungo il Golfo di Guinea.\nTassonomia.\nIl Piro-piro fulvo \u00e8 classificato dal Congresso ornitologico internazionale come apparente al genere \"Calidris\" ; tuttavia in passato era considerato come unica specie del genere \"Tryngites\" ."}
{"id": "1789725", "revid": "125999665", "url": "https://it.wikipedia.org/wiki?curid=1789725", "title": "'Ndrina Cord\u00ec", "text": "I Cord\u00ec sono una 'ndrina di Locri, storici rivali dei Cataldo con una fortissima presenza anche a Portigliola, Gerace e Antonimina. A Locri sono alleati con i Floccari.\nI Cord\u00ec nel resto d'Italia sono stati individuati nelle Marche a Camerino, in Emilia a Modena e a Roma per il traffico di droga.\nStoria.\nAnni '60 - Faida con i Cataldo.\nSi ha notizia di dispute fra i Cataldo e i Cord\u00ec fin dal 1967.\nIl 23 maggio di quell'anno venne ucciso nella \"strage di Piazza Mercato\" il capobastone ucciso Domenico Cord\u00ec, reo di aver rubato 1700 casse di sigarette date dai siciliani ad Antonio Macr\u00ec, capobastone della Locride.\nNel 1969 vengono uccisi per vendetta Giuseppe e Domenico Marafioti.\nAnni '90 - La ripresa della faida.\nDal 1993 rincomincia la faida con i Cataldo.\nNel 2001 viene arrestato in Liguria Antonio Novella.\nIl 13 ottobre 1997 viene ucciso il capobastone Cosimo Cord\u00ec.\nLa squadra di calcio del Locri in una partita osserv\u00f2 un minuto di silenzio per la sua morte.\nAl suo posto divenne capo Antonio Cord\u00ec.\nFino al 2005 ha causato oltre 30 morti.\nA febbraio dello stesso anno venne ucciso dai Cord\u00ec Giuseppe Cataldo.\nIl 31 maggio per vendetta a Siderno fu ucciso Salvatore Cord\u00ec, figlio del boss Domenico.\nLa polizia assiste accidentalmente all'omicidio poich\u00e9 fu per sbaglio acceso il telefonino di Domenico Zucco.\nIl 18 dicembre 2008 per l'omicidio venne arrestato Antonio Cataldo insieme ai 3 esecutori materiali.\nAnni 2000 - L'omicidio Fortugno e la presunta fine della faida.\nNel 2006, a marzo vennero arrestati diversi membri dei Cord\u00ec tra cui il presunto attuale capobastone \"Vincenzo Cord\u00ec\" e Salvatore Ritorto, ritenuto l'esecutore dell'omicidio del vicepresidente della regione Calabria Francesco Fortugno ucciso nell'ottobre 2005.\nOggi.\nNel 2010 dopo ben oltre quarant'anni dall'omicidio di Domenico Cord\u00ec nel 1967 sembra si sia siglata una pace con i Cataldo."}
{"id": "1789728", "revid": "486946", "url": "https://it.wikipedia.org/wiki?curid=1789728", "title": "Eurynorhynchus", "text": ""}
{"id": "1789736", "revid": "599013", "url": "https://it.wikipedia.org/wiki?curid=1789736", "title": "Dean Windass", "text": "Carriera.\nClub.\nDopo aver militato per 5 stagioni nell'Hull City, squadra in cui dimostr\u00f2 di essere un giocatore di talento, ha disputato tre stagioni (dal 1995 al 1998) nella Scottish Premier League nelle file dell' (23 reti in 78 presenze in campionato, 6 presenze e 1 rete nella Coppa UEFA 1996-1997), e sei stagioni in Premier League con Bradford City e (111 presenze e 19 reti complessive in campionato, e 6 presenze e 3 reti nell'Intertoto 2000 con il Bradford).\nIn precedenza aveva giocato anche una stagione nell'Oxford United.\nIn seguito si trasfer\u00ec in prestito al Sheffield Wednesday e al Sheffield United, prima in prestito e poi a titolo definitivo.\nNel 2003 ritorn\u00f2 al Bradford City dove, nonostante la retrocessione in Second Division, trascorse 4 stagioni imponendosi come terzo miglior cannoniere della storia del club.\nNel 2007 si trasfer\u00ec nuovamente all'Hull City, nella stagione 2006-2007 colleziona 18 presenze e 8 gol, nella stagione 2007-2008 colleziona 38 presenze e 13 gol.\nIl 24 maggio 2008 ha realizzato a 39 anni compiuti il gol decisivo nello spareggio di Wembley contro il Bristol City grazie al quale l'Hull City ha conquistato per la prima volta nella sua storia l'accesso alla Premier League.\nNella stagione 2008-2009, dopo sole 5 presenze (e 1 rete), viene ceduto in prestito all'Oldham Athletic il 9 gennaio 2009.\nDopo sole 10 presenze, Windass si lament\u00f2 con l'allenatore John Sheridan per non essere stato schierato per 2 partite consecutive. La partita seguente gioc\u00f2 ma dichiar\u00f2 di voler andarsene. Il 16 marzo 2009 torn\u00f2 all'Hull City, impossibilitato a giocare fino al termine della stagione come da regola del prestito.\nDopo aver vestito le maglie di Darlington, Barton Town e Scarborough Athletic, ha concluso la sua carriera nel 2012.\nNella sua carriera Windass ha avuto svariati problemi disciplinari, a seguito di suoi comportamenti molto discutibili: il 9 novembre 1997, mentre militava nell'Aberdeen, ricevette 3 cartellini rossi in una sola partita, contro il . Inoltre, mentre militava nel Bradford City, afferr\u00f2 i testicoli di un avversario."}
{"id": "1789737", "revid": "1652635", "url": "https://it.wikipedia.org/wiki?curid=1789737", "title": "Lojze Bratu\u017e", "text": "Morto per le conseguenze di un'aggressione squadrista, \u00e8 ricordato come martire sloveno del fascismo.\nBiografia.\nNacque da una famiglia slovena di Podgora, allora comune autonomo e oggi frazione di Gorizia, citt\u00e0 che a sua volta apparteneva all'Austria-Ungheria. Comp\u00ec gli studi nelle scuole slovene della citt\u00e0 e si dedic\u00f2 alla carriera musicale.\nDopo l'unione della Contea di Gorizia e Gradisca al Regno d'Italia, nel 1918, al termine della Grande guerra (ratificata con il Trattato di Rapallo del 1920), Bratu\u017e rimase fedele alla sua origine slovena sottraendosi al successivo processo di italianizzazione delle minoranze slave della Venezia Giulia intrapreso dai fascisti. In quegli anni era insegnante di canto in un coro del villaggio di San Martino di Quisca (in sloveno \"\u0160martno\") nel Collio Goriziano e, pi\u00f9 tardi, nel Seminario minore della citt\u00e0. Nel 1929 venne incarcerato per un breve periodo di tempo dalle autorit\u00e0 fasciste con l'accusa di attivit\u00e0 anti-italiane. Nel 1930 fu nominato supervisore dei cori di chiesa del goriziano da Francesco Borgia Sedej, arcivescovo di Gorizia. Diresse diversi cori sloveni di chiesa (gli unici cori in lingua slovena consentiti dalle autorit\u00e0) nel Collio, nella valle del Vipacco e nella valle dell'Isonzo.\nIl 27 dicembre 1936 nel sobborgo di Podgora un gruppo di fascisti rap\u00ec Bratu\u017e, che da poco aveva terminato la direzione di un coro durante la messa. Venne portato in un vicino edificio dove sub\u00ec un brutale pestaggio e fu costretto a bere olio di ricino miscelato con olio di motore. In seguito a tale aggressione mor\u00ec, dopo un mese, nell'ospedale centrale di Gorizia. Pochi giorni prima della sua morte i suoi sostenitori, riuniti sotto la finestra dell'ospedale, cantarono una canzone slovena e poi fuggirono prima di venire arrestati.\nNel corso della sua vita Bratu\u017e adatt\u00f2 per coro diversi brani musicali. Oggi un coro misto e un centro culturale sloveno di Gorizia portano il suo nome.\nEra sposato con la maestra e poetessa Ljubka \u0160orli. La loro figlia Lojzka Bratu\u017e divenne una nota docente universitaria, presso l'ateneo di Udine, e attivista nelle organizzazioni della minoranza slovena in Italia."}
{"id": "1789738", "revid": "1573940", "url": "https://it.wikipedia.org/wiki?curid=1789738", "title": "Calidris pygmaea", "text": "Il gambecchio becco a spatola (Calidris pygmeus ()) \u00e8 un uccello della famiglia degli Scolopacidae, apparente al genere \"Calidris\".\nDistribuzione e habitat.\nQuesto uccello, nidifica nella tundra della Russia orientale, e nella stagione invernale migra a sud in Cina, Giappone, Corea del Nord, Corea del Sud, India, Sri Lanka, Bangladesh, Thailandia, Vietnam, Myanmar, Filippine, Malaysia, Taiwan e Singapore. Saltuariamente si spinge anche in Alaska e nel Canada occidentale.\nTassonomia.\nIl gambecchio becco a spatola \u00e8 classificato dal Congresso ornitologico internazionale come apparente al genere \"Calidris\" ; tuttavia in passato era considerato come unica specie del genere \"Eurynorhynchus\" .\nConservazione.\nA causa della esiguit\u00e0 della popolazione (stimata in 360-600 esemplari superstiti), la \"IUCN Red List\" classifica \"Eurynorhynchus pygmeus\" come specie in pericolo critico di estinzione (\"Critically Endangered\")."}
{"id": "1789739", "revid": "46291", "url": "https://it.wikipedia.org/wiki?curid=1789739", "title": "Catoptrophorus", "text": ""}
{"id": "1789740", "revid": "1543377", "url": "https://it.wikipedia.org/wiki?curid=1789740", "title": "Adriano Goio", "text": "Biografia.\nSi \u00e8 laureato in architettura all'Universit\u00e0 di Venezia e ha lavorato come dipendente provinciale. Dal 1975 al 1980 \u00e8 stato Assessore ai lavori pubblici del comune di Trento. Il sindaco era Giorgio Tononi, anche lui democristiano. \u00c8 stato eletto sindaco di Trento la prima volta il 16 giugno 1983, ed \u00e8 stato poi rieletto il 5 luglio 1985, con il supporto di Democrazia Cristiana, PSI, PSDI e PLI, ma senza il PRI. Oper\u00f2 per il recupero del centro storico, mentre ebbe pi\u00f9 difficolt\u00e0 a controllare l'urbanizzazione di Trento nord. Nel 1990 gli succedette Lorenzo Dellai, anche lui democristiano, sostenuto da PSI e Verdi.\nIl 6 giugno 1990 \u00e8 stato nominato segretario generale dell'autorit\u00e0 di Bacino del fiume Adige. \u00c8 stato confermato nel ruolo il 6 marzo 1995. \u00c8 stato candidato sindaco alle elezioni comunali del giugno 1995 con il sostegno dal PATT e dal Partito Popolare, ottenendo il 15,1% dei voti. \u00c8 stato nuovamente confermato nel ruolo di segretario generale dell'autorit\u00e0 di Bacino del fiume Adige il 3 agosto 2000 e il 1\u00ba agosto 2002. Dopo 14 anni, l'11 novembre 2004 ha preso il suo posto Nicola Dell'Acqua.\nL'11 luglio 2006 \u00e8 stato nominato presidente del Comitato provinciale per le comunicazioni (Corecom) della Provincia autonoma di Trento. Il 17 marzo 2006 \u00e8 stato nominato \"Commissario delegato per la realizzazione degli interventi urgenti necessari per il superamento della situazione di emergenza socio-economico-ambientale determinatasi nell'asta fluviale del bacino del fiume Aterno\".\nMuore il 31 marzo 2016 all'et\u00e0 di 79 anni per una grave malattia."}
{"id": "1789743", "revid": "159980", "url": "https://it.wikipedia.org/wiki?curid=1789743", "title": "Catoptrophorus semipalmatus", "text": ""}
{"id": "1789748", "revid": "22475", "url": "https://it.wikipedia.org/wiki?curid=1789748", "title": "Tringa semipalmata", "text": "Il totano semipalmato (Tringa semipalmata, Gmelin 1789) \u00e8 un uccello della famiglia degli Scolopacidae, precedentemente inserito nel genere monotipico Catoptrophorus.\nDistribuzione e habitat.\nQuesto uccello vive nelle Americhe, dal Canada a sud del circolo polare artico, fino alle regioni settentrionali di Cile e Argentina. \u00c8 pi\u00f9 raro ma presente nell'estremo nord (Alaska, Nunavut, etc.) e nell'estremo sud (Patagonia e Terra del Fuoco). Di passo in Francia, nel nord Europa, nelle Hawaii e sulle isole esterne dei Caraibi.\nSistematica.\n\"Tringa semipalmata\" ha due sottospecie:"}
{"id": "1789752", "revid": "123359866", "url": "https://it.wikipedia.org/wiki?curid=1789752", "title": "Konstantin Nikolaevi\u010d Romanov", "text": "I suoi genitori furono felici di avere un secondo figlio dopo nove anni in cui erano nate solo femmine: Nicola I e sua moglie si amavano e amavano i loro figli, cui diedero un'ottima istruzione. Bench\u00e9 la prole imperiale di solito rimanesse sotto la supervisione di governanti e tate fino ai sette anni, gi\u00e0 a cinque Costantino era troppo ostinato e difficile da gestire per una domestica, per cui suo padre gli assegn\u00f2 un insegnante privato: avendo gi\u00e0 deciso che il figlio sarebbe diventato l'ammiraglio generale della Marina Imperiale, lo zar scelse F\u00ebdor Litke come aio per il bambino.\nLitke, che aveva circumnavigato il globo all'et\u00e0 di vent'anni, era un uomo sfacciato e grasso, portato alle polemiche o alle offesa e pass\u00f2 queste attitudini al suo allievo. Form\u00f2 il ragazzo nelle scienze navali e gli riemp\u00ec la testa di racconti di mare, guadagnandosi l'amicizia del giovane per la vita. Le lingue furono una parte importante della formazione di Konstantin: impar\u00f2 il russo, l'inglese, il tedesco ed il francese. Mentre cresceva le sue lezioni diventavano pi\u00f9 lunghe e complesse, comprendendo la matematica, la scienza, la statistica e la gestione del governo. Ci furono anche brevi lezioni ed esercitazioni militari. Konstantin inoltre am\u00f2 la musica, imparando a suonare il piano ed il violoncello, il disegno e ebbe molta attitudine alle arti. Fu anche un lettore entusiasta ed il suo amore per Omero lo spinse a tradurre l'Odissea in tedesco.\nNel 1835 accompagn\u00f2 i suoi genitori in Germania e dall'et\u00e0 di otto anni in poi fu educato a tenere un diario: nello stesso periodo gli fu affidato un piccolo yacht, con cui avrebbe navigato fra Peterhof e Kronstadt, passando i suoi giorni in mare e tornando a casa di notte. Nel 1836, accompagnato da Litke, fu imbarcato su una lunga crociera navale ed infine ebbe il comando della fregata russa Ercole, sotto la direzione di Litke. Durante l'addestramento fu trattato come tutti gli altri cadetti navali, nonostante il suo titolo di granduca lo dispensasse da questo. Fu messo a sentinella a mezzanotte sia con la pioggia che con le tempeste. All'et\u00e0 di sedici anni, Konstantin fu promosso al rango di capitano e serv\u00ec come comandante della fregata Ulisse, visitando i vari porti lungo il golfo di Finlandia ed arrivando in seguito fino al Mediterraneo.\nL'incoraggiamento ed il consiglio di sua zia, la granduchessa Elena Pavlovna ebbero una notevole sulla formazione del giovane. Elena lo prese sotto la sua ala, instillandogli il suo gusto per la letteratura e la musica e facendogli conoscere le ultime idee scientifiche. Ben nota per le sue idee liberali, ebbe una grande influenza nelle visioni politiche del nipote. Nell'ambito dell'influenza di Litke, Konstantin cominci\u00f2 a ricoprire incarichi ufficiali, assumendo il patronato della nuova Imperial Societ\u00e0 Geografica Russa, che dipendeva dal Ministero degli Affari Interni, che ospitava un numero cospicuo di burocrati liberali, tra cui Nikolai Miliutin.\nMatrimonio.\nI membri maschi della famiglia Romanov erano famosi per il loro bell'aspetto e la loro altezza, ma Costantino era piuttosto basso e brutto. Venne descritto da un osservatore: \" La sua carnagione era giallastra, il colore dei suoi capelli era piuttosto neutro ed assomigliava alla sabbia della spiaggia. I suoi occhi erano grigi, sognanti e semichiusi e un naso emorme che pareva tagliato nel legno enorme aveva preso il posto del profilo greco di suo padre\". Aveva una voce cavernosa, una personalit\u00e0 predominante e modi bruschi. Con un temperamento spiccio, Konstantin era un uomo difficile e spesso sgradevole.\nNel 1846 sua sorella Olga aveva sposato il principe ereditario di W\u00fcrttemberg Carlo: la segu\u00ec nel viaggio a Stoccarda e prosegu\u00ec per Altenburg, dove conobbe la principessa Alessandra di Sassonia-Altenburg: l'incontro era stato organizzato dai genitori della ragazza, che pensavano ella avrebbe fatto una buona impressione sul giovane granduca. Alessandra era infatti bella in maniera sconvolgente, alta e magra e Konstantin desider\u00f2 immediatamente sposarla. \"Non so che cosa sta accadendo in me. \u00c8 come se fossi una persona completamente nuova. Solo un pensiero mi muove, solo un'immagine riempie i miei occhi: per sempre e soltanto lei, il mio angelo, il mio universo. Realmente penso di essere innamorato. Tuttavia, che cosa pu\u00f2 significare? Io l'ho conosciuta solo da poche ore e sono gi\u00e0 pronto fino alle orecchie nella passione.\"\nKonstantin aveva diciannove anni ed Alessandra sedici: una volta fidanzati dovettero aspettare due anni per sposarsi. Il 12 ottobre 1847 lei arriv\u00f2 in Russia, in febbraio si convert\u00ec all'ortodossia, diventando la granduchessa Aleksandra Iosifovna: si sposarono sei mesi dopo, l'11 settembre 1848 nel San Pietroburgo. Entrambi amavano la musica, lei suonava il violoncello ed il piano e sembravano essere una buona coppia, che vivevano felicemente il loro matrimonio. Vissero in alcuni dei palazzi pi\u00f9 lussuosi dell'impero: Pavlovsk, Strelna ed il Palazzo di Marmo; questi ultimi due furono il regalo di nozze dei suoi genitori con Strelna. Un anno dopo le nozze Konstantin eredit\u00f2 Pavlovsk dallo zio il granduca Michail Pavlovi\u010d e, alla morte della madre, il palazzo di Orianda in Crimea.\nKonstantin e sua moglie la granduchessa Aleksandra Iosifovna ebbero sei figli:\nPrime esperienza militari.\nNel 1849 come giovane ufficiale, Costantino prese parte alla campagna militare in aiuto dell'Impero d'Austria per schiacciare una rivolta in Ungheria: fu la prima volta che prese parte ad un vero conflitto militare. Partecip\u00f2 a tre attacchi pericolosi, spingendosi fin nei pressi del fuoco nemico e per il suo valore fu insignito della Croce di san Giorgio. L'anno dopo Konstantin divenne membro del Consiglio di Stato.\nNel 1853 suo padre Nicola I lo cre\u00f2 ammiraglio generale della Flotta Imperiale e lo pose a capo del Ministero della Marina Imperiale: in questa posizione ebbe l'incarico di riformare la marina russa, che era largamente rimasta immodificata dai tempi di Pietro il Grande, ma gli tocc\u00f2 non solo di guidare una flotta arcaica, ma anche di vederla imboccare il disastro che fu per essa la Guerra di Crimea. Durante il conflitto poi suo padre mor\u00ec e Konstantin raccomand\u00f2 a suo fratello di negoziare la pace per una guerra gi\u00e0 persa. All'inizio del 1856 accompagn\u00f2 suo fratello Alessandro II in Crimea per osservare in prima persona le devastazioni della guerra. Queste iniziali esperienze militari crearono nel giovane granduca un'avversione alla vita militare ed un senso di futilit\u00e0 per la guerra. Da quel momento in poi divenne un uomo di pace, malgrado il suo vivo interesse per la marina, e politicamente un progressista. Inizi\u00f2 una fitta relazione di lavoro tra i due fratelli, che divennero responsabili di molte riforme. Konstantin fu anche inviato per una missione diplomatica presso Napoleone III.\nRiforma navale.\nI programmi per la riforma della Marina Imperiale attirarono l'attenzione di Konstantin all'inizio del regno di suo fratello. Visit\u00f2 l'Inghilterra e la Francia nel 1857 per studiare le navi moderne: sapendo che la Russia aveva una potenza militare inferiore, egli si impegn\u00f2 per iniziare un'opera di modernizzazione, facendo in modo che le vecchie fregate di legno armate di cannoni venissero sostituite con nuove imbarcazioni in ferro ed acciaio armate con moderna artiglieria francese od inglese. All'inizio del 1857 supervision\u00f2 un programma globale che completamente trasform\u00f2 la Marina Imperiale e la trasform\u00f2 in una delle prime in Europa. Grazie ai suoi programmi, la flotta baltica ebbe 18 navi da guerra, dodici fregate e 100 cannoniere, mentre la flotta del Pacifico si rafforz\u00f2 con dodici nuove navi corazzate, nove navi da trasporto e quattro fregate. Soltanto la flotta del Mar Nero rimase era in gran parte trascurata, in conseguenza delle limitazioni stabilite dopo la guerra di Crimea. Tuttavia vi si aggiunsero diciannove nuovi vascelli, il massimo permesso all'Impero.\nLo spirito della riforma di Konstantin si dovette confrontare con una elefantiaca burocrazia che ostruiva ogni innovazione. \"Voglio lupi di mare e marinai, non una massa di impiegati\" disse. Era energico e risoluto. Tanto pi\u00f9 formava la propria riforma della marina, tanto pi\u00f9 venne coinvolto nella riforma delle accademie navali e militari, ed in un'indagine completa sulla corruzione nell'esercito e nella revisione delle leggi sulla censura. Brusco, di modi spicci ed assolutamente sprezzante di chiunque gli si opponesse, poteva affrontare i problemi che scoraggiavano il suo fratello maggior ben pi\u00f9 sensibile.\nCome capita sempre con i riformatori, Konstantin venne sia elogiato che disprezzato. Un critico disse che era il pi\u00f9 intelligente ed abile tra i fratelli di Alessandro II ma aggiunse che si concentrava troppo su s\u00e9 stesso per interessarsi del benessere degli altri. Tuttavia il lavoro del granduca ebbe una durevole influenza sulla flotta, che sotto la sua guida fu ricostruita, rinforzata e resa moderna, abbandonando del tutto le vecchie fregate lignee dei tempi di suo padre. Lasci\u00f2 alla Russia la terza marina militare del mondo, una forza navale conosciuta per la sua resistenza e temuta per la sua disciplina.\nEmancipazione dei servi.\nLa riforma pi\u00f9 importante di tutte fu l'emancipazione dei servi della gleba, una politica che fu sgradita a gran parte della nobilt\u00e0 russa. Quando il comitato nominato appositamente punt\u00f2 i piedi e mise su delle difficolt\u00e0, Alessandro II chiese a Konstantin nel settembre 1857 di entrare a farne parte: dove lo zar era incerto di s\u00e9, il fratello minore era pi\u00f9 tenace, di temperamento rapido e del tutto disinteressato a ci\u00f2 che gli altri avrebbero potuto pensare di lui. Nel 1858 un comitato per l'emancipazione, che comprendeva soltanto i membri pi\u00f9 progressivi, Konstantin, Lanskoy, Yakov Rostovtsev, Nikolay Milyutin ed i loro alleati, sostitu\u00ec quello originale. Nonostante questo, i progressi furono ancora lenti, specialmente perch\u00e9 parecchi membri avevano a che dire dei modi bruschi del granduca.\nGli irriducibili nel comitato sapevano bene come discutere con Konstantin, ma continuarono ad usare ogni mezzo possibile per provocarlo, creando cos\u00ec dei freni alla riforma. Egli si trov\u00f2 ad affrontare un comitato profondamente diviso fra i riformatori che puntavano ad attuare subito il decreto di riforma dell'imperatore e i conservatori che con veemenza si opponevano all'emancipazione dei servi. Konstantin fu particolarmente sdegnato da numerose proteste aristocratiche contro il suo programma, commentando una volta che gli oppositori non erano neppure degni che lui ci sputasse sopra. In parecchie occasioni il granduca riusc\u00ec a malapena ad evitare al comitato la disintegrazione per le tensioni. Le difficolt\u00e0 ed il peso di tutto questo ricadeva su Konstantin, che oltretutto veniva insultato con pettegolezzi malevoli ed offensivi dai suoi nemici, che di lui dicevano essere un \"matto, il risultato di troppa masturbazione\".\nAnche se suo fratello non aveva cessato mai di sostenerlo, dopo dodici mesi tempestosi Konstantin decise che ne aveva avuto abbastanza \u201cdella nobilt\u00e0 ignobile\". Frustrato e scoraggiato, part\u00ec per una rilassante crociera all'estero e torn\u00f2 al suo posto quasi un anno dopo, rilassato dalla vacanza. La determinazione del fratello per avere dei risultati tangibili alla fine pag\u00f2: un piano generale per l'applicazione della riforma fu steso e dopo quasi cinque anni l'emancipazione si trasform\u00f2 in legge nel 1861. Alessandro II pubblicamente ringrazi\u00f2 per il suo contributo Konstantin.\nVicer\u00e9 della Polonia.\nNel 1861 nel settore russo della Polonia, divisa dal secolo precedente, ci furono dei tumulti e venne applicata la legge marziale: Alessandro II aveva bisogno di un abile Governatore e vi nomin\u00f2 il fratello. All'inizio di 1862 Konstantin arriv\u00f2 a Varsavia come nuovo Namestnik del Regno di Polonia e il 4 luglio 1862, il suo secondo giorno come Governatore-generale, l'apprendista sarto e nazionalista polacco de Jonza lo vide lasciare un teatro di Varsavia e gli spar\u00f2; la pallottola lo colp\u00ec di striscio alla spalla, ma lo lasci\u00f2 tutto sommato illeso. Konstantin descrisse cos\u00ec l'attentato: \"Entrai nella piazza ed un uomo sbuc\u00f2 dalla folla e mi si avvicin\u00f2. Dal petto tir\u00f2 fuori una pistola e spar\u00f2. Indietreggiai verso il teatro, altrimenti adesso sarei morto.\"\nBench\u00e9 lo zar gli avesse inviato un telegramma ordinandogli di rientrare a San Pietroburgo immediatamente, Konstantin prefer\u00ec rimanere e la granduchessa sua moglie appoggi\u00f2 questa decisione. Il suo aggressore venne interrogato ed impiccato e Konstantin si appell\u00f2 pubblicamente ai cittadini di Varsavia perch\u00e9 ponessero fine alle violenze. Dopo questo episodio, venne accompagnato sempre da un contingente di Cossacchi ovunque andava.\nNel luglio 1862 la moglie di Costantino ebbe il sesto ed ultimo figlio a Varsavia: come segno di conciliazione con i polacchi, decise di dare al bimbo un nome polacco, Vaclav (cio\u00e8 Venceslao), ma i Russi insisterono per la forma russificata del nome, Vja\u010deslav, un compromesso che non soddisfece nessuno. Come padrino venne mandato il secondogenito dello zar, il giovane granduca Alessandro: il grande adolescente impacciato rovesci\u00f2 un decantator di vino rosso durante il pranzo e Costantino, con i suoi modi bruschi, rimprover\u00f2 il nipote dicendo \u201cGuardate che maiale ci hanno mandato da San Pietroburgo.\" Naturalmente il futuro zar non dimentic\u00f2 mai l'umiliazione e port\u00f2 per il resto della vita rancore contro lo zio.\nCostantino simpatizzava con i Polacchi e, ignorando il consiglio dei Generale di suo fratello, ritir\u00f2 la legge marziale ed intraprese un programma politico liberale: il polacco venne reintegrato come la lingua ufficiale, l'universit\u00e0 venne aperta svariati polacchi furono nominato nell'amministrazione, e si form\u00f2 una corte polacca distinta da quella russa intorno al Governatore-Generale. Konstantin fece tutto ci\u00f2 che era in suo potere per calmare i Polacchi, ma le sue riforme piene di buone intenzioni non erano abbastanza lontano per i nazionalisti, che non volevano nulla meno dell'indipendenza, anche con la forza se necessario.\nComportandosi conformemente al parere dell'imperatore, Costantino ordin\u00f2 una coscrizione di leva per un certo numero di giovani polacchi: il movimento, annunciato per il primo gennaio del 1863, era destinato non a rinforzare i battaglioni dell'esercito, ma per allontanare un certo numero di giovani radicali nazionalisti pericolosi. La soluzione fall\u00ec, dando il via alla cosiddetta Rivolta di gennaio. La resistenza nazionale si trasform\u00f2 in una sollevazione generale che si sparse per le nove province polacche che costituivano la regione occidentale dell'impero russo, dove i proprietari terrieri ed il clero cattolico erano pronti a dare fiato al loro odio nei confronti della dominazione russa.\nGli intensi combattimenti, la protesta e perfino gli assassini politici, tutto questo mise a dura prova le riforme che Costantino aveva cos\u00ec duramente portato avanti: egli dovette dichiarare la legge marziale e reprime severamente la rivolta. Anche se esperto per quanto riguardava gli argomenti marittimi, Konstantin non sapeva assolutamente come gestire le lotte politiche schiacci\u00f2 con pugno di ferro la sommossa. Nell'agosto 1863 chiese all'imperatore di sollevarlo dal compito di vicer\u00e9 e Alessandro II, informato di quanto tormentato fosse suo fratello per la situazione a Varsavia, accett\u00f2 le sue dimensioni. L'insurrezione infine termin\u00f2 nel maggio 1864, quando pi\u00f9 il pi\u00f9 conservatore Conte Theodore Berg venne mandato come sostituto del granduca.\nPresidente del Consiglio di Stato.\nTornato nella capitale, Konstantin si dedic\u00f2 di nuovo alla Marina Imperiale: pass\u00f2 sette anni a riformare il Dipartimento Navale, alterando le leggi e riorganizzando gli addestramenti delle reclute e riuscendo con successo a trasformare le circostanze spesso degradanti a bordo della maggior parte dei velieri per raggiungere standard ed aspettative moderne. La punizione corporale venne abolita nel 1863 ed il sistema tradizionale di reclutamento dei marinai venne drasticamente cambiato.\nAlessandro II, che apprezzava il lavoro del fratello, ne fece il Presidente del Consiglio di Giustizia, dove presiedette lunghe sessioni e sugger\u00ec misure rivoluzionarie per rendere le leggi dell'impero russo pi\u00f9 conformi a quelle degli altri paesi stranieri. In riconoscimento dei suoi servizi, Alessandro II lo nomin\u00f2 Presidente del Consiglio dei ministri nel 1865, carica che ricapr\u00ec per sedici anni: pur difettando nel tatto, fu sempre fedele al fratello e ne difese le opinioni, facendosi cos\u00ec ancora pi\u00f9 nemici.\nKonstantin presiedette molte istituzioni russe: fu Presidente del Comitato Geografico Russo e di parecchi istituti scolastici, compreso la Societ\u00e0 Musicale Russa. Promotore delle cause dello slavismo, vide nell'est il futuro della Russia, ma non percependo la stretta continuit\u00e0 della Russia con l'Alaska se non come difficolt\u00e0 all'impero, fu tra coloro che persuasero lo zar a venderla agli Stati Uniti nel 1867.\nCrisi in famiglia.\nKonstantin fu un padre amorevole. Nel 1867 la sua figlia maggiore Ol'ga spos\u00f2 il re Giorgio I di Grecia: ella aveva solo sedici anni e il padre era inizialmente riluttante a lasciarla sposare cos\u00ec giovane; nel luglio 1868 il primo bambino di Olga nacque e venne chiamato come il nonno. L'inizio della vita familiare della figlia coincise con la fine del matrimonio del granduca.\nAnche se aveva solo quarant'anni, le lotte e le fatiche del decennio appena passato per la riforma della Marina, dell'ordinamento giudiziario, la liberazione dei servi della gleba e tutto il resto prematuramente lo avevano invecchiato. Come Alessandro II si allontan\u00f2 dalla via delle riforme che aveva caratterizzato il primo decennio di regno, l'influenza di Konstantin cominci\u00f2 a calare ed egli inizi\u00f2 a dedicarsi maggiormente alla propria vita privata. Dopo venti anni di matrimonio egli era oramai lontano dalla moglie, che aveva perso la propria bellezza, le loro idee politiche erano divergenti come i loro interessi: Aleksandra Iosifovna era conservatrice quanto suo marito era liberale, dedita al culto di ci\u00f2 che restava della propria bellezza ed al misticismo e presto Konstantin inizi\u00f2 a cercare altre donne.\nAlla fine degli anni sessanta del secolo ebbe una relazione da cui nacque una figlia illegittima, Marie Condousso, che quando ebbe circa vent'anni venne mandata in Grecia come dama di compagnia della regina, di cui era sorellastra; ella alla fine spos\u00f2 un banchiere greco. Poco dopo la nascita di Marie, Konstantin inizi\u00f2 una nuova relazione: intorno al 1868 cominci\u00f2 a frequentare una giovane ballerina del conservatorio della capitale; Anna Vasil'evna Kuznecova (1847-1922) era una ballerina e mima di talento, ed era la figlia illegittima della ballerina Tat'jana Markianovna Kuznecova e dell'attore Vasilij Andreevi\u010d Karatygin. Anna aveva vent'anni meno di Konstantin ed inizialmente gli resist\u00e9, ma nel 1873 diede alla luce il loro primo figlio, a cui ne seguirono quattro, che presero il cognome di Knjazev:\nKonstantin compr\u00f2 alla sua seconda famiglia una grande comoda dacia nella sua propriet\u00e0 a Pavlosvsk, alloggiando cos\u00ec la sua amante ed i loro figli in stretta vicinanza con la moglie legittima da cui viveva separato e che adesso chiamava \u201cmoglie per ordine del governo\": ancora una volta il granduca dava munizioni ai suoi nemici e la societ\u00e0 parteggi\u00f2 ben presto per l'addolorata consorte, che subiva le infedelt\u00e0 con dignit\u00e0.\nNel 1874 esplose lo scandalo quando si scopr\u00ec che il primogenito di Konstantin, il granduca Nikolaj Konstantinovi\u010d, che aveva vissuto una vita dissipata ed aveva idee rivoluzionarie, aveva rubato tre grossi diamanti da un'icona nella camera da letto della madre con la complicit\u00e0 della sua amante, una cortigiana americana. Il giovane di ventiquattro anni fu dichiarato insano di mente e bandito a vita a Tashkent, una sperduta citt\u00e0 dell'Asia centrale. Cinque anni dopo, per un'improvvisa febbre cerebrale, moriva il figlio minore, Vja\u010deslav Konstantinovi\u010d.\nLa caduta.\nSin dal 1865, Konstantin stava spingendo per una costituzione in Russia: come Presidente del Consiglio di Stato contribu\u00ec a preparare la proposta per un'assemblea elettiva limitata che Alessandro II avrebbe dovuto approvare il giorno in cui venne assassinato. Per il granduca ed i suoi colleghi riformatori, le speranze morirono pochi mesi dopo l'ascesa al trono del nuovo zar: Alessandro III di Russia distrusse la bozza di documento e poich\u00e9 non aveva mai amato lo zio, che lo considerava come un \"energico liberale\", chiese che si dimettesse dall'incarico di Presidente del Consiglio di Stato. Konstantin rifiut\u00f2 scrivendo che il proprio padre gli aveva \"ordinato di servire sia il mio defunto fratello che i suoi successori. Nei miei ruoli di Presidente del Consiglio di Stato e Ammiraglio-Generale della Marina Imperiale, progetto di servire la Vostra Maest\u00e0 con altrettanta fedelt\u00e0 ed energia. Agendo in tal modo, compier\u00f2 l'ultimo dei desideri del mio padre caro\": questa non era la risposta che Alessandro III si aspettava e la volta successiva notific\u00f2 allo zio non un suggerimento ma un ordine. Dopo sedici anni come Presidente del Consiglio dei ministri, Konstantin perse il posto e venne sostituito dal fratello, il ben pi\u00f9 malleabile granduca Michail Nikolaevi\u010d Romanov; Alessandro III inoltre lo priv\u00f2 della posizione di capo del Dipartimento Navale, che and\u00f2 al proprio fratello il granduca Aleksej Aleksandrovi\u010d Romanov. Konstantin non era pi\u00f9 persona grata alla corte del nuovo zar.\nQuesti eventi lasciarono un uomo ancora abbastanza giovane, attivo e pieno di energie come Konstantin alla deriva, senza alcun ruolo adeguato. Era un giocatore di scacchi entusiaste ed i suoi problemi scacchistici furono pubblicati in riviste internazionali, ma quello non era un sostituto per la posizione che ha aveva avuto in precedenza. Pass\u00f2 sempre pi\u00f9 tempo con la sua seconda famiglia, umiliando ulteriormente la moglie legittima: senza avere alcunch\u00e9 da fare si ritir\u00f2 a Pavlovsk, spendente la maggior parte del suo tempo all'estero o nella sua propriet\u00e0 in Crimea, Oreanda. Nell'agosto 1881 un incendio distrusse completamente l'edificio, che non venne mai ricostruito, e Konstantin da allora quand'era l\u00e0 visse in un padiglione di legno, e mentre vi soggiornava altre tragedie lo colpirono: nell'aprile 1885 i suoi due figli illegittimi pi\u00f9 piccoli morirono in pochi giorni di scarlattina; dei cinque figli avuti dall'amante ne rimasero vive solo due, Marina ed Anna, che egl\u00ec ricopr\u00ec d'affetto. Era inoltre molto vicino alla figlia maggiore Olga, che visit\u00f2 in Grecia nel 1883 e il figlio di questa, il principe Cristoforo di Grecia lo ricord\u00f2 per la sua voce tagliente e forte, che il nonno amava usare, di solito con i nuovi servitori ed in presenza degli ospiti. Senza alcun motivo ne guardava in modo truce uno e poi ne urlava il nome: alcuni di loro capivano lo scherzo e rimanevano calmi, altri si spaventavano e facevano cadere i piatti, divertendolo.\nUltimi anni.\nNel 1886 Costantino divenne furioso quando suo nipote Alessandro III di Russia limit\u00f2 il titolo di granduca solo ai figli e ai nipoti degli imperatori, poich\u00e9 questo significava che ai figli dei suoi figli sarebbe spettato solo il titolo di principe, ma non pot\u00e9 far nulla. Ai margini della corte, venne richiamato dal nipote imperatore solo in occasione del matrimonio del fratello di quest'ultimo, il granduca Pavel Aleksandrovi\u010d con Alessandra di Grecia, primogenita di sua figlia Ol'ga.\nAll'inizio dell'agosto 1889 il granduca soffr\u00ec di un colpo apoplettico che lo lasci\u00f2 paralizzato dalla vita in gi\u00f9 ed incapace di parlare: la perdita della salute lo colp\u00ec duramente, soprattutto pensando l'uomo forte ed atletico che era stato. Invalido, inizi\u00f2 a dipendere in tutto dai suoi attendenti e rimase confinato su una sedia a rotelle: la moglie specialmente si prese cura di lui, organizzandogli la vita e prendendosi cos\u00ec una sorta di vendetta per le umiliazioni passate e l'infedelt\u00e0. Aleksandra Iosifovna non cacci\u00f2 Anna Kunecova e i figli dalla casa nelle vicinanze che Konstantin aveva assicurato a loro, ma si assicur\u00f2 che gli attendenti del marito non ce lo portassero mai. Konstantin prov\u00f2 invano a convincerli a portarlo a vedere la sua seconda famiglia, ma essi erano sottoposti ai rigidi ordini della granduchessa e quindi finsero di non capire i desideri dell'uomo. Un giorno Konstantin afferr\u00f2 per i capelli la moglie e la batt\u00e9 con un bastone prima che chiunque potesse intervenire.\nKonstantin mor\u00ec a Pavlovsk il 25 gennaio 1892: poco prima della morte sua moglie invit\u00f2 l'amante e le loro due figlie a vederlo per un'ultima volta."}
{"id": "1789754", "revid": "16324572", "url": "https://it.wikipedia.org/wiki?curid=1789754", "title": "Stazione di Ancona Centrale", "text": ""}
{"id": "1789755", "revid": "46291", "url": "https://it.wikipedia.org/wiki?curid=1789755", "title": "Pluvianus", "text": ""}
{"id": "1789756", "revid": "123867001", "url": "https://it.wikipedia.org/wiki?curid=1789756", "title": "Alessandra di Sassonia-Altenburg", "text": "Famiglia d'origine.\nSuo padre era il duca Giuseppe di Sassonia-Altenburg, figlio del duca Federico di Sassonia-Hildburghausen (di Sassonia-Altenburg dal 1826) e della duchessa Carlotta di Meclemburgo-Strelitz; sua madre era la principessa Amalia di W\u00fcrttemberg, figlia del principe Ludovico Federico Alessandro di W\u00fcrttemberg e della duchessa Enrichetta di Nassau-Weilburg\nMatrimonio.\nNell'estate del 1846, incontro' il granduca Konstantin Nikolaevi\u010d di Russia, figlio dello zar Nicola I di Russia e della zarina Aleksandra F\u0451dorovna, nata Carlotta di Prussia, durante la sua visita ad Altenburg.\nCostantino soggiorn\u00f2 per un paio di giorni al castello del padre di Alessandra. La sua visita era stata organizzata dalla zia di Alessandra, la granduchessa Elena Pavlovna, nata principessa di W\u00fcrttemberg. Elena e la madre di Alessandra erano entrambi discendenti di Federico II Eugenio, duca di W\u00fcrttemberg. Elena era sposata con il granduca Michail Pavlovi\u010d Romanov, fratello minore dello zar Nicola I. Elena Pavlovna era quindi zia di Costantino attraverso il suo matrimonio e zia di Alessandra per nascita. Elena aveva una forte influenza su Costantino, che ne ammirava l'intelligenza e le idee progressiste. Aveva interessi letterari ed musicali, fond\u00f2 il Conservatorio di San Pietroburgo, e il giovane Costantino spesso trascorse del tempo a casa di Elena a San Pietroburgo.\nCostantino era intellettuale e liberale, mentre Alessandra era conservatrice e piuttosto vivace. Anche se il loro temperamento era differente, entrambi avevano un interesse comune per la musica, e si divertivano a fare duetti al pianoforte. Costantino fu affascinato dalla bellezza giovanile di Alessandra: era alta, snella e attraente. Se ne infatu\u00f2 subito ed era impaziente di sposarla \"Non so cosa sta succedendo in me. \u00c8 come se io fossi una persona completamente nuova. Solo il pensiero mi commuove, una sola immagine riempie i miei occhi:.. sempre e solo lei, il mio angelo, il mio universo. Credo di essermi davvero innamorato. Tuttavia, ci\u00f2 che pu\u00f2 significare? la conosco solo da poche ore e sono gi\u00e0 sento la passione in me\". Aveva solo sedici anni e Costantino diciannove, quando si fidanzarono, ma dovettero aspettare due anni prima di potersi sposare.\nAlessandra arriv\u00f2 in Russia il 12 ottobre 1847, e fu accolta da molto clamore e feste popolari, con folle festanti lungo le strade e sui balconi. Nel mese di febbraio 1848, Alessandra si convert\u00ec all'ortodossia, prendendo il nome di Alexandra Iosifovna.\nAlexandra e Costantino sposarono nel Palazzo d'Inverno a San Pietroburgo, l'11 settembre 1848. Costantino ricevette il Palazzo di Marmo di San Pietroburgo come regalo di nozze dei suoi genitori.\nDal matrimonio nacquero:\nUn anno dopo il loro matrimonio Costantino eredit\u00f2 il palazzo di Pavlovsk, situato a 19\u00a0km a sud di San Pietroburgo, da suo zio il granduca Michael Pavlovi\u010d.\nCrisi familiare.\nNel 1867, la figlia maggiore di Alexandra, Olga, spos\u00f2 il re Giorgio I di Grecia. Aveva solo sedici anni, e Costantino era inizialmente riluttante che lei si sposasse cos\u00ec giovane. Nel mese di luglio 1868, nacque il primo figlio di Olga e venne chiamato Costantino in onore di suo nonno. L'inizio della famiglia della figlia ha coinciso con l'inizio della ripartizione del matrimonio dei suoi genitori.\nAnche se aveva solo 40 anni, Costantino ne dimostrava di pi\u00f9 a causa delle lotte e travagli del precedente decennio-navale e delle riforme giudiziarie e la liberazione dei servi della gleba. Dopo venti anni di matrimonio si era allontanato dalla moglie. Alessandra era conservatrice come il marito era liberale, e lei aveva imparato a preoccuparsi con la sua societ\u00e0 e il misticismo. Presto, Costantino si rivolse altrove per l'intimit\u00e0 sessuale.\nAlla fine del 1860, Costantino intraprese una relazione e concep\u00ec una figlia illegittima, Maria Condousso. Nel 1880, Marie \u00e8 stato inviata in Grecia, poi serv\u00ec come dama di compagnia alla sua sorellastra, la regina Olga e spos\u00f2 un banchiere greco.\nPoco dopo la nascita di Maria, Costantino inizi\u00f2 una nuova relazione. Intorno al 1868, inizi\u00f2 una relazione con Vasil'evna Anna Kuznetsova, una giovane ballerina dal Conservatorio di San Pietroburgo. Lei era la figlia illegittima della ballerina Tatyana Markyanovna Kuznetsova e dell'attore Vasily Andreyevich Karatygin. Anna era vent'anni pi\u00f9 giovane di Costantino e nel 1873 ha dato alla luce il primo di quattro figli. Le compr\u00f2 una grande, confortevole dacia nella sua tenuta di Pavlovsk. Con questo atto Costantino ha dato munizioni ai suoi nemici politici, e la societ\u00e0 russa reag\u00ec allo scandalo, schierandosi con la moglie sofferente, Alexandra, che ha cercato di comportarsi con dignit\u00e0. \nNel 1874, scoppi\u00f2 un altro scandalo. Il figlio primogenito, il granduca Nikolaj Konstantinovi\u010d, che aveva vissuto una vita dissipata e aveva idee rivoluzionarie, aveva rubato tre diamanti preziosi da un'icona nella camera da letto di Alexandra con l'aiuto dalla sua amante, una cortigiana americana. Venne riconosciuto colpevole, venne dichiarato pazzo e bandito per la vita in Asia centrale. Alexandra ha subito un altro duro colpo quando, nel 1879, il figlio pi\u00f9 piccolo, Vja\u010deslav, mor\u00ec improvvisamente per una emorragia cerebrale.\nUltimi anni e morte.\nNel mese di giugno 1889, la diciottenne Alessandra di Grecia, nipote di Alexandra, arriv\u00f2 in Russia per sposare il Granduca Paolo, fratello minore dello zar Alessandro III. Verso la fine delle celebrazioni nuziali, Costantino venne colpito da un ictus. Un altro ne segu\u00ec nel mese di agosto 1889, che non lo lasci\u00f2 in grado di camminare o parlare.\nPer i restanti tre anni della sua vita Costantino visse con la moglie nel suo palazzo di Pavlovsk. Egli si limitava a una sedia a rotelle, e Alexandra fece in modo che a egli gli fosse negato il contatto con la sua amante e figli illegittimi. Il nipote di Alexandra, Cristoforo di Grecia, scrisse nelle sue memorie che Costantino divenne cos\u00ec frustrato di essere sotto il controllo di Alexandra che egli un giorno l'afferr\u00f2 per i capelli e la picchi\u00f2 con il suo bastone. \nQuando Costantino mor\u00ec, nel gennaio del 1892, Alexandra permise alla sua amante di pregare al suo capezzale.\nAlexandra mor\u00ec il 6 luglio 1911 e venne sepolta al fianco del marito nella Cattedrale di Pietro e Paolo."}
{"id": "1789763", "revid": "1442080", "url": "https://it.wikipedia.org/wiki?curid=1789763", "title": "Talmud babilonese", "text": "Il Talmud babilonese detto anche Talmud Bavl\u00ec, sigla TB, \u00e8 un talmud redatto nelle accademie rabbiniche (Yeshivot) della Mesopotamia, tra il III e il V secolo. Le principali accademie furono quelle con sede a Sura, Pumbedita, Nehardea, Machoza, Mata Mechasya e Naresh. La stesura di questo testo inizi\u00f2 con Rav fondatore della yeshiva di Sura, prima accademia della Mesopotamia, e termin\u00f2 con Ravina II nel 499.\nQuando si parla di Talmud, senza altre indicazioni, si fa riferimento a questo testo. Oppure si specifica con l'indicazione per distinguerlo dal \"Talmud di Gerusalemme\" detto anche \"Talmud Yerushalmi\" o \"TJ\", redatto a Tiberiade e a Cesarea, che si occupa di argomenti diversi e per alcuni meno dettagliatamente di quello babilonese. Il secondo \u00e8 considerato pi\u00f9 rigoroso e attento da un punto di vista redazionale, il primo pi\u00f9 vecchio ma pi\u00f9 frettoloso e in qualche modo, indipendentemente da una possibile cronologia, sorta di aggiunta o figliastro del \"TB\".\nGli argomenti discussi si sviluppano con una terminologia rigorosa che distingue vari generi di domanda, dalla pi\u00f9 semplice alla pi\u00f9 complessa e problematica: ossia \"qushi\u00e0\" (difficolt\u00e0), \"tejuvt\u00e0\" (refutazione), \"rumj\u00e0\" (obiezione che rivela una contraddizione), \"pirkh\u00e0\" (obiezione logica). Il lavoro redazionale parte dalle discussioni nella \"jeshiv\u00e0\" (scuola rabbinica), spesso tenute da anonimi o da discepoli di famosi maestri ebrei.\nIl Bavli comprende la Mishnah e la Ghemara babilonese, quest'ultima a rappresentare il culmine di oltre 300 anni di analisi della Mishnah nelle accademie talmudiche di Babilonia. I fondamenti di tale processo di analisi furono espressi da Abba Arika, un discepolo di Giuda il Principe. La tradizione attribuisce la compialzione del Talmud babilonese nella sua forma attuale a due saggi babilonesi, Rav Ashi e Ravina II. Rav Ashi era presidente dell'Accademia di Sura Academy negli anni 375-427. L'opera iniziata da Rav Ashi fu completata da Ravina, che viene tradizionalmente considerato l'esegeta ultimo degli Amoraim. Di conseguenza, i tradizionalisti asseriscono che la morte di Ravina nel 499 sia la data finale del completamento della redazione talmudica. Tuttavia, anche l'interpretazione pi\u00f9 tradizionale considera alcuni brani opera di un gruppo di rabbini che editarono il Talmud dopo la fine del periodo amoraico \u2013 costoro sono noti col titolo di \"Savoraim\" o \"Rabbanan Savora`e\" (che significa \"ragionatori\" o \"consideratori\").\nLa questione di quando la Ghemara sia stata finalmente consolidata nella sua forma corrente \u00e8 tuttora dibattuta tra studiosi moderni. Alcuni, come Louis Jacobs, sostengono che il corpo principale della Ghemara non sia un semplice \"reportage\" di conversazioni, come si afferma sia, bens\u00ec una struttura altamente elaborata congegnata dai \"Savoraim\", che devono quindi essere considerati i veri autori. Secondo tale opinione, il testo non raggiunse la sua forma finale fino al 700 circa. Alcuni esegeti moderni usano il termine \"Stammaim\" (dall'ebraico \"Stam\", che significa \"chiuso\", \"vago\" o \"non attribuito\") con riferimento agli autori di affermazioni non attribuite.\nStruttura.\nLa struttura del Bavli segue la Mishnah con i suoi 6 \"sedar\u00ecm\" (ordini):\nQuindi, in totale, con qualche piccola differenza tra le edizioni, la Mishnah \u00e8 composta di 63 trattati di 517 capitoli, di cui 36 commentati nel \"TB\" e 39 nel \"TJ\" (parte cosiddetta Ghemarah). Nelle versioni a stampa del \"TB\" questa parte \u00e8 poi circondata dal commento di Rashi e, laddove raramente lasciato incompiuto, del nipote e del genero, oltre a una colonna di commenti dei cosiddetti \"Tosafot\" (discepoli e studenti di Rashi). Secondo le edizioni, possono esserci anche altri commenti aggiunti e distinti da questi.\nSi \u00e8 sostenuto che per i trattati \"minori\" ci fosse un settimo ordine chiamato probabilmente \"S\u00e9der Chokhm\u00e0\" (ordine della sapienza).\nScopo del \"Talmud\" \u00e8 lo studio della \"Torah\", in cui \u00e8 contenuto tutto il mondo e tutti gli argomenti di studio sul mondo.\nTrattati.\nI trattati del \"S\u00e9der Zera\u00ecm\" riguardano l'agricoltura e il pagamento delle decime all'interno della comunit\u00e0:\nI trattati del \"S\u00e9der Mo\u00e8d\" riguardano il sabato e le altre feste del calendario ebraico:\nI trattati del \"S\u00e9der Nash\u00ecm\" hanno a che fare con le regole del matrimonio e il diritto di famiglia. Essi sono:\nI trattati del \"S\u00e9der Neziq\u00ecm\" riguardano il diritto civile e penale:\nI trattati del \"S\u00e9der Qodash\u00ecm\" riguardano i sacrifici e il servizio sacro nel Tempio. Essi sono:\nI trattati del \"S\u00e9der Tehar\u00f2th\" riguardano la purit\u00e0 e l'impurit\u00e0 rituale:\nAltri \"Massekht\u00f2th\" (trattati) \"Qetan\u00f2th\" (minori) o \"Chitzoni\u00f2th\" (esterni) non sono trattati nel Talmud, ma generalmente pubblicati in appendice:"}
{"id": "1789764", "revid": "7459", "url": "https://it.wikipedia.org/wiki?curid=1789764", "title": "Talmud di Babilonia", "text": ""}
{"id": "1789766", "revid": "83531", "url": "https://it.wikipedia.org/wiki?curid=1789766", "title": "Ravina II", "text": "Fin\u00ec la redazione della Gemara del Talmud Bavli, terminando l'opera iniziata tre secoli prima da Abba Arika. Perse il padre in giovane et\u00e0, sua madre gli fu da maestra nell'apprendimento della \"Torah\". Fu capo della propria comunit\u00e0 per 22 anni."}
{"id": "1789767", "revid": "154326", "url": "https://it.wikipedia.org/wiki?curid=1789767", "title": "Luisa Carolina Ghislaine di Merode", "text": ""}
{"id": "1789772", "revid": "767487", "url": "https://it.wikipedia.org/wiki?curid=1789772", "title": "Erik Johan Stagnelius", "text": "Sensibile e cagionevole di salute, altern\u00f2 periodi di lavoro a lunghi soggiorni a Kalmar di cui il padre era divenuto vescovo. Dal 1815 fu cancelliere presso gli Affari Ecclesiastici.\nDi carattere piuttosto solitario e boh\u00e9mien \"ante litteram\", dedito all'alcool e all'oppio, incarn\u00f2 il prototipo del poeta romantico.\nLa sua prima frammentaria produzione, che comprende poesie ispirate ad Ovidio e a Properzio, componimenti neoclassici, ballate e cantate alla maniera dei \"goticisti\", presenta un tratto personale nello stile morbido e nell'insaziata sensualit\u00e0.\nIl contrasto tra sogno e realt\u00e0, il desiderio di liberarsi dalle passioni terrene per mezzo della purificazione e della morte, arricchiscono la sua poesia pi\u00f9 matura e ne diventano il tema principale, accanto ad una fede serena ed a momenti di estatica religiosit\u00e0, come nei sonetti e nelle elegie, e nelle poesie per Amanda. \nL'unica raccolta che Stagnelius pubblic\u00f2 \u00e8 \"Gigli a Saron\", del 1821-1822, altre uscirono postume con varie opere."}
{"id": "1789773", "revid": "3831", "url": "https://it.wikipedia.org/wiki?curid=1789773", "title": "Qinshi Huangdi", "text": ""}
{"id": "1789776", "revid": "1543377", "url": "https://it.wikipedia.org/wiki?curid=1789776", "title": "Stranger in Moscow", "text": "Stranger in Moscow \u00e8 un singolo del cantante statunitense Michael Jackson, il sesto e ultimo estratto dall'album \"\". Fu pubblicato in tutto il mondo nel novembre del 1996, fatta eccezione per gli Stati Uniti dove fu distribuito nell'agosto dell'anno successivo.\nIl brano, scritto da Jackson mentre si trovava in tourn\u00e9e a Mosca nel 1993, fu concepito nel pieno del clamore mediatico suscitato dalle accuse di pedofilia mosse contro l'artista, che nel testo fa riferimento a un'\u00abimprovvisa perdita della reputazione\u00bb (\u00ab\"sudden fall from grace\"\u00bb).\n\"Stranger in Moscow\" \u00e8 annoverata fra le canzoni di Jackson pi\u00f9 apprezzate dalla critica. Dal punto di vista commerciale, per contro, il singolo ha conosciuto alterne fortune e ha conseguito risultati al di sotto della fama del cantante, ottenendo la prima posizione soltanto in Italia e in Spagna. Il 19 giugno 2006 il pezzo \u00e8 stato ristampato come parte del cofanetto \"\", raggiungendo nuovamente la vetta della classifica spagnola.\nIl videoclip del brano ritrae sei personaggi solitari e distaccati dal mondo attorno a loro, tra i quali figura il medesimo Michael Jackson. La canzone \u00e8 stata eseguita regolarmente durante l\"'HIStory World Tour\" nel biennio 1996-1997.\nGenesi e contesto.\nNel libro \"The Many Faces of Michael Jackson\", l'autore Lee Pinkerton ha osservato come molti brani di \"HIStory\", tra i quali anche \"Stranger in Moscow\", rappresentino delle reazioni di Jackson agli avvenimenti reali succedutisi nella sua vita personale.\nNel 1993, il rapporto fra Jackson e la stampa fu compromesso dalle accuse di molestie sessuali verso i minori a causa delle quali la terza parte del \"Dangerous World Tour\" fu annullata. Mentre l'indagine giudiziaria aveva luogo, il cantante divenne oggetto di un'attenzione ipertrofica da parte dei mezzi di comunicazione; a questo proposito egli comment\u00f2:\nSecondo Jackson, infatti, alcune testate non lesinarono titoli poco obiettivi per attirare lettori e spettatori, mentre alcuni giornali pubblicarono \u2013 in cambio di denaro \u2013 testimonianze false contro di lui nonch\u00e9 atti dell'inchiesta trafugati dagli uffici competenti.\nNegli stessi mesi, il musicista cominci\u00f2 a fare uso regolare di antidolorifici e di altri farmaci, in particolar modo di Valium, Xanax e Ativan, per affrontare lo stress provocato dalle accuse formulate a suo carico. Proprio il massiccio uso di antidolorifici sarebbe stata, anni dopo, una delle cause verosimili della sua morte. In quel periodo iniziarono anche a circolare voci secondo cui Jackson aveva perso circa 4,5\u00a0kg di peso e aveva smesso di mangiare. La salute del cantante era deteriorata al tal punto da costringerlo a iniziare una terapia di riabilitazione: l'artista prenot\u00f2 l'intero quarto piano di una clinica, dove i medici gli imposero una cura a base di Valium IV per fargli cessare l'uso di antidolorifici. In quella circostanza, il suo portavoce dichiar\u00f2 ai giornalisti che Jackson era \u00aba malapena in grado di ragionare\u00bb. Durante la sua permanenza in clinica, il cantante prese parte a sedute di terapia individuali e di gruppo.\nNel momento in cui Jackson lasci\u00f2 gli Stati Uniti per andare in riabilitazione, i mezzi di comunicazione parvero lucrare sul momento difficile dell'artista. Il \"Daily Mirror\" indisse un concorso chiamato \u00ab\"Spot the Jacko\"\u00bb che metteva in palio un viaggio a Disney World per i lettori che avessero scoperto la clinica in cui era ricoverato il cantante. Il \"Daily Express\" titol\u00f2 in prima pagina \u00abLa star depressa affronta la vita fuggendo\u00bb, mentre il \"News of the World\" accus\u00f2 Jackson di essere un latitante. Gli stessi tabloid diffusero anche la falsa notizia che Jackson si trovava in Europa per sottoporsi a vari interventi di chirurgia plastica, in modo tale da rendersi irriconoscibile al suo ritorno.\nLa canzone.\n\"Stranger in Moscow\" \u00e8 una \"ballad\" in stile rhythm and blues, scritta da Michael Jackson in una stanza d'hotel a Mosca nel settembre del 1993, in occasione della tappa russa del \"Dangerous World Tour\". Durante la sua permanenza in albergo, il cantante si affacci\u00f2 alla finestra e vide una folla che lo acclamava; malgrado l'affetto dei fan, egli continuava a sentirsi solo e il suo stato d'animo malinconico, unito all'atmosfera cupa della citt\u00e0, offr\u00ec lo spunto per il brano. A questo riguardo il cantante raccont\u00f2:\nCon il suo tempo di 66 battiti per minuto, \"Stranger in Moscow\" si annovera fra i pezzi pi\u00f9 lenti composti dall'artista. La chitarra in sottofondo \u00e8 di Steve Lukather, mentre tastiere, sintetizzatori e bassi sono di David Paich e Steve Porcaro, tutti e tre membri dei Toto, con cui Jackson aveva gi\u00e0 collaborato ai tempi di \"Thriller\".\nOriginariamente l'album ', del quale la canzone fa parte, era stato progettato per essere un \"Greatest Hits\" con qualche traccia inedita, finalizzato a favorire il rilancio dell'immagine del cantante dopo le accuse di pedofilia. Tuttavia, dopo la registrazione di \"Stranger in Moscow\", Jackson e i suoi collaboratori rimasero cos\u00ec soddisfatti del risultato che decisero di inserire nell'album un secondo disco, composto esclusivamente da tracce inedite. Un remix del pezzo \u00e8 presente nell'album ' del 1997, mentre la canzone originale \u00e8 stata inserita in versione leggermente ridotta nell'antologia ' del 2004.\nSecondo il giornalista William Swygart di \"Stylus Magazine\", i numerosi riferimenti all'immaginario e al simbolismo russo contribuiscono a suscitare nell'ascoltatore occidentale un senso di paura e alienazione, in modo simile a quanto fatto dai Simply Red nell'album \"Love and the Russian Winter\" del 1999. Nel testo di \"Stranger in Moscow\" sono infatti menzionati il Cremlino di Mosca, la tomba di Stalin e il KGB, che in realt\u00e0 era stato sciolto poco meno di due anni prima rispetto al momento in cui la canzone fu scritta. Nella parte conclusiva del pezzo, una voce sussurra la seguente frase in lingua russa: \u00ab\u0417\u0430\u0447\u0435\u043c \u0442\u044b \u043f\u0440\u0438\u0435\u0445\u0430\u043b \u043a \u043d\u0430\u043c, \u0432\u0440\u0430\u0433 \u043e\u0442 \u0417\u0430\u043f\u0430\u0434\u0430? \u041f\u0440\u0438\u0437\u043d\u0430\u0439\u0441\u044f! \u041e\u043d \u043f\u0440\u0438\u0435\u0445\u0430\u043b, \u0447\u0442\u043e\u0431\u044b \u0443\u043a\u0440\u0430\u0441\u0442\u044c \u0443 \u043d\u0430\u0441 \u0432\u0435\u043b\u0438\u043a\u0438\u0435 \u0434\u043e\u0441\u0442\u0438\u0436\u0435\u043d\u0438\u044f \u043d\u0430\u0440\u043e\u0434\u0430, \u0432\u0435\u043b\u0438\u043a\u0438\u0435 \u0442\u0440\u0443\u0434\u044b \u0440\u0430\u0431\u043e\u0447\u0438\u0445\u00bb (traduzione: \u00abPerch\u00e9 sei venuto qui dall'Occidente? Confessa! Per sottrarre le grandi conquiste del popolo, le grandi realizzazioni dei lavoratori...\u00bb).\nVersioni.\nLa versione presente nell'album \"HIStory\" \u00e8 introdotta da un suono artificiale che riproduce l'effetto della pioggia, assente in tutte le altre versioni ridotte.\nLegame con il videogioco \"Sonic the Hedgehog 3\".\nSussiste una certa somiglianza fra \"Stranger in Moscow\" e la melodia conclusiva del videogioco \"Sonic the Hedgehog 3\" su Sega Mega Drive, pubblicato nel 1994; altre musiche dello stesso gioco presentano accordi simili ad alcune canzoni dell'album precedente di Jackson, \"Dangerous\". Secondo quanto \u00e8 stato riportato, infatti, il cantante avrebbe dovuto contribuire alla colonna sonora del gioco, ma la SEGA decise di annullare il progetto in corso d'opera a causa delle accuse di pedofilia ricevute dall'artista.&lt;ref name=\"Roger Hector: Director of STI Interviews [Sept/Oct 2005]\"&gt;&lt;/ref&gt; A questo riguardo, Roger Hector \u2013 all'epoca dei fatti direttore della divisione sviluppo della SEGA \u2013 ha dichiarato in un'intervista del 2005:\nIl tastierista Brad Buxer, che collabor\u00f2 con Jackson alla stesura delle basi musicali per \"Sonic 3\", ha affermato che la vicenda si svolse in maniera diversa:\nAlmeno due delle tracce presenti nel videogioco sono versioni strumentali di pezzi registrati da Buxer e Jackson, inclusa \"Stranger in Moscow\", utilizzata nei titoli di coda. Inoltre, la musica di sottofondo della \"Carnival Night Zone\" incorpora elementi di un'altra canzone di Jackson, \"Jam\", tratta dall'album \"Dangerous\".\nAccoglienza critica.\nLa canzone ha ricevuto un'accoglienza positiva da parte della stampa specializzata.\nJames Hunter della rivista \"Rolling Stone\" ha commentato: \u00abJackson \u00e8 adirato, triste, straziato, incendiario, furibondo per ci\u00f2 che egli definisce, in \"Stranger in Moscow\", una \"rapida e inopinata perdita della reputazione\". [...] \"HIStory\" appare come il lavoro di qualcuno che provi nostalgia per \"Thriller\". Occasionalmente questa attenzione per il passato lavora a vantaggio di Jackson: in \"Stranger in Moscow\" egli richiama il synth pop degli anni ottanta, dando forma nel contempo a desolate manifestazioni di pericolo e solitudine che possono competere con il dolore di qualsiasi rocker di Seattle\u00bb.\nJon Pareles del \"New York Times\" ha affermato: \u00abLe ballate sono riccamente melodiche. \"Stranger in Moscow\", con versi bizzarri come \"Stalin's tomb won't let me be\" (\"La tomba di Stalin non mi lascer\u00e0 stare\"), ha un ritornello bellissimo che reitera la domanda \"How does it feel?\" (\"Come ci si sente?\")\u00bb. Fred Shuster del \"Los Angeles Daily News\" ha descritto \"Stranger in Moscow\" come \u00abuna lussureggiante, splendida ballata in tono dimesso con uno dei ritornelli pi\u00f9 orecchiabili dell'album\u00bb.\nStephen Thomas Erlewine, nella sua recensione di \"HIStory\" per AllMusic, ha scritto: \u00abJackson crea del pop di buona fattura che si colloca fra le sue opere migliori. [...] \"Stranger in Moscow\" \u00e8 una delle sue ballate pi\u00f9 inquietanti\u00bb. Bruce Swedien, collaboratore di Jackson per molti anni, ha descritto il pezzo come \u00abuna delle migliori canzoni che Michael abbia mai prodotto\u00bb. Patrick Macdonald del \"Seattle Times\", invece, ha parlato di \u00abuna bella ballata cosparsa con il suono della pioggia\u00bb, mentre Josephine Zohny di \"PopMatters\" ha osservato come il testo dipinga in maniera efficace \u00abuno stato d'animo di angosciosa solitudine\u00bb. Tom Molley di Associated Press ha presentato il brano come una \u00abdescrizione eterea e commovente di un uomo ferito da un'\"improvvisa e rapida perdita della reputazione\" che cammina all'ombra del Cremlino\u00bb.\nChris Willman del \"Los Angeles Times\" ha scritto: \u00abLa traccia migliore del disco, \"Stranger in Moscow\", si allontana solo di un passo dall'ossessiva paranoia che caratterizza gran parte dell'album, risultando maggiormente affine alla paura pi\u00f9 intensa e indefinita che contraddistingue una \"hit\" del passato come \"Billie Jean\". Jackson immagina di essere solo e alla deriva in un'inquietante Russia dell'era pre-\"glasnost\"', braccato da un invisibile KGB: \"Here abandoned in my fame, Armageddon of the brain\" (\"Qui abbandonato nella mia fama, Armageddon del cervello\") canta con tono cupo e austero nelle strofe, prima che \u2013 dopo quattro minuti \u2013 si scateni un'estesa coda e la vittima improvvisamente perda la propria compostezza per iniziare a lamentarsi della sua solitudine desolata e inconsolabile. \u00c8 qui, in questa canzone, che alberga il vero genio \u2013 e forse la vera personalit\u00e0 \u2013 di Michael Jackson\u00bb.\nRod Temperton, uno dei compositori di Jackson nei suoi primi anni di carriera solista, \u00e8 convinto che questo sia il miglior brano dell'artista.\nJoseph Vogel, nel suo fondamentale testo \"Man in the Music. The creative life and work of Michael Jackson\" (New York, 2012) afferma che \"pur sembrando soltanto una semplice ballata in minore, l'arrangiamento scarno di \"Stranger in Moscow\" cattura alla perfezione il senso di distacco e di vuoto di un uomo alienato dal mondo che lo circonda\". In quanto al testo, Vogel aggiunge che \u00e8 \"il pi\u00f9 affascinante della carriera di Jackson, e ricorda T.S Eliot o Rainer Maria Rilke\".\nVideo musicale.\nIl video musicale di \"Stranger in Moscow\", girato in bianco e nero dal fotografo Nick Brandt, \u00e8 ambientato a Los Angeles e ha come protagonisti sei individui che si trovano in un paesaggio urbano, scevri da ogni contatto col mondo che li circonda. La prima met\u00e0 del video introduce queste figure: un uomo che osserva la citt\u00e0 dalla finestra della propria camera da letto, una donna seduta da sola in un bar, un uomo senza fissa dimora sdraiato su di un marciapiede, una figura solitaria che d\u00e0 da mangiare ai piccioni, un ragazzo escluso da una partita di baseball e infine lo stesso Michael Jackson che cammina per le strade della citt\u00e0. Il cantante \u00e8 stato inserito nell'ambiente circostante attraverso la tecnica del \"chroma key\".\nNella seconda met\u00e0 del filmato, la pioggia inizia a scendere sulla citt\u00e0 e gli abitanti cercano di fuggire; il tutto \u00e8 mostrato in \"slow-motion\". Dal loro rifugio sicuro, i sei \"stranieri\" osservano tutti gli altri affannarsi inutilmente per mettersi al riparo dall'improvviso cambiamento delle condizioni atmosferiche. Alla fine decidono di uscire, rivolgendo gli occhi verso il cielo per consentire alla pioggia di bagnarli. Il video si conclude con Jackson che allarga le braccia e scuote i capelli sotto la pioggia; durante questa scena \u00e8 possibile sentire una voce che pronuncia una frase in lingua russa.\nIl biografo di Jackson, J. Randy Taraborrelli, ha dichiarato che il video si basa sulla vita reale dell'artista. Il cantante, infatti, era solito camminare di notte da solo in cerca di nuovi amici, anche al culmine della sua popolarit\u00e0 musicale. Gli anni ottanta videro un significativo cambiamento dell'umore di Jackson, che divenne profondamente infelice. Sul suo stato d'animo il cantante ebbe a dire:\nIl filmato \u00e8 presente nella raccolta video \"HIStory on Film, Volume II\", nel \"box set\" \"Michael Jackson's Vision\" e nel lato DVD del singolo pubblicato per il cofanetto \"\".\nIl video di \"Stranger in Moscow\" ha ispirato lo spot pubblicitario per l'ICC Champions Trophy del 2004, in cui si vede una fanciulla vagare sotto la pioggia mentre alcuni bambini giocano a cricket.\nEsibizioni dal vivo.\nJackson esegu\u00ec per la prima volta \"Stranger in Moscow\" dal vivo il 7 settembre 1996 a Praga, nell'esibizione di debutto dell\"HIStory World Tour\", quando il pezzo prese il posto di \"Human Nature\" all'interno delle scalette dei concerti. Dopo diversi anni, il brano fu provato anche nel 2009, in previsione dello spettacolo \"This Is It\", poi cancellato a causa dell'improvvisa morte del cantante.\nJackson eseguiva il brano indossando sempre una giacca dorata abbinata a dei pantaloni del medesimo colore, e cantando in \"playback\", in modo tale da concentrarsi sui passi di danza. Nelle parti strumentali, l'artista si esibiva in vari movimenti robotici. Insieme a \"Billie Jean\" e \"Smooth Criminal\", \"Stranger in Moscow\" era uno dei pochi pezzi in cui veniva eseguito il celebre \"moonwalk\".\nRiscontro commerciale.\nIl brano ha riscosso un discreto successo sotto il profilo commerciale, segnalandosi come l'ultimo pezzo della carriera di Jackson capace di un certo impatto sulle classifiche di vendita.\nIl singolo fu distribuito ufficialmente il 4 novembre 1996, diciotto mesi dopo l'uscita dell'album \"HIStory\", allorch\u00e9 buona parte del materiale del disco era gi\u00e0 stata pubblicata e accolta in modo caloroso. Negli Stati Uniti arriv\u00f2 quasi un anno dopo, il 28 agosto 1997, ottenendo un successo inferiore rispetto agli altri singoli estratti dal medesimo album: nella principale classifica statunitense, la Billboard Hot 100, il brano raggiunse soltanto la 91\u00aa posizione. Al contrario, \"Stranger in Moscow\" consegu\u00ec una discreta popolarit\u00e0 in Europa, dove entr\u00f2 nella top 10 dei singoli di maggior successo del continente guadagnando la prima posizione in Italia e in Spagna. In particolare, risult\u00f2 il singolo pi\u00f9 venduto di Jackson dell'anno 1996 in Italia.\nNel 2006, a dieci anni dalla sua pubblicazione, la canzone fu ristampata come parte del cofanetto \"\", rientrando nella top 10 italiana e ottenendo, per la seconda volta, la prima posizione in Spagna. Nel 2009, a seguito della morte prematura di Michael Jackson, il singolo ritorn\u00f2 nelle classifiche di vendita di alcune nazioni europee come Paesi Bassi, Regno Unito e Svizzera."}
{"id": "1789778", "revid": "180559", "url": "https://it.wikipedia.org/wiki?curid=1789778", "title": "Johannes Stalpaert van der Wiele", "text": "Dopo aver studiato giurisprudenza e teologia all'estero, prese i voti nel 1612, e si stabil\u00ec a Delft, dedicandosi alla cura dei fedeli.\nScrisse, fra l'altro, una vita di \"Santa Agnese\", in versi e un \"Viaggio a Roma\" nel 1624. Le sue opere maggiori restano per\u00f2 \"L'anno d'oro di Nostro Signore Ges\u00f9 Cristo\" e \"I giorni festivi dell'anno d'oro\", pubblicato postumo nel 1634; sono raccolte di ballate e di liriche, dedicate l'una ai santi dei singoli giorni dell'anno e l'altra alle domeniche e alle feste liturgiche, in uno stile fresco e immediato, non appesantito dalle esortazioni religiose."}
{"id": "1789780", "revid": "1699816", "url": "https://it.wikipedia.org/wiki?curid=1789780", "title": "Bryger", "text": " \u00e8 una serie televisiva anime di genere mecha della Toei Animation realizzato nel 1981.\nProduzione e distribuzione.\nIdeato da Y\u016b Yamamoto, con il character design e l'animazione di Kazuo Komatsubara, su disegni originali di Monkey Punch secondo una leggenda metropolitana priva di fondamento nella documentazione ufficiale . La serie \u00e8 composta da 39 episodi ed \u00e8 stata trasmessa pi\u00f9 volte in Italia sul circuito delle reti locali in particolare Antennatre, Super 3 e 7 Gold. Dal 2009 \u00e8 stato trasmesso anche sul canale satellitare Cooltoon. La versione home video \u00e8 stata pubblicata in VHS nel 1999 dalla Dynamic Italia con il titolo Galaxy Cyclone Bryger.\nTrama.\nSiamo nell'anno 2111, nella cintura degli asteroidi \u00e8 collocata la base segreta dei Cosmo Ranger Jota 9 (J9), un team composto da: Izaac, Kid, Boy e la bella Omachi. Usando il gigantesco robot trasformabile Bryger, combattono contro il crimine nelle colonie terrestri del sistema solare. Un malvagio criminale dello spazio che risponde al nome di Kamen Kamen (a capo dello stato/organizzazione criminale di Nubia) ha un piano per distruggere l'umanit\u00e0 intera. Costui vuole distruggere il pianeta Giove utilizzando delle bombe mega-atomiche, frantumandolo in piccoli pianeti; questo per dimostrare di essere pari a una divinit\u00e0 in grado di realizzare un nuovo sistema solare. Ovviamente l'esplosione di Giove comporta il sacrificio della Terra. Venendo a conoscenza del piano diabolico alcuni scienziati terrestri facenti parte dell'Unione delle Nazioni decidono anche grazie all'aiuto dei Cosmo Ranger di volerlo impedire. Studiano come contromisura da utilizzare, spostandolo dalla sua orbita, il pianeta Mercurio come scudo.\nSigla italiana.\nLa sigla italiana di apertura dal titolo \"Bryger\", \u00e8 stata incisa da Franco Martin. In chiusura invece \u00e8 stata usata la sigla \"La ballata di Bryger\"."}
{"id": "1789782", "revid": "72396", "url": "https://it.wikipedia.org/wiki?curid=1789782", "title": "Blood on the Dance Floor (singolo)", "text": "Blood on the Dance Floor \u00e8 una canzone di Michael Jackson del 1997 estratta come primo singolo dall'album \"\" nel marzo dello stesso anno. Arriv\u00f2 alla numero 1 nel Regno Unito e in diversi altri paesi tra i quali Nuova Zelanda, Danimarca, Spagna e Italia. Secondo quanto indicato nel libretto dell'album, questa canzone \u00e8 dedicata, tra gli altri, a Elton John.\nDescrizione.\nLa canzone nacque da un'idea di Teddy Riley il 6 giugno 1990, dopo che seppe che a una festa alla quale doveva partecipare, ma alla quale non and\u00f2 a causa del lavoro che doveva fare con Jackson sull'album \"Dangerous\", venne ucciso qualcuno sulla pista da ballo con dei colpi di arma da fuoco. La traccia alla quale Riley ha lavorato quella notte era aggressiva e minacciosa ma non aveva parole, nessun titolo e nessuna melodia.\nIl sabato successivo era sulla via per il \"Neverland Ranch\" per incontrare Michael Jackson e fargli ascoltare alcuni brani che aveva composto per l'album. Tra le diverse tracce che Jackson ha ascoltato quel giorno c'era quella a cui Riley ha lavorato nella notte della festa. Jackson non aveva alcuna idea circa il contesto: \"Non sapeva nulla\", dice Riley \"Non gli ho mai detto nulla al riguardo\". Un paio di settimane pi\u00f9 tardi, tuttavia, Riley disse di essere stato scioccato di apprendere il titolo che Jackson scelse per la canzone: \"Blood on the Dance Floor\" (\"Sangue sulla pista da ballo\"), come se avesse profetizzato il senso della canzone.\nRiley ha utilizzato una drum machine vintage (l'MPC 3000) per il ritmo. Il rullo \u00e8 stato compresso per renderlo pi\u00f9 pop, un suono che fu usato in tutto l'album \"Dangerous\" per esempio in canzoni come \"Remember the Time.\"\nTuttavia \"Blood on the Dance Floor\" non fin\u00ec sull'album \"Dangerous\", dato che Jackson voleva lavorarci ancora s\u00f9, e non venne riesumata fino al 1997 quando venne opzionata come uno degli inediti per l'album di remix voluto dalla Sony che prender\u00e0 il suo nome.\nJackson inizi\u00f2 a lavorarci di nuovo sopra nel gennaio del 1997 quando decise di visitare Montreux, in Svizzera durante una pausa tra la prima e la seconda leg dell\"'HIStory World Tour\".\nQui, a Mountain Studios, Jackson inizi\u00f2 a lavorare sulla vecchia demo sul vecchio DAT (Digital Audio Tape) di Riley e ci lavor\u00f2 sopra con un equipaggio di quattro uomini tra cui il suo fidato musicista, Brad Buxer. La multi-track fu completata e mixata da Mick Guzauski, modellandola molto da vicino all'ultima versione registrata da Jackson e Riley.\nIl testo.\nCome per \"Billie Jean\", il soggetto \u00e8 noir e inquietante, in questo caso una narrazione sull'essere pugnalati alla schiena nel luogo meno sospettabile, la pista da ballo. La voce roca di Jackson evoca un senso di presagio, come la tela electro-industrial evoca un ambiente urbano moderno. Nel pezzo Jackson narra di una donna, Susie, che \u00e8 stata prima sedotta e poi probabilmente lasciata e ora \u00e8 in cerca di vendetta. Jackson canta nel pre-ritornello in prima persona, come fosse lui la vittima di Susie, mentre nei versi cantati con la voce roca e nel ritornello canta in seconda persona come chiedesse a se stesso come ci si senta a sapere che ora lei \u00e8 fuori per uccidere.\nVideo musicale.\nIl video musicale fu girato nei Paesi Bassi durante l\"'HIStory World Tour\". A causa del budget ridotto il video non presentava grandi innovazioni o effetti speciali a differenza degli altri video di Jackson. Inoltre, a causa dell'esplosione della musica latina di quegli anni, perpetrata principalmente da Ricky Martin, il video ebbe un'ambientazione in stile latino nonostante il pezzo avesse uno stile pop in puro stile Jackson.\nJackson indossa un blazer, una camicia e dei pantaloni color bordeaux che rappresentano il sangue e per la prima (e ultima) volta nella sua carriera appare con i capelli legati in una treccia.\nNel video appaiono, e sono anche co-coreografi con Jackson, il ballerino e coreografo italiano Luca Tommassini e quello nordamericano Kevin Alexander Stea, mentre nella parte di Susie appare la ballerina e attrice Sybil Azur.\nIl video \u00e8 stato co-diretto dallo stesso Jackson e dal suo amico e coreografo Vincent Paterson, gi\u00e0 coreografo di altri suoi video tra i quali figurano quello di \"Beat It\" e quello di \"Smooth Criminal.\"\nSecondo Paterson il video originale fu interamente girato in Super 8, ma alla Sony non piacque costringendo il regista a rigirarlo da capo in formato classico in 35 millimetri. Il coreografo ha dichiarato:\nTematiche.\nIl video inizia con un coltello che viene tirato contro un muro. Jackson comincia a camminare entrando in un \"salsa club\". Una donna vestita di rosso va verso di lui e, dopo essere salita sul tavolo, si mette a ballare. Il video si conclude coi due che ballano insieme e si vede il coltello nel muro dove, su un cuore disegnato, c'\u00e8 scritto \"Susie + Me\".\nPrima Italiana.\nIl videoclip venne presentato in anteprima nazionale in Italia il 20 aprile 1997 alle ore 14.10 sul canale televisivo Italia 1."}
{"id": "1789787", "revid": "1573940", "url": "https://it.wikipedia.org/wiki?curid=1789787", "title": "Idiostolidae", "text": "Idiostolidae , \u00e8 una piccola famiglia di insetti Pentatomomorfi dell'ordine Rhynchota Heteroptera, superfamiglia Idiostoloidea, comprendente quattro specie presenti nell'emisfero australe.\nDescrizione e biologia.\nGli Idiostolidae hanno corpo di medie dimensioni, dal profilo oblungo-ovoidale. Il capo ha antenne e rostro composti da 4 segmenti ed \u00e8 provvisto di ocelli. Le emielitre hanno il corio percorso da numerose nervature longitudinali e la membrana con quattro sole nervature. L'addome ha gli stigmi in posizione ventrale ed \u00e8 provvisto di numerosi tricobotri sugli urosterniti III-VII. Le femmine sono sprovviste di spermateca.\nLa biologia di questi insetti \u00e8 praticamente sconosciuta; si sa che sono associati agli alberi del genere Nothofagus, ma non ci sono informazioni sul loro regime alimentare. Si ipotizza che siano fitofagi, tuttavia non ci sono conferme a tale ipotesi e la stessa morfologia non offre sufficienti indizi.\nDistribuzione.\nGli Idiostolidae hanno un areale alquanto ristretto e si rinvengono nelle regioni temperate fresche del Sudamerica (Cile e Argentina) e dell'Australia (Tasmania, Nuovo Galles del Sud e Victoria).\nSistematica.\nLa famiglia si suddivide in tre generi comprendenti complessivamente quattro specie, di cui tre australiane e una sudamericana:"}
{"id": "1789789", "revid": "125368610", "url": "https://it.wikipedia.org/wiki?curid=1789789", "title": "Alexander (cocktail)", "text": "Alexander \u00e8 un cocktail ufficiale IBA a base di cognac, cr\u00e8me de cacao scura e panna.\nStoria.\nL'Alexander \u00e8 un cocktail che compare gi\u00e0 nelle prime guide di inizio '900, ma proprio per questo vi sono molte ipotesi legate all'origine di questo drink.\nI primi ricettari che certificano la preparazione di un cocktail denominato \"Alexander\" sono il \"\"Jack\u02bcs Manual\" scritto da J. A. Grohusko nel 1910, e il \"Straub's manual of mixed drinks\" del 1913, ma la ricetta, totalmente differente, prevedeva l'uso di rye whiskey e B\u00e9n\u00e9dictine. La ricetta attuale denominata con il nome corrente compare la prima volta nel testo \"New bartender's guide\"\" redatto da Charles S. Mahoney e Harry Montague nel 1914. Una leggenda, meno accreditata, afferma che il cocktail fu creato da Troy Alexander, barista del ristorante \"Rector's \" di New York agli inizi del '900, per festeggiare il successo della campagna pubblicitaria della Delaware, Lackawanna and Western Railroad: basandosi sul vestito bianco della mascotte, Phoebe Snow, cre\u00f2 un cocktail basato sulla crema di latte.\nParallelamente, in Inghilterra, fu creato un cocktail simile, ma denominato diversamente: creato a Londra nel 1922 da Henry Mc Elhone al \"Ciro's Club\", il cocktail fu dedicato al matrimonio fra la principessa Mary e il conte Henry Lascelles. \nComposizione.\nPreparazione.\nVersare gli ingredienti in uno shaker pieno di ghiaccio e shakerare molto vigorosamente. Filtrare dunque in una coppetta da cocktail ghiacciata e guarnire eventualmente con una spolverata di noce moscata.\nDescrizione.\nL'Alexander \u00e8 un cocktail decisamente dolce grazie all'uso del cacao e della panna, propriet\u00e0 che, unitamente al basso tenore alcolico (inferiore solitamente ai 20\u00b0 alc.), lo rende un cocktail spesso bevuto dalle donne.. Tecnicamente \u00e8 un after dinner classico preparato con la tecnica \"shake and strain\", facente parte della categoria \"trio cocktail\", che grazie alla sua fama ha dato origine alla famiglia omonima degli \"Alexander cocktails\".\nNome.\nL'alexander, date le molteplici origini, viene chiamato anche Gin Alexander, Princess Mary e Panam\u00e0 (quest'ultimo nome erroneamente in quanto indica un Brandy Alexander o la variante col rum). L'origine del nome \"Alexander\" \u00e8 incerta:\nVarianti.\nData l'origine molto vecchia di questo drink, l'Alexander ha attraversato molte generazioni, dando origine nel tempo a moltissime varianti:"}
{"id": "1789811", "revid": "125950400", "url": "https://it.wikipedia.org/wiki?curid=1789811", "title": "Billy Bletcher", "text": "Biografia.\nNato in Pennsylvania da Harry e Dora Bletcher, era chiamato familiarmente Billy, diminutivo che adott\u00f2 in tutta la sua carriera. Viene ricordato come la voce di numerosi personaggi dei cartoon Disney e Warner Bros..\nHa interpretato oltre 350 film e ha collaborato con Walt Disney per il doppiaggio di alcuni cortometraggi, nei quali doppiava Gambadilegno, ma doppi\u00f2 anche un clown in \"Dumbo, \"Ezechiele Lupo ne \"I tre porcellini\" e i loro seguiti, il bulldog Spike e Tom in \"Tom &amp; Jerry\" e anche altri ruoli minori in corti dei Looney Tunes. Apparve in Golf, che passione!, un corto delle Simpatiche canaglie.\nHa lavorato come attore comico fin dal 1920, affiancando in certi casi anche il duo comico Stanlio &amp; Ollio.\nEra sposato con l'attrice Arline Roberts. Dalla loro unione nacque una figlia, Barbara, che intraprese pure lei la carriera di attrice.\nMor\u00ec a Los Angeles il 5 gennaio 1979 all'et\u00e0 di 84 anni; venne sepolto nel Westwood Memorial Park di Los Angeles."}
{"id": "1789813", "revid": "110157", "url": "https://it.wikipedia.org/wiki?curid=1789813", "title": "Prva crnogorska fudbalska liga 2007-2008", "text": "La Prva crnogorska fudbalska liga 2007-2008 (\"prima lega calcistica montenegrina 2007-2008\") \u00e8 stata la 4\u00aa edizione di questa competizione, la 2\u00aa come prima divisione del Montenegro indipendente. La vittoria finale \u00e8 stata appannaggio del , al suo 1\u00ba titolo.\nCapocannoniere del torneo fu Ivan Jablan (), con 13 reti.\nFormula.\nIn questa stagione le squadre partecipanti furono 12 : 10 che mantennero la categoria dalla stagione precedente e 2 promosse dalla seconda divisione.\nLe 12 squadre disputarono un girone andata-ritorno; al termine delle 22 giornate ne disputarono ancora 11 secondo uno schema prefissato (totale 33 giornate), al termine delle quali l'ultima fu retrocessa, mentre la penultima e la terzultima disputarono i play-out contro la seconda e terza classificata della Druga crnogorska fudbalska liga 2007-2008.\nLe squadre qualificate alle coppe europee furono quattro: La squadra campione si qualific\u00f2 alla UEFA Champions League 2008-2009, la seconda alla Coppa UEFA 2008-2009 e la terza alla Coppa Intertoto 2008. La squadra vincitrice della coppa del Montenegro fu anch'essa qualificata alla Coppa UEFA.\nClassifica.\nLegenda:\nRegolamento:\nNote:\nClassifica avulsa.\nPer stabilire la prima classificata fra le 3 squadre a 66 punti si fa ricorso alla classifica avulsa.\nSpareggi.\n e (penultimo e terzultimo in prima divisione) sfidano ed (secondo e terzo in seconda divisione) per due posti in Prva crnogorska fudbalska liga 2008-2009."}
{"id": "1789815", "revid": "1305772", "url": "https://it.wikipedia.org/wiki?curid=1789815", "title": "Quinto Mario Corrado", "text": "Biografia.\nAttratto dagli studi umanistici, vest\u00ec l'abito dei Celestini. Prosegu\u00ec gli studi all'Universit\u00e0 di Bologna, dove fu allievo di Romolo Amaseo, un umanista che sosteneva la superiorit\u00e0 del latino sul volgare. Ordinato sacerdote, torn\u00f2 a Oria, dove apr\u00ec una scuola, ebbe un gran numero allievi.\nNel 1540 si rec\u00f2 a Roma, dietro richiesta del cardinale umanista Aleandro, il quale lo volle come segretario; dopo la morte dell'Aleandro (1542) pass\u00f2 alle dipendenze del cardinale Tommaso Badia. Alla morte di quest'ultimo (1547) ritorn\u00f2 a Oria dove riapr\u00ec la scuola.\nLa sua fama di insegnante e di latinista fu talmente grande da spingere la regina di Polonia Bona Sforza, che nel 1556 si era stabilita a Bari, gli chiese di scrivere la storia della Polonia e del suo regno.\nDalle lettere a Paolo Manuzio, il figlio di Aldo, si apprende che nel biennio 1565-66 Corrado fu allo studio di Napoli e dal 1567 al 1570 a quello di Salerno, dove ricopr\u00ec la cattedra di \"umanit\u00e0\". Secondo il Tafuri rifiut\u00f2 incarichi allo studio bolognese e alla Sapienza di Roma. Per qualche tempo fu vicario dell'arcivescovato di Brindisi; poi, tornato nuovamente a Oria, mor\u00ec nel 1575.\nBibliografia.\nLe notizie sulla vita di Quinto Mario Corrado sono tratte dalla Storia della letteratura del Tiraboschi, il quale a sua volta si rif\u00e0 alla \"Storia degli scrittori del regno di Napoli\" del Tafuri."}
{"id": "1789820", "revid": "125785453", "url": "https://it.wikipedia.org/wiki?curid=1789820", "title": "Federico Guglielmo di Schleswig-Holstein-Sonderburg-Gl\u00fccksburg", "text": "Biografia.\nInfanzia.\nEra il terzo figlio (ma unico maschio) di Federico Carlo di Schleswig-Holstein-Sonderburg-Beck e della Contessa Federica di Schlieben.\nMatrimonio e figli.\nIl 26 gennaio 1810 spos\u00f2 Luisa Carolina d'Assia-Kassel, figlia di Carlo d'Assia-Kassel e di Luisa di Danimarca. Dal matrimonio nacquero dieci figli:\nIl 25 marzo 1816 Federico Guglielmo successe a suo padre come Duca di Schleswig-Holstein-Sonderburg-Beck. Il 6 luglio 1825 divenne Duca di Gl\u00fccksburg e mut\u00f2 il proprio titolo in Duca di Schleswig-Holstein-Sonderburg-Gl\u00fccksburg."}
{"id": "1789823", "revid": "1543377", "url": "https://it.wikipedia.org/wiki?curid=1789823", "title": "B\u00e9r\u00e9ba", "text": "B\u00e9r\u00e9ba \u00e8 un dipartimento del Burkina Faso classificato come comune, situato nella provincia di Tuy, facente parte della Regione degli Alti Bacini.\nIl dipartimento si compone del capoluogo e di altri 28 villaggi: Bankoni, Bihoun, Boho-Beraba, Bokuy-Ouest, Bomba, Dab\u00e9r\u00e9, Dakoni, Dimikuy, Dorokuy, Doumien, Douro, Duo, Duowakuy, Gnindekuy, Kassaho, Keindeni, Koura, Lofikahoun, Lokoa, Maro, Ouakuy, Ouani, Ouoro, Popioho, Tiawama, Tiombio, Tioro e Yab\u00e9."}
{"id": "1789824", "revid": "287204", "url": "https://it.wikipedia.org/wiki?curid=1789824", "title": "Bereba", "text": ""}
{"id": "1789825", "revid": "1543377", "url": "https://it.wikipedia.org/wiki?curid=1789825", "title": "Boni (Burkina Faso)", "text": "Boni \u00e8 un dipartimento del Burkina Faso classificato come comune, situato nella provincia di Tuy, facente parte della Regione degli Alti Bacini.\nIl dipartimento si compone del capoluogo e di altri 9 villaggi: Bahoun, Bansi\u00e9, Dossi, Mambo, Mambou\u00e9, Minou, Moukounien, Saho e Y\u00e9nou."}
{"id": "1789827", "revid": "1934238", "url": "https://it.wikipedia.org/wiki?curid=1789827", "title": "Canis lupus signatus", "text": "Il lupo iberico (\"Canis lupus signatus\", Cabrera 1907) \u00e8 una sottospecie del lupo grigio che risiede nel nord del Portogallo e nel nord-ovest della Spagna.\nCaratteristiche.\nIl lupo iberico si distingue dal pi\u00f9 comune lupo eurasiatico per la corporatura pi\u00f9 snella, per i segni bianchi sul labbro superiore e per i segni scuri sulla coda e sulle zampe anteriori, che gli conferiscono il nome 'signatus' (segnato).\nQueste differenze potrebbero essersi sviluppate durante la fine delle glaciazioni del Pleistocene a causa dell'isolamento della Penisola iberica, quando dei ghiacciai si formarono sui Pirenei fino a raggiungere il Golfo di Biscaglia ad ovest, e il Mediterraneo a est.\nI maschi possono arrivare a pesare pi\u00f9 di 40-75\u00a0kg, mentre solitamente le femmine pesano circa 30-40 kg\u00a0\nDieta.\nIl lupo iberico vive in piccoli branchi. Viene considerato utile, in quanto mantiene stabile la popolazione di cinghiali, aiutando cos\u00ec anche le popolazioni di galli cedroni, che risentono molto della predazione da parte dei cinghiali.\nIl lupo iberico si nutre anche di conigli, cervi, stambecchi, piccoli carnivori e pesci. In alcuni luoghi si nutre anche di animali domestici come pecore e vitelli.\nStoria.\nFino al Novecento, il lupo iberico era diffuso nella maggior parte della Penisola iberica. In seguito, per\u00f2, il governo franchista inizi\u00f2 una campagna di sterminio tra gli anni cinquanta e sessanta, che elimin\u00f2 questi animali dalla Spagna intera, ad eccezione della parte nordoccidentale del paese ed alcune aree isolate nella Sierra Morena.\nCampagne simili furono adottate anche dal Portogallo, che portarono quasi all'estinzione dell'animale a sud del fiume Duero. Fortunatamente, alcuni naturalisti spagnoli come F\u00e9lix Rodr\u00edguez de la Fuente, richiesero la fine della caccia e la protezione di questo animale. \nOggi, la caccia al lupo \u00e8 illegale in Portogallo, mentre \u00e8 consentita in alcune zone della Spagna a nord del fiume Duero, dove l'attivit\u00e0 della pastorizia \u00e8 particolarmente sviluppata. \nLa popolazione si sta espandendo sia verso sud che verso est, e si hanno notizie del ritorno del lupo anche nei Paesi Baschi, e nelle province di Madrid e Guadalajara.\nAlcuni studiosi affermano che il lupo che occupava il sud-est della Spagna, visto l'ultima volta a Murcia negli anni trenta, in realt\u00e0, apparteneva ad una sottospecie differente (\"Canis lupus deitanus\"), un lupo pi\u00f9 piccolo e rossiccio, senza segni scuri. I nomi di entrambe le sottospecie, furono attribuiti da \u00c1ngel Cabrera nel 1907.\nConservazione.\nIl lupo iberico, oltre che per le sfrenate cacce in epoca Franchista, deve il suo brutto stato di conservazione all'usurpamento di boschi nel suo areale, in particolare nella comunit\u00e0 autonoma della Castiglia e Le\u00f3n, e quindi la distruzione del suo habitat naturale.\n\u00c8 stato catalogato come \"vulnerabile\" (VU) dal \"libro rosso dei vertebrati della Spagna\".\nA partire dall'anno 2000, alcuni lupi \"erratici\" sono stati avvistati in Catalogna, dove l'ultimo lupo era stato ucciso nel 1929. Accertamenti genetici hanno confermato che questi animali non appartengono alla sottospecie iberica, bens\u00ec alla sottospecie italiana, i quali probabilmente, hanno raggiunto la regione attraversando il sud della Francia."}
{"id": "1789830", "revid": "1543377", "url": "https://it.wikipedia.org/wiki?curid=1789830", "title": "Founzan", "text": "Founzan \u00e8 un dipartimento del Burkina Faso classificato come comune, situato nella provincia di Tuy, facente parte della Regione degli Alti Bacini.\nIl dipartimento si compone del capoluogo e di altri 14 villaggi: Ban\u00e9r\u00e9, Bati\u00e9n\u00e9, Bonzan, Fing, Kouloho, Kovio, Lobouga, Lollio, Nahi, Pana, Sambion, San\u00e9ba, Y\u00e9houn e Yerfing."}
{"id": "1789833", "revid": "1543377", "url": "https://it.wikipedia.org/wiki?curid=1789833", "title": "Koti", "text": "Koti \u00e8 un dipartimento del Burkina Faso classificato come comune, situato nella Provincia di Tuy, facente parte della Regione degli Alti Bacini.\nIl dipartimento si compone del capoluogo e di altri 10 villaggi: Bonzan-Pougouli, Dibien, Djindjerma, Fafo, Gbatari, Haba, Indini, Kayao, Poa e Zangoni."}
{"id": "1789835", "revid": "121160980", "url": "https://it.wikipedia.org/wiki?curid=1789835", "title": "Perry Mason e le zampe di velluto", "text": "Perry Mason e le zampe di velluto (\"The Case of the Velvet Claws\") \u00e8 un romanzo scritto da Erle Stanley Gardner. Pubblicato nel 1933, \u00e8 il primo nel quale compaiono i personaggi di Perry Mason, Della Street e del detective Paul Drake. Qui non ci sono scene ambientate in tribunale, prevalenti invece nei libri successivi della serie incentrata sull'avvocato Mason.\nDal libro fu tratto nel 1936 il film \"L'uomo ucciso due volte\", diretto dal regista William Clemens.\nTrama.\nPerry Mason, avvocato che si autodefinisce \"un lottatore\", riceve la visita di Eva Griffin, una donna piuttosto ambigua che gli chiede di mettere a tacere, pagando, il \"Citizen\", un giornale scandalistico che potrebbe rivelare un suo coinvolgimento sentimentale con un noto uomo politico, Harrison Burke. Mason scopre che Eva Griffin \u00e8 un nome falso e che la donna \u00e8 sposata con George Belter, uomo di affari di successo il quale \u00e8 anche il proprietario segreto del \"Citizen\". In una notte di pioggia, Mason viene chiamato al telefono da Eva che gli dichiara di aver sentito una lite tra il marito e un uomo che poi gli ha sparato, uccidendolo.\nLa voce dell'uomo che lei non ha visto, somiglia in tutto a quella di Mason. Anzi, continua la donna, \u00e8 sicura che fosse proprio lui. L'avvocato chiama la polizia e si attiene alla versione della donna, proibendole per\u00f2 di accennare alla supposta somiglianza vocale. Gli eredi di Belter risultano essere in minima parte Eva, ma, soprattutto, il nipote Charles Griffin, un giovane che passa le serate in maniera allegra in giro per i locali notturni.\nL'uomo non ha un alibi, per\u00f2 \u00e8 uscito nel pomeriggio ed \u00e8 rientrato a notte inoltrata a delitto gi\u00e0 avvenuto, completamente ubriaco e con una gomma a terra. Mason, nel corso delle indagini per mettere al sicuro la sua cliente, che protegge in tutti i modi anche se questa lo coinvolge sempre di pi\u00f9 nella storia in modo sleale, accusandolo davanti ai giornalisti di essere lui l'uomo dello sparo, scopre che Charles Griffin \u00e8 ricattato dalla governante di casa, che vuole fargli sposare sua figlia in cambio del suo silenzio.\nMason, dapprima, riesce a far confessare a Eva che \u00e8 stata proprio lei a sparare al marito, inventandosi la storia della visita notturna di un uomo misterioso.\nE che poi, buttata per terra la rivoltella, \u00e8 corsa fuori di casa nella notte, imbastendo velocemente una storia verosimile per potersi creare una difesa. Ma che, in realt\u00e0, non \u00e8 riuscita a colpire il marito. Il quale, durante l'assenza della moglie, \u00e8 stato raggiunto dal nipote, rientrato a casa, gli ha raccontato l'episodio e gli ha mostrato la posizione da cui Eva gli ha sparato: questi, approfittando della situazione insperata, visto che sapeva di essere l'erede dello zio, ha preso la rivoltella e gli ha sparato. Poi ha recuperato la pallottola di Eva, ha lasciato tutto come prima ed \u00e8 uscito con l'auto, si \u00e8 ubriacato, ha forato una gomma ed \u00e8 tornato a casa molto tardi."}
{"id": "1789836", "revid": "1005847", "url": "https://it.wikipedia.org/wiki?curid=1789836", "title": "Giorgio Bo", "text": "Biografia.\nPartecip\u00f2 alla Resistenza e fu uno dei fondatori della DC in Liguria. Inizia come consigliere comunale a Genova nel 1946 e nel 1948 \u00e8 eletto al Senato della Repubblica, ove rimarr\u00e0 fino al 1976.\nNel corso della sua carriera politica, Bo ricopr\u00ec moltissimi incarichi di Governo: fu per ben otto governi ministro delle Partecipazioni Statali, ministro dell'Industria e del Commercio, della Riforma dell'Amministrazione e della Ricerca Scientifica.\nGiorgio Bo nella DC faceva parte della corrente denominata \"Base\", che vedeva lui tra i fondatori e rappresentava la cosiddetta \"sinistra DC\".\nMuore a Roma nel gennaio del 1980."}
{"id": "1789842", "revid": "1543377", "url": "https://it.wikipedia.org/wiki?curid=1789842", "title": "Koumbia (Burkina Faso)", "text": "Koumbia \u00e8 un dipartimento del Burkina Faso classificato come comune, situato nella provincia di Tuy, facente parte della Regione degli Alti Bacini.\nIl dipartimento si compone del capoluogo e di altri 13 villaggi: Bons\u00e8, Djui, Dougoumato I, Dougoumato II, Gomb\u00e9l\u00e9dougou, Kongol\u00e9kan, Lopohin, Makognadougou, Man, P\u00ea, Pohin, S\u00e9b\u00e9dougou e Waly."}
{"id": "1789850", "revid": "1543377", "url": "https://it.wikipedia.org/wiki?curid=1789850", "title": "Titao", "text": "Titao \u00e8 un dipartimento del Burkina Faso classificato come citt\u00e0, capoluogo della provincia di Loroum, facente parte della Regione del Nord.\nIl dipartimento si compone del capoluogo e di altri 39 villaggi: Andekanda, Babo, Banyida, Bongola\u2013Marenc\u00e9, Bongola-Mossi, Derpon, Dingla, Fogoutt\u00e9, Goubi, Guilan, Illigu\u00e9, Ingan\u00e9, Irvouta-Tinga-Mossi, Irvouyatenga-Silmimossi, Kelembali, Mantaka, Nogo, Nommo\u2013Foulb\u00e9, Pellaboukou, P\u00e9tanaye, P\u00e9tane, Posso, Rambo, Sa\u00efgouma, S\u00e9l\u00e9guin, Sillia, Sollobo, Songtaba, Tanghin\u2013Baogo, Todiam, Tougribouli, Toulf\u00e9, Vini, Wanar\u00e9, Wanob\u00e9, Woro, Yoda, Yorsala e You."}
{"id": "1789851", "revid": "599013", "url": "https://it.wikipedia.org/wiki?curid=1789851", "title": "Juan Seminario", "text": "Caratteristiche tecniche.\nEra un'ala sinistra che ha ricoperto per gran parte della sua carriera il ruolo di attaccante, mentre gli anni precedenti era impiegato come centrocampista.\nCarriera.\nClub.\nInizia la sua carriera in Per\u00f9 nel 1954, al Municipal, dove rimane fino al 1959, quando passa allo Sporting Lisbona. In Portogallo conquista una buona reputazione, dovuta alla velocit\u00e0 e alla tecnica, tanto da essere soprannonimato \"l'Espresso di Lima\".\nNel 1961 si trasferisce in Spagna al , con cui vince la classifica cannonieri con 25 reti e il trofeo Pichichi nella stagione 1961-62, iniziando bene anche la stagione 1962-1963, in cui segna 8 reti in 8 partite.\nNell'autunno 1962 \u00e8 al centro di un giallo di mercato, in quanto conteso da Fiorentina e Catania, che ne rivendicano la priorit\u00e0 sull'acquisto: alla fine la spunta la squadra toscana.\nIl rendimento di Seminario a Firenze, nonostante vada in rete con buona regolarit\u00e0 (10 reti nella stagione 1962-63 in 24 presenze), \u00e8 per\u00f2 inferiore alle attese, soprattutto nella stagione 1963-64, dove segn\u00f2 5 reti in 4 presenze di Coppa Italia e 5 reti in 23 presenze di Serie A.\nNell'estate 1964 viene ceduto al Barcellona, con cui vince la Coppa delle Fiere 1966. Resta al Barcellona per tre anni (dal 1964 a 1967), giocando 100 partite con 48 gol all'attivo.\nNel 1969 \u00e8 tornato in patria, ancora con la maglia del Atl\u00e9tico Grau. Al termine della stagione 1970 decide di ritirarsi dall'attivit\u00e0 agonistica.\nNazionale.\nCon la Nazionale peruviana prese parte al Copa Am\u00e9rica 1959. Quello stesso anno fece ben 3 goal in un incontro amichevole finito 4-1 tra il suo Per\u00f9 e l'Inghilterra di Bobby Charlton e Jimmy Greaves."}
{"id": "1789853", "revid": "1318658", "url": "https://it.wikipedia.org/wiki?curid=1789853", "title": "Indice di polidispersione", "text": "L'indice di polidispersione \u00e8 una misura dell'uniformit\u00e0 di distribuzione dei pesi molecolari in un determinato polimero. La polidispersit\u00e0 viene espressa tramite un indice calcolato dal rapporto tra la massa molare media ponderale e la massa molare media numerica del polimero, essendo:\nin cui:\nSiccome la massa molare media ponderale \u00e8 sempre maggiore della massa molare media numerica, l'indice di polidispersivit\u00e0 (essendo pari al rapporto Mw/Mn) assume sempre valori maggiori di 1.\nIl termine \"monodisperso\" viene per convenzione utilizzato fino a valori di indice di polidispersivit\u00e0 minore a 1,1. In caso contrario il polimero \u00e8 detto \"polidisperso\".\nNel caso di polimeri ottenuti tramite polimerizzazione a stadi si hanno valori dell'indice di polidispersione pi\u00f9 bassi (intorno a 2), mentre nel caso di polimeri ottenuti tramite polimerizzazione a catena si hanno valori di polidispersione pi\u00f9 elevati.\nEsempio di calcolo.\nSi considerino 300\u00a0kg di materiale polimerico formato da:\nSi ha:\nda cui:"}
{"id": "1789854", "revid": "1543377", "url": "https://it.wikipedia.org/wiki?curid=1789854", "title": "Banh", "text": "Banh \u00e8 un dipartimento del Burkina Faso classificato come comune, situato nella provincia di Loroum, facente parte della Regione del Nord.\nIl dipartimento si compone del capoluogo e di altri 28 villaggi: Amn\u00e9-Rima\u00efb\u00e9, Aurel-Baliguel, Bani, Banw\u00e8la, Barra, Boroni, Boudoumouma, Bouressa, Delga, Djem, Djiengu\u00e9, Ka\u00efdar\u00e9, Kielnordy, Koma-Lembre, Lossa-Foulb\u00e9, Lossa\u2013Mossi, Madougou, Mihity, Mond\u00e9\u2013Bani, Namagu\u00e9, Niongono, Nongodoum, P\u00e9talnelb\u00e9, S\u00e9gu\u00e9\u2013Foulgo, S\u00e9gu\u00e9\u2013Mossi, S\u00e9no\u2013Diao, Tiabwal e Zaye."}
{"id": "1789860", "revid": "72811", "url": "https://it.wikipedia.org/wiki?curid=1789860", "title": "Tsubasa TOKYO REVELATIONS", "text": ""}
{"id": "1789861", "revid": "2014155", "url": "https://it.wikipedia.org/wiki?curid=1789861", "title": "Carolina Amalia di Schleswig-Holstein-Sonderburg-Augustenburg", "text": "Biografia.\nCarolina Amalia era figlia di Federico Cristiano II di Schleswig-Holstein-Sonderburg-Augustenburg, e di sua moglie, Luisa Augusta di Danimarca. Pertanto era nipote di Cristiano VII di Danimarca. Visse fino al 1807 a Copenaghen, quando si trasfer\u00ec con la sua famiglia ad Augustenborg. Le fu data un'istruzione convenzionale per una donna del suo tempo.\nNel conflitto tra i suoi genitori, che non erano d'accordo politicamente e personalmente, si schier\u00f2 dalla parte di sua madre, che mantenne una stretta relazione con suo fratello, il re di Danimarca e la corte danese.\nMatrimonio.\nSua madre gli present\u00f2 il principe ereditario Cristiano e li incoraggi\u00f2 a sposarsi. Secondo quanto riferito, Carolina Amalia si innamor\u00f2 subito di Cristiano.\nCristiano aveva appena divorziato dalla prima moglie, Carlotta Federica di Meclemburgo-Schwerin. Nel 1814, era appena tornato in Danimarca dopo l'abdicazione al trono norvegese. Lo stesso anno, Cristiano e Carolina Amalia si fidanzarono. Il matrimonio ebbe luogo nel 1815.\nTra il 1816 e il 1817, la coppia visse a Odense, dove Cristiano prest\u00f2 servizio come Governatore di Fionia. Tra il 1818 e il 1822, intrapresero numerosi viaggi attraverso l'Europa. Hanno visitato vari resort nel tentativo di curare la loro incapacit\u00e0 di avere figli. Cristiano si dedic\u00f2 alle scienze, alla mineralogia e alla geologia in particolare. Mentre Cristiano divenne famoso per i suoi interessi scientifici, Carolina Amalia era una compositrice che scrisse numerosi brani per pianoforte.\nLa loro relazione personale \u00e8 stata descritta come armoniosa e come immagine dell'ideale contemporaneo del matrimonio. La sua amabile personalit\u00e0 l'ha resa rispettata e apprezzata dal resto della casa reale, ed \u00e8 descritta come una buona matrigna del figliastro Federico.\nRegina.\nNel 1839, quando mor\u00ec il re Federico VI, Carolina Amalia, come moglie di Cristiano VIII, divenne regina di Danimarca. Fu considerata determinante nel partito filo-tedesco sulla questione dei ducati dello Schleswig-Holstein.\nAll'inizio, Carolina Amalia era attiva nella filantropia. Ha fondato gli orfanotrofi \"Dronning Caroline Amalies Asyl\" a Copenaghen nel 1829, \"Dronningens Asyl\" a Odense nel 1836, la \"Kvindelig Plejeforening\" per malati e donne incinte nel 1843. Come principessa ereditaria e successivamente come regina, ha usato la sua posizione per lanciare il ruolo di beneficenza come modello per le donne appartenenti alla nobilt\u00e0 e alle classi superiori. Si ritiene che la sua introduzione di un nuovo modello per le donne abbia avuto un grande impatto sulla societ\u00e0 danese.\nCarolina Amalia era una seguace delle idee religiose di Nicolai Frederik Severin Grundtvig. Nel 1841 fond\u00f2 un orfanotrofio, \"Dronning Caroline Amalies Asylskole\", la cui scuola era ispirata dalle idee di Grundtvig. Fu una sostenitrice dell'arte e della letteratura a corte.\nNon \u00e8 chiaro se abbia mai esercitato o meno alcuna influenza negli affari di stato. Durante il conflitto tra la Danimarca e i ducati di Schleswig e Holstein, i suoi fratelli si opposero a Cristiano VIII e alla Danimarca. Ci\u00f2 caus\u00f2 una situazione difficile per Carolina Amalia, sospettata di aver cospirato con i suoi fratelli contro gli interessi danesi, in particolare dai liberali nazionalisti a Copenaghen. Ci\u00f2 la rese impopolare ed esposta a una certa ostilit\u00e0 durante gli ultimi anni del regno di Cristiano VIII.\nMorte.\nRimasta vedova nel 1848, si ritir\u00f2 nel castello di Sorgenfri a nord di Copenaghen, ma a causa di problemi di salute prefer\u00ec trascorreva gli inverni nel sud dell'Europa. Durante la sua vita come regina vedova, ha goduto pi\u00f9 popolarit\u00e0 di quanto abbia fatto come regina. Continu\u00f2 con i suoi progetti di beneficenza: nel 1852, prese il posto di protettrice della societ\u00e0 femminile di beneficenza \"Det Kvindelige Velg\u00f8rende Selskab\".\nMor\u00ec nel palazzo di Amalienborg il 9 marzo 1881. Nel suo testamento lasci\u00f2 300.000 corone all'orfanotrofio da lei fondato. Venne sepolta nella cattedrale di Roskilde."}
{"id": "1789862", "revid": "6923", "url": "https://it.wikipedia.org/wiki?curid=1789862", "title": "HIStory/Ghosts", "text": "HIStory/Ghosts \u00e8 un singolo di Michael Jackson pubblicato dalla Sony Music il 30 luglio del 1997 come secondo estratto dall'album \"\". Non \u00e8 mai stato pubblicato negli USA ma arriv\u00f2 nella top 5 nel Regno Unito e alla numero 3 in Italia.\nQuesto singolo \u00e8 un doppio A-side con i remix di \"HIStory\" estratta dall' e \"Ghosts\" tratta dall'album di remix \"\".\nDescrizione.\n\"HIS\"tory.\nComposta da Michael Jackson, James Harris III e Terry Lewis, la canzone parla delle ingiustizie e delle guerre nel mondo e di personaggi storici come Martin Luther King e Franklin Delano Roosevelt, ed \u00e8 composta da vari cambi di stile e vari campionamenti di discorsi storici. La canzone include i cori dei Boyz II Men e del Andra\u00e9 Crouch Singer Choir. La versione del singolo \u00e8 stata remixata da Tony Moran e inserita nell'album \"Blood on the Dance Floor: HIStory in the Mix\".\nLa canzone originale contiene diversi campionamenti; la prima versione del brano, pubblicata nel 1995, si apriva con una versione orchestrale di \"La grande porta di Kiev\" da \"Quadri di un'esposizione\" di Mussorgsky. Nelle successive ristampe dell'album, l'intro venne cambiato leggermente con un altro simile brano per orchestra mentre l'intro originale venne comunque usato da Jackson come apertura della versione dal vivo della canzone durante il suo \"HIStory World Tour\". Tra le varie citazioni audio campionate ci sono il Rapporto Charles Lindbergh di Lowell Thomas, l'elogio a Robert Kennedy di Ted Kennedy, \u00abSaluti ai bambini d'Inghilterra\u00bb della Principessa Elisabetta e La principessa Margaret, citazioni di frasi celebri come \u00abI have a dream\u00bb di Martin Luther King, \u00abI'm the greatest of all time\u00bb di Muhammad Ali e un discorso di Thomas Edison. All'inizio della canzone \u00e8 inoltre possibile sentire un campionamento da un'intervista rilasciata da Michael Jackson quando era ancora bambino in cui dice:\nVideoclip di \"HIS\"tory (Tony Moran's HIStory Lesson).\nFu girato anche un videoclip con immagini di repertorio in promozione al singolo, senza la presenza di Michael Jackson, all'epoca impegnato nell'imponente \"HIStory World Tour\". Nel tour la canzone veniva eseguita per concludere i concerti tra bandiere di tutte le nazioni e fuochi d'artificio. Il video \u00e8 ambientato in un ipotetico futuro dove una ragazza, attraverso la realt\u00e0 virtuale, entra in un locale futuristico dove diverse persone ballano la canzone mentre sugli schermi appaiono immagini di repertorio di Jackson e di avvenimenti storici come lo sbarco sulla Luna o i discorsi di Martin Luther King e Robert Kennedy.\nGhosts.\n\"Ghosts\" (detta anche \"Ghost\") \u00e8 la canzone trainante del singolo. Fu registrata inizialmente una prima versione demo nel 1990 per l'album \"Dangerous\" ma in seguito venne scartata dalla track list del disco. La canzone venne scritta e composta da Jackson e Teddy Riley e presenta sonorit\u00e0 all'avanguardia per gli anni novanta, vicine all'House e definita \"Gothic Pop\". Nominata da alcuni critici come \u00abla nuova \"Thriller\"\u00bb, \"Ghosts\" non raggiunse il successo e la fama del suo predecessore ed ebbe un impatto decisamente inferiore rispetto a \"Thriller\" nel 1983, soprattutto negli Stati Uniti, mentre in Europa, Asia e Australia il video venne presentato con grande successo in alcune anteprime esclusive nei cinema come ad esempio al Festival di Cannes 1997.\nVideoclip di Ghosts.\nPer accompagnare il singolo venne realizzato un video di 40 minuti di lunghezza, entrato nel Guinness dei Primati per 16 anni come il video pi\u00f9 lungo nella storia della musica, intitolato \"Michael Jackson's Ghosts\". Parte del video era in realt\u00e0 stato girato nel 1993 come video per la canzone \"Is This Scary\" (poi divenuta \"Is It Scary\") che avrebbe dovuto far parte della colonna sonora del film \"La famiglia Addams 2\" ma, a causa di problemi giudiziari di Jackson, il video e la canzone rimasero incompiuti fino al 1996. Jackson rimise mano al girato e lo complet\u00f2 pensando inizialmente di realizzarlo come video per \"2 Bad\", canzone dell'album \"\". Infine inser\u00ec nel video anche le canzoni \"Ghosts\" e \"Is It Scary\" trasformandolo in un cortometraggio con tre canzoni. Per la sola \"Ghosts\" venne realizzata una \"short version\" (versione corta) del video, con vari montaggi dal cortometraggio, portandolo alla durata di 3:58 minuti, che \u00e8 la durata del singolo.\nSuccesso commerciale.\nIl singolo entr\u00f2 in classifica tra i primi dieci e i primi venti in pi\u00f9 paesi. La vetta pi\u00f9 alta la ebbe in Italia dove raggiunse il 3\u00ba posto, mentre raggiunse il 4\u00ba posto in Francia e il 5\u00ba posto in Gran Bretagna. Nei Paesi Bassi, Belgio e Svezia trascorse dalle diciassette alle diciotto settimane nelle classifiche. Non essendo stato pubblicato negli Stati Uniti, il singolo non entr\u00f2 in nessuna classifica di Billboard."}
{"id": "1789863", "revid": "767487", "url": "https://it.wikipedia.org/wiki?curid=1789863", "title": "Che la fine abbia inizio", "text": "Che la fine abbia inizio (\"Prom Night\") \u00e8 un film del 2008 diretto da Nelson McCormick, con protagonista Brittany Snow. Il film \u00e8 un remake dell'horror del 1980 \"Non entrate in quella casa\" con Jamie Lee Curtis.\nTrama.\nL'adolescente Donna Keppel sopravvive al massacro della sua famiglia ad opera di Richard Fenton, un suo professore che gi\u00e0 da tempo la importunava; molto tempo dopo, Donna \u00e8 giunta all'ultimo anno di scuola, e si appresta a partecipare al ballo di fine anno (la \"Prom Night\" del titolo originale) con il fidanzato Bobby. Nessuno per\u00f2 \u00e8 al corrente che Fenton \u00e8 fuggito dall'ospedale psichiatrico, ma soprattutto che la sua ossessione per Donna non si \u00e8 affatto sopita.\nProduzione.\nCon un budget di 20 milioni di dollari, il film \u00e8 stato prodotto da Original Film e Newmarket Films con la collaborazione di Alliance Films, che detiene i diritti del franchise originale e di ipotetici sequel. Il film \u00e8 stato girato principalmente in California, pi\u00f9 precisamente a Los Angeles e Pasadena; alcune scene sono state girate a Newport, Oregon. Gli interni sono stati girati presso i Sony Pictures Studios di Culver City, mentre le scene all'interno dell'albergo sono state effettuate al Biltmore Hotel di Los Angeles.\nDistribuzione.\n\u00c8 uscito nelle sale statunitensi e canadesi in data 11 aprile 2008, distribuito da Screen Gems negli Stati Uniti e da Alliance Films in Canada. Il film \u00e8 stato distribuito da Sony Pictures nelle sale italiane l'11 luglio 2008.\nIncassi.\nNel suo primo week-end il film ha incassato oltre 20 milioni di dollari, attraverso la distribuzione in oltre 2000 sale in Canada e negli Stati Uniti, piazzandosi alla posizione n\u00ba1 della classifica dei film pi\u00f9 visti. Uscito nel pieno periodo estivo, in Italia il film ha incassato poco pi\u00f9 di 8.812 \u20ac.\nA livello internazionale il film ha incassato la cifra di 57.197.876 dollari."}
{"id": "1789864", "revid": "1305772", "url": "https://it.wikipedia.org/wiki?curid=1789864", "title": "Prom Night", "text": ""}
{"id": "1789865", "revid": "2110845", "url": "https://it.wikipedia.org/wiki?curid=1789865", "title": "Piero Piazzano", "text": "La sua attivit\u00e0 nel campo dell'editoria scientifica ha avuto vari premi e riconoscimenti in Italia e all'estero. Tra le sue inchieste pi\u00f9 significative qui ricordiamo quella sui rotoli del Mar Morto, realizzata tra Israele e i Territori palestinesi, e un'altra, su incarico della Comunit\u00e0 europea, alla ricerca dei \"Villaggi ideali d'Europa e d'Italia\". Merita di essere citato anche il libro \u201cCurarsi con Internet\u201d, edito nel 1995 da Apogeo, che anticipava uno dei molteplici vantaggi della rete.\n\u00c8 scomparso improvvisamente il 26 marzo 2001 all'et\u00e0 di 61 anni a seguito di un infarto."}
{"id": "1789866", "revid": "27723", "url": "https://it.wikipedia.org/wiki?curid=1789866", "title": "Boulogne-Sur-Mer", "text": ""}
{"id": "1789867", "revid": "27723", "url": "https://it.wikipedia.org/wiki?curid=1789867", "title": "Accademia dell'esperanto", "text": ""}
{"id": "1789872", "revid": "255535", "url": "https://it.wikipedia.org/wiki?curid=1789872", "title": "Paul Ferdinand Gachet", "text": ""}
{"id": "1789877", "revid": "19671", "url": "https://it.wikipedia.org/wiki?curid=1789877", "title": "Capo Sunio", "text": "Capo Sunio (in greco antico \u1f0c\u03ba\u03c1\u03bf\u03bd \u03a3\u03bf\u03cd\u03bd\u03b9\u03bf\u03bd - \"\u0386kron So\u00fanion\" e in greco moderno A\u03ba\u03c1\u03c9\u03c4\u03ae\u03c1\u03b9\u03bf \u03a3\u03bf\u03cd\u03bd\u03b9\u03bf - \"Akrot\u00edrio So\u00fanio\", in latino \"Sunium promontorium\"; chiamato sotto la Repubblica di Venezia \"Capo Colonne\") \u00e8 un promontorio situato sulla punta meridionale dell'Attica in Grecia, a circa 69\u00a0km da Atene.\nSu di esso si trovano, in posizione suggestiva, i resti di un tempio greco dedicato a Poseidone, e di un secondo tempio dedicato ad Atena, di cui sono per\u00f2 conservate solo le fondamenta.\nSecondo il mito sarebbe il luogo dal quale Egeo, re di Atene, si sarebbe gettato nel mare al quale venne dato il suo nome (mar Egeo). Il primo riferimento letterario \u00e8 nell'Odissea di Omero: doppiando il capo, muore il nocchiero della nave di Menelao, e sulla spiaggia sottostante vengono tenuti i suoi funerali..\nIl sito era frequentato sin dalla fine dell'VIII secolo a.C., come provano i rinvenimenti archeologici, ed Erodoto ci informa che nel VI secolo a.C. vi si teneva una processione, nella quale i capi ateniesi si recavano al promontorio via mare su una barca sacra.\nIl tempio arcaico fu probabilmente distrutto durante l'invasione di Serse dell'Attica del 480 a.C. Dopo la sconfitta persiana nella battaglia di Salamina una intera trireme nemica venne portata nel santuario e dedicata a Poseidone. Il tempio venne ricostruito in marmo probabilmente intorno al 440 a.C. Durante la guerra del Peloponneso, nel 413 a.C., il sito venne fortificato.\nIl tempio era un periptero dorico esastilo (con sei colonne sulla facciata); del colonnato restano tuttora in piedi 18 colonne delle 42 originarie. La posizione panoramica a picco sul mare lo rese ben noto ai viaggiatori e fu visitato anche da lord Byron, che vi lasci\u00f2 incisa la propria firma sulla base di una delle colonne e che menzion\u00f2 il Sounion nel suo poema \"Don Juan\".\nGli scavi archeologici nel sito furono iniziati nel 1906 e portarono al rinvenimento di una statua di \"kouros\" (il \"Kouros del Sunio\") e di un rilievo votivo oggi conservati nel Museo archeologico nazionale di Atene."}
{"id": "1789880", "revid": "599013", "url": "https://it.wikipedia.org/wiki?curid=1789880", "title": "Derek Clayton", "text": "Miglior\u00f2 questo tempo di oltre un minuto il 30 maggio 1969 ad Anversa, correndo in 2h08'33\"6. Questa prestazione \u00e8 rimasta ineguagliata per 12 anni."}
{"id": "1789881", "revid": "120950420", "url": "https://it.wikipedia.org/wiki?curid=1789881", "title": "Stemma di Samoa", "text": "Lo stemma di Samoa \u00e8 stato adottato il 13 marzo del 1943.\nRappresenta l'amore degli abitanti di queste isole per il loro territorio; sono rappresentati dei rami di ulivo sul lato sinistro e destro, nella parte superiore dello scudo una palma, tratta da un precedente stemma del periodo coloniale, e in alto una croce latina, a simboleggiare la fede cristiana della popolazione, cos\u00ec come il motto in basso, \"Fa'avei le atua Samoa\", che in samoano vuol dire: \"Possa dio essere il fondamento delle Samoa.\""}
{"id": "1789886", "revid": "729019", "url": "https://it.wikipedia.org/wiki?curid=1789886", "title": "Ferrovia Montebelluna-Susegana", "text": "La ferrovia Montebelluna-Susegana era una linea ferroviaria italiana a doppio binario non elettrificata. Fu costruita \"ex novo\" per la sola sezione tra Montebelluna e il \"Bivio Piave\" posto sulla Mestre-Udine, in quanto la tratta tra questa localit\u00e0 ferroviaria e la stazione di Susegana, avente lo scopo di attraversare il Piave, era in comune con quest'ultima linea.\nI servizi ferroviari locali erano invece svolti tra Montebelluna e Conegliano.\nStoria.\nProdromi.\nLa Montebelluna-Susegana fu concepita nei primi anni 10 del XX secolo in un contesto pi\u00f9 strategico che economico, in cui la politica tendeva a privilegiare le infrastrutture che potevano rendersi necessarie nel caso di un conflitto con l'Impero Austroungarico finalizzato alla liberazione delle cosiddette \"terre irredente\" di Trento e Trieste.\nIn questo quadro strategico la ferrovia Montebelluna-Susegana avrebbe permesso l'inoltro verso il fronte dei convogli provenienti dalle zone pi\u00f9 industrializzate del nord-ovest che, giunti dalle direzioni di Torino, Genova, Milano e Verona, avrebbero proseguito verso le zone di operazione attraverso Vicenza, Castelfranco Veneto, Susegana, Conegliano e Udine su una linea interamente a doppio binario, evitando l'inversione di marcia a Montebelluna grazie a un raccordo, anch'esso a doppio binario, tra la linea proveniente da Castelfranco Veneto e la Montebelluna-Susegana stessa.\nLa Montebelluna-Susegana avrebbe permesso inoltre l'invio verso il fronte dei treni provenienti dal sud che, giunti dalla direzione di Bologna, avrebbero proseguito lungo il raccordo Padova Campo di Marte-Vigodarzere (che sovrappassa la Milano-Venezia), Camposampiero, Castelfranco Veneto e quindi sull'itinerario descritto, sfruttando anch'essi il raccordo che evitava di invertire il senso di marcia a Montebelluna.\nNello stesso contesto strategico furono prese in considerazione altre linee al fine di creare un efficace sistema di trasporto in Veneto e Friuli ma, nonostante la necessit\u00e0 bellica di collegamenti ferroviari la Montebelluna-Susegana, che con il quasi coevo raddoppio della Castelfranco-Montebelluna, permetteva di sgravare totalmente dal traffico militare il nodo di Treviso, e in parte quello di Mestre, fu l'unica linea statale a essere attivata in quel periodo nel Nordest.\nIn particolare con regio decreto 1\u00ba novembre 1914, n. 1241 venne autorizzata la costruzione a cura diretta dello Stato delle ferrovie Montebelluna-Susegana e Udine-Maiano, nonch\u00e9 del tronco ferroviario Sacile-Aviano, ma la costruzione della Udine-Maiano, iniziata nel 1914, non fu mai completata, mentre il tronco Sacile-Aviano, prolungato a Pinzano, fu aperto al traffico soltanto nel 1930.\nLa progettazione della ferrovia ostacol\u00f2, di fatto, i progetti di espansione della tranviaria che la Societ\u00e0 Veneta stava sviluppando nella zona con l'apertura, avvenuta nel 1913, delle tranvie Montebelluna-Valdobbiadene e Montebelluna-Asolo, la seconda delle quali avrebbe dovuto rappresentare il tronco intermedio di un auspicato collegamento fra Bassano del Grappa e Ponte della Priula, rispetto al quale la nuova arteria si poneva in diretta concorrenza.\nApertura ed esercizio durante la prima guerra mondiale.\nIl progetto della Montebelluna-Susegana fu elaborato dalle Ferrovie dello Stato e presentato il 12 settembre 1914 al Ministero dei Lavori Pubblici che lo approv\u00f2 il 28 novembre successivo.\nLa linea fu attivata urgentemente nella notte del 15 maggio 1916 (il 25 maggio 1916 secondo altre fonti) con l'Ordine di Servizio n. 96 pubblicato sul Bollettino Ufficiale delle Ferrovie dello Stato dello stesso mese, nell'infuriare della \"Strafexpedition\", con i primi fabbricati di servizio realizzati provvisoriamente in legno, e grazie al precedente raddoppio delle tratte Padova-Castelfranco, Vicenza-Castelfranco e Castelfranco-Montebelluna, quest'ultima attivata il 10 aprile 1916, cominci\u00f2 a essere sfruttata in modo proficuo ai fini militari, cio\u00e8 per il motivo sostanziale per il quale era stata costruita.\nBench\u00e9 concepita per fini bellici, le intenzioni di rendere pubblico l'esercizio della Montebelluna-Susegana si manifestarono, meno di un anno dopo la sua frettolosa attivazione a conflitto in corso, con il Decreto-Legge Luogotenenziale 15 febbraio 1917, n. 342, convertito in legge il 18 marzo dello stesso anno, che stanziava ulteriori fondi per renderla atta al completo servizio pubblico, intento che per\u00f2 non fu possibile realizzare se non a guerra conclusa.\nCon lo sfondamento austro-tedesco di Caporetto fu presto coinvolta dagli eventi bellici e danneggiata gravemente. Gli estesi rilevati delle curve di Nervesa, cos\u00ec come il corrispondente sulla Mestre-Udine tra Spresiano e il Piave, furono proficuamente utilizzati dal Regio Esercito impegnato a sottrarsi dal tiro nemico. Lungo la Pontebbana, che costeggia la ferrovia, sono ancora pressoch\u00e9 intatti e visitabili molti dei bunker costruiti in quel tempo. Dopo la Battaglia di Caporetto, la linea funse da confine tra la terra rimasta italiana e la terra occupata dalle forze degli Imperi centrali le quali erano riuscite a superare il Piave in pi\u00f9 punti, senza per\u00f2 mai riuscire ad attestarsi stabilmente oltre la ferrovia.\nDa doppio a semplice binario.\nA seguito dei pesanti danni subiti nel conflitto la Montebelluna-Susegana fu riattivata soltanto il 1\u00ba aprile 1920 provvisoriamente a semplice binario, ma con l'importante novit\u00e0 che la linea, fino allora esercita per conto esclusivo dell'Autorit\u00e0 militare, sarebbe stata aperta al pubblico servizio a partire dalla stessa data, mentre il raccordo a doppio binario fra la linea stessa e la Montebelluna-Castelfranco Veneto avrebbe continuato a essere esercitato come \"binario sussidiario di servizio\", cio\u00e8 da utilizzarsi solo in particolari contingenze.\nL'esercizio a doppio binario riprese il 1\u00ba marzo 1925, ma non vennero contestualmente ripristinati i bivi San Gaetano e Feltrina ai capi del raccordo a doppio binario rimasto inutilizzato. Quest'ultimo, venuto meno l'interesse strategico per la linea, venne formalmente dismesso nel 1930.\nLa riduzione da doppio a semplice binario che voci ed elementi contrastanti collocano nell'arco temporale 1939-1945 non \u00e8 documentata dagli ordini di servizio FS; secondo le voci pi\u00f9 insistenti raccolte da Baldanello, Mozzoni e Voltan nel loro studio sulla linea, il binario dispari fu asportato entro il 1940 per armare la tratta terminale Grisignano di Zocco-Treviso Porta Santi Quaranta della ferrovia Ostiglia-Treviso, considerata allora di elevato valore strategico, aperta al traffico il 28 ottobre 1941.\nDeclino e chiusura.\nDopo il secondo conflitto il traffico decadde e presto la linea venne privata in gran parte del traffico merci che ne aveva favorito la costruzione. Divenuta una ferrovia secondaria fu coinvolta nella crisi del sistema dei trasporti ferroviari degli anni sessanta. Nel 1964 ad esempio si contavano solo due coppie di treni locali tra Montebelluna e Conegliano e infatti nel 1966 la linea fu soppressa insieme a molte altre ferrovie. Nonostante la chiusura della linea ferroviaria, negli anni settanta le ferrovie dello Stato organizzavano ancora, tra Montebelluna e Conegliano, dei servizi di trasporto sostitutivi.\nLa linea rimase in attivit\u00e0, come raccordo, fino a Giavera al servizio di un deposito militare e fu pertanto percorsa da sporadiche tradotte. Perso anche questo traffico, la linea fu successivamente riattivata per i primi chilometri da \"Bivio Piave\" (rinominato nel frattempo \"raccordo Giavera\") verso Nervesa, al servizio di una industria locale confinante con essa che la utilizzava come raccordo per il trasporto dei propri materiali. Va tuttavia ricordato che per servire questo raccordo venne riarmato l'ex binario dispari della linea, mentre quello propriamente appartenente alla Montebelluna-Susegana (ex pari) rimase armato con l'armamento originale e interrotto presso l'ex bivio Piave. Divenne successivamente a suo malgrado famosa perch\u00e9 venne minata in alcuni punti per eseguire delle perizie ordinate dalla magistratura.\nLa ferrovia \u00e8 stata ufficialmente soppressa con il decreto del presidente della Repubblica 18 aprile 1984, n. 140.\nCaratteristiche.\nLa Montebelluna-Susegana, nota ai cittadini montebellunesi come \"linea della Fonda\", era una ferrovia a doppio binario lunga 19,040 km, di cui 1,030 km in comune con la linea per Udine tra il Bivio Piave e Susegana (secondo un'altra fonte era lunga 20,439\u00a0km di cui 1,969\u00a0km tra la stazione di Susegana e il Bivio Piave e 18,470\u00a0km tra quest'ultima localit\u00e0 ferroviaria e la stazione di Montebelluna).\nLo scartamento adottato era quello ordinario di 1.445 mm, misura standard dell'epoca di costruzione.\nLa velocit\u00e0 massima in entrambi i sensi di marcia era di 60 km/h, che con l'avvento dei mezzi leggeri negli anni 30 del XX secolo sal\u00ec a 80 km/h per i soli treni composti da automotrici.\nIl massimo carico assiale ammesso era di 16 tonnellate/asse.\nEscluso il ponte sul Piave, appartenente alla preesistente Mestre-Udine, l'unica opera di rilievo era il ponte in calcestruzzo con luce obliqua di 10 m sulla Pontebbana.\nCon la Montebelluna-Susegana fu realizzato il raccordo ii trincea (da cui deriva il soprannome di \"linea della Fonda\") tra le linee Castelfranco-Montebelluna e Montebelluna-Susegana, che con un percorso a doppio binario della lunghezza di circa 2,117 km che sottopassava la Montebelluna-Treviso, congiungeva le due ferrovie tra il Bivio San Gaetano, sulla prima, e il Bivio Feltrina, sull'altra, evitando l'inversione del senso di marcia a Montebelluna.\nPer evitare il cambio di numero a Susegana, la numerazione dei treni fu stabilita considerando prioritaria quella della pi\u00f9 importante Venezia-Udine, con i treni dispari nel senso nord-sud e quelli pari da sud a nord; di conseguenza venne definito pari il binario da ovest a est (Montebelluna-Susegana) e dispari quello da est a ovest (Susegana-Montebelluna), applicando al contrario la regola normalmente usata.\nLa linea fu realizzata adottando i fabbricati in stile unificato delle Ferrovie dello Stato \nPercorso.\nLa linea a doppio binario si staccava dalla radice sud-est della stazione di Montebelluna e con una grande curva si portava in direzione est, affiancandosi al raccordo, pure a doppio binario, proveniente dal Bivio San Gaetano sulla linea di Castelfranco Veneto e confluente nel Bivio Feltrina, quindi correva alle falde del Montello a sud della strada statale 248.\nDopo aver superato le stazioni di Volpago, Giavera e Nervesa, la linea si distaccava dal Montello con un percorso a \"S\" in rilevato, composto da una curva a sud-est all'uscita di Nervesa, un tratto rettilineo praticamente parallelo al Piave e una controcurva a nord-est con cui si portava su un ulteriore tratto rettilineo che, dopo aver scavalcato la strada statale 13 Pontebbana, si innestava con il Bivio Piave nella preesistente Mestre-Udine, sulla quale proseguiva sul lungo ponte sul Piave fino alla stazione di Susegana.\nStazione di Montebelluna.\n\u00c8 una stazione ferroviaria della linea Belluno\u2013Treviso a servizio della citt\u00e0 di Montebelluna, da cui si dirama la linea per Camposampiero.\nBivi San Gaetano e Feltrina.\nI bivi San Gaetano e Feltrina erano situati alle estremit\u00e0 del raccordo a doppio binario che permetteva il passaggio tra le linee di Castelfranco e Susegana evitando l'inversione di marcia a Montebelluna. Entrambi i posti di servizio erano dotati di una cabina per il deviatore, che nel 2018 risultava ancora presente al Bivio Feltrina, mentre non esisteva pi\u00f9 quella del Bivio San Gaetano.\nIn prossimit\u00e0 di ciascun bivio sorgevano due caselli, di cui quello presso il Bivio Feltrina era al servizio del passaggio a livello posto originariamente sulla omonima via e successivamente sostituito da un cavalcavia.\nStazione di Volpago.\nLa stazione di Volpago si sviluppava in rettilineo ed era dotata in origine di due binari di corsa e due di ricovero/precedenze ai quali si accedeva solo per retrocessione, in modo che i treni in transito incontrassero i deviatoi, compresi quelli delle comunicazioni tra i binari di corsa e verso il magazzino merci, esclusivamente di calcio e mai di punta, evitando cos\u00ec la necessit\u00e0 della fermascambiatura (cio\u00e8 del bloccaggio meccanico degli aghi).\nEntrambi i binari di corsa erano dotati di marciapiede, con il primo (pari) servito dal marciapiede del fabbricato viaggiatori e il secondo (dispari) servito da un marciapiede situato tra il secondo e il terzo binario.\nI fabbricati di servizio, costruiti provvisoriamente in legno, furono completati soltanto dopo la Prima Guerra Mondiale con la realizzazione di un fabbricato viaggiatori a due piani e cinque ordini di finestre, un piano caricatore con magazzino merci asservito da un binario dedicato e due serbatoi idrici per l'alimentazione delle locomotive a vapore.\nNel periodo di esercizio svolto per conto dell'Autorit\u00e0 militare, Volpago, talvolta denominata impropriamente stazione, era in realt\u00e0 un posto di movimento, ovvero un impianto dove venivano effettuate manovre, incroci e precedenze, ma non servizio pubblico viaggiatori o merci. Divenne stazione a pieno titolo soltanto il 1\u00ba aprile 1920, acquisendo l'abilitazione per il servizio pubblico con la riapertura della linea a semplice binario dopo le distruzioni del primo conflitto mondiale. La riattivazione della stazione avvenne con il primo binario (pari) usato come binario di corsa, il secondo (ex dispari) usato come binario di incrocio e i binari di ricovero/precedenze e del magazzino merci mantenuti nella configurazione anteguerra.\nLa riattivazione del secondo binario della Montebelluna-Susegana avvenne il 1\u00ba marzo 1925, riportando il piano binari di Volpago all'assetto originale.\nNel periodo compreso tra il 1939 e il 1945 la linea sub\u00ec l'asportazione del binario dispari e venne riaperta nel 1946 definitivamente a semplice binario con il piazzale di Volpago tornato alla configurazione del 1920, ulteriormente ridotta con la rimozione del binario di ricovero dispari; per contro fu aggiunto un binario allo scalo merci.\nDal 1\u00ba giugno 1957 venne inibito l'accesso ai binari di incrocio e precedenza, mantenendo operativi soltanto i deviatoi necessari per il servizio merci; dallo stesso giorno la stazione di Volpago fu trasformata in fermata presenziata.\nIl 20 giugno 1966 venne soppresso il servizio ferroviario e istituito un autoservizio sostitutivo.\nLa stazione di Volpago fu disarmata verso la fine degli anni 1980, dopo la soppressione della linea decretata nel 1984.\nTutti gli edifici sono ancora presenti e in discreto stato di conservazione (ad esclusione del fatiscente posto di guardia). Il fabbricato viaggiatori \u00e8 ancora fornito della garitta in ferro ad uso del personale del movimento per il controllo dei treni in transito; nella stessa (lato binari) sono ancora presenti le leve dei rimandi per la manovra degli apparati di segnalamento e sicurezza. Gli alloggi al piano superiore del fabbricato viaggiatori sono attualmente disabitati. L'area \u00e8 ancora di propriet\u00e0 del gruppo FS Italiane.\nFermata di Giavera.\nIl fabbricato viaggiatori, attualmente riconvertito in abitazione privata, presenta ancora evidente la scritta indicatrice. Nella fermata e ancora presente il binario passante (sempre quello ex pari) che tuttavia cessa poco oltre l'impianto. .\nStazione di Nervesa.\nLa stazione di Nervesa era identica per tipologia a quella di Volpago, con la particolarit\u00e0 di essere totalmente in curva (verso destra per il senso pari). Anche in questo impianto il binario n.1 divenne quello di corretto tracciato dopo la trasformazione della linea a binario unico. Va sottolineato che l'attuale via XV Giugno, che taglia l'impianto all'altezza del piano di carico, originariamente non esisteva e la via generale Vaccari terminava nel piazzale Roma antistante il fabbricato viaggiatori della stazione. L'impianto risulta ancora armato (in parte con i primi tipi di traverse in calcestruzzo) e dotato di doppio segnalamento di protezione e partenza. Il fabbricato viaggiatori \u00e8 in stato di abbandono e risulta essere in pessimo stato di conservazione e con il tetto parzialmente crollato; sulla facciata lato binari sopra le porte di accesso vi sono ancora le scritte \"Capo Stazione\" e \"Sala di 1/a e 2/a classe\". Presenti ancora anche i marciapiedi a servizio dei viaggiatori.\nL'attiguo magazzino merci, con piano di carico, \u00e8 utilizzato da una ditta dirimpettaia come deposito di masserizie varie.\nBivio Piave.\nIl Bivio Piave era un posto di manovra con personale, che serviva per il controllo dei transiti e dei deviatoi posti sulla linea Venezia-Udine, nel punto dove confluiva la Montebelluna-Susegana. Al 2011, i deviatoi non sono pi\u00f9 esistenti ma la struttura \u00e8 tuttavia esistente e in buone condizioni, anche se in stato di abbandono; l'attigua casa cantoniera sulla Venezia-Udine \u00e8 ancora abitata.\nStazione di Susegana.\n\u00c8 una stazione ferroviaria della linea Venezia \u2013 Udine ed \u00e8 posta presso la frazione di Ponte della Priula di Susegana."}
{"id": "1789888", "revid": "716642", "url": "https://it.wikipedia.org/wiki?curid=1789888", "title": "Societ\u00e0 Sportiva Dilettantistica Cynthia 1920", "text": "La Societ\u00e0 Sportiva Dilettantistica Cynthia 1920 \u00e8 stata una societ\u00e0 calcistica italiana con sede nella citt\u00e0 di Genzano di Roma, in provincia di Roma, nell'area dei Castelli Romani.\nIl Cynthia milita nel campionato di Eccellenza laziale e ha partecipato al campionato di Serie C 1974-1975 e alla Serie C2 1988-1989.\nStoria.\nLa societ\u00e0 nasce nel 1920 e disputa inizialmente diversi campionati a carattere regionale ed interregionale. Nella stagione 1973/74, classificandosi in prima posizione nel Girone F, arriva la prima storica promozione in Serie C, la terza categoria del calcio italiano in cui i castellani si ritrovano a giocare in piazze quali , , o Reggio Calabria. Il professionismo torna a Genzano anche nell'annata 1988/89 con il Cynthia che disputa il campionato di Serie C2 ma, pur ottenendo la salvezza sul campo, viene declassato in Interregionale per motivi economici. Negli anni '80 inoltre quattro atleti biancazzurri raggiungono la Nazionale Italiana Under 21: Fabrizio Bevilacqua, Fabrizio Bucciarelli, Maurizio Coppola e Fabrizio Olivieri. Nel comune castellano ha mosso i suoi primi passi anche Bruno Abbatini, ex calciatore della in Serie A.\nNel 2020 si fonde con l'. La prima squadra si trasferisce ad Albano Laziale mentre la squadra giovanile rimane attiva con il nome di Albacynthia.\nImpegno sociale.\nNell'estate del 2015 la squadra si \u00e8 distinta per il salvataggio e l'adozione di una cagnolina abbandonata, diventata la mascotte della squadra.\nColori e simboli.\nColori.\nI colori sociali sono il Bianco-Azzurro.\nStadio.\nIl Cynthia disputa le sue partite interne presso lo stadio \" Bruno Abbatini \"\nL'impianto presenta le seguenti caratteristiche:"}
{"id": "1789890", "revid": "316459", "url": "https://it.wikipedia.org/wiki?curid=1789890", "title": "Rio Savalano", "text": "Il Rio Savalano (anche \"Rio Savolano\"), lungo 14 chilometri, \u00e8 il braccio maggiore del fiume Fine, proveniente dalle Colline livornesi.\nIl corso del Savalano.\nCorso superiore.\nPer tutto l'alto corso, il Rio Savalano \u00e8 nel territorio comunale di Collesalvetti.\nIl Rio Savalano nasce dal Monte Maggiore all'altezza di 380 metri sul livello del mare. Dopo aver aggiranto le pendici del Poggio alle Fate, numerosi torrenti di modesta lunghezza sfociano nel corso d'acqua, che non si dirige a nord o a ovest (come la maggior parte dei ruscelli provenienti dai Monti livornesi), ma imbocca un'ampia valle curvando lentamente verso sud.\nIn questo tratto, lungo poco pi\u00f9 di tre chilometri, il rio riceve numerosi affluenti dalle Colline livornesi, quali il Botro della Ficaiole e il Botro Toricchi, che si distinguono per la loro portata maggiore. In prossimit\u00e0 del Poggio di Buti (91 m), il corso d'acqua vira bruscamente verso sud. Da qui prosegue, sempre per la stessa direzione, raccogliendo un'incredibile quantit\u00e0 di ruscelli, che per\u00f2 raramente superano il chilometro di lunghezza, provenienti adesso dalle Colline pisane.\nInizia cos\u00ec il basso corso del Rio Savalano, in cui diventa una sorta \"confine naturale\" tra i due gruppi montuosi.\nCorso inferiore.\nDurante il suo corso inferiore il Rio Savalano procede deciso verso sud, ricevendo numerosi affluenti sia dalle Colline pisane che da quelle livornesi, anche se gli ultimi sono pi\u00f9 lunghi e hanno una portata maggiore. Da qui in poi la pendenza si fa pi\u00f9 dolce, \nil corso rallenta notevolmente e il torrente si trova a fare da confine tra la provincia di Pisa e quella di Livorno, correndo parallelamente alla via ferrata e alla autostrada diretta a Cecina e a Rosignano.\nA nove chilometri dalla sorgente il rio accresce notevolmente la sua portata grazie al suo immissario, il Botro del Motorno, proveniente dalla localit\u00e0 Gabbro, sulle Colline livornesi. Successivamente curva leggermente verso ovest, poco prima di ricevere il Botro della Sanguigna, sempre proveniente da Gabbro, il quale contribuisce maggiormente alla portata del fiume.\nGli affluenti dalle Colline pisane diminuiscono poi fino a scomparire: segno della vicinanza al fiume Fine, che ora forma il lago artificiale Solvay, a poco pi\u00f9 di un chilometro dal Rio. Assumendo poi un corso molto frastagliato, pieno di meandri e curve, il Rio Savalano termina il suo corso due chilometri dopo congiungendosi al fiume Fine (30 metri d'altezza), raddoppiando quasi la sua portata idrica.\nAffluenti.\nA destra della foce.\nAlto corso:\nBasso corso:\nA sinistra della foce.\nAlto corso:\nBasso corso:\nLuoghi attraversati.\nAlto corso:\nBasso corso"}
{"id": "1789894", "revid": "767487", "url": "https://it.wikipedia.org/wiki?curid=1789894", "title": "Robbie Nevil", "text": "Carriera.\nLa carriera come solista di Nevil ebbe una durata relativamente breve, ma soprattutto il primo album conobbe un buon successo. Tra il 1986 ed il 1991 Nevil registr\u00f2 tre album da solista, ma \u00e8 soprattutto noto per la canzone \"C'est la vie\", che a partire dal gennaio 1987 rimase per 16 settimane nei primi 40 posti della Billboard Hot 100.\nDopo il 1991, Nevil ha lavorato pi\u00f9 che altro come produttore ed autore, in particolare di colonne sonore: \u00e8 stato infatti couatore di tre canzoni della colonna sonora di \"High School Musical\", \"The Start of Something New\", \"We're All in This Together\" e \"I Can't Take My Eyes Off of You\", e di \"The Best of Both Worlds\", tema musicale principale della sitcom \"Hannah Montana\", serie per la quale \u00e8 coautore di altri brani apparsi nell'album della colonna sonora.\nNevil ha inoltre collaborato fin dagli inizi con il gruppo The Cheetah Girls, a partire dal primo album \"Cheetah-licious Christmas\", scrivendo inoltre i brani \"The Party's Just Begun\" e \"Step Up\" per la colonna sonora del film \"Cheetah Girls 2\" e \"Dance Me If You Can\" per quella del film \"\"."}
{"id": "1789898", "revid": "110157", "url": "https://it.wikipedia.org/wiki?curid=1789898", "title": "Fine (fiume)", "text": "Il fiume Fine \u00e8 un corso d'acqua che nasce, come il suo omonimo che corre nel territorio di Chianni e Lari, dal Poggio alla Fine, nelle Colline pisane. Sfocia nel mar Ligure poco pi\u00f9 a sud del paese di Rosignano Solvay, in Provincia di Livorno. Il fiume, poco prima di entrare nel territorio livornese, entra nel lago artificiale \"Solvay\", a 43\u00a0m s.l.m.\nIl nome.\nIl nome viene messo in connessione con la funzione che tale fiume, insieme all'omonimo torrente che scorre sul lato occidentale del Poggio alla Fine, aveva di segnare il confine in epoca antica tra i territori della citt\u00e0-stato di Volterra e quelli della citt\u00e0-stato di Pisa. Alcuni attribuiscono l'etimologia della parola \"Fine\" con l'indicazione geografica del termine della Maremma verso nord sulla costa ma a tutt'oggi non vi sono precise conferme su questa ipotesi.\nIl corso del fiume Fine.\nIl fiume Fine nasce dal Poggio alla Nebbia, non lontano dal Poggio alla Fine, nelle Colline Pisane, lato Santa Luce (Pi). \nHa una lunghezza di 22 chilometri ed un regime torrentizio. Nonostante la sua breve lunghezza riesce a dare origine al lago di Santa Luce, invaso artificiale per la raccolta delle acque gestito dalla Solvay S.p.A.. Sfocia ad estuario nel mar Ligure in localit\u00e0 Pietrabianca, dopo avere attraversato i comuni di Santa Luce, Orciano Pisano e Rosignano Marittimo (LI)."}
{"id": "1789902", "revid": "123270885", "url": "https://it.wikipedia.org/wiki?curid=1789902", "title": "Mike Ryan (maratoneta)", "text": "In precedenza, nel 1966, era giunto primo nella maratona di Fukuoka, con la miglior prestazione mondiale stagionale."}
{"id": "1789904", "revid": "1494169", "url": "https://it.wikipedia.org/wiki?curid=1789904", "title": "M\u00f6rby centrum", "text": ""}
{"id": "1789906", "revid": "767487", "url": "https://it.wikipedia.org/wiki?curid=1789906", "title": "Il vento (film 1928)", "text": "Il vento (\"The Wind\") \u00e8 un film muto del 1928 diretto da Victor Sj\u00f6str\u00f6m, regista svedese che sar\u00e0 l'interprete de \"Il posto delle fragole\" di Ingmar Bergman. Il film fu adattato da Frances Marion dal romanzo omonimo di Dorothy Scarborough. Nel cast vi sono Lillian Gish, Lars Hanson, Montagu Love, Dorothy Cumming e altri.\nL'attrice Una Merkel \u00e8 la controfigura di Lillian Gish (come aveva gi\u00e0 fatto nel 1920, per \"Agonia sui ghiacci\" (\"Way Down East\") di D.W. Griffith)\nFu uno degli ultimi film muti prodotti dalla Metro-Goldwyn-Mayer. Nel 1993 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel film viene reso il tormento psicologico e fisico del soffiare incessante del vento che scava le coscienze. Il film \u00e8 imperniato sulla titanica lotta fra l'uomo e la natura che, in questo caso, viene vinta dalla fragile Lillian Gish, tenero fiore della Virginia.\nTrama.\nLetty, una giovane ragazza della Virginia, va ad abitare dal cugino Beverly in una valle in un deserto negli USA dove il vento soffia senza tregua. Il rapporto con Cora, la moglie del cugino, si fa rapidamente teso e Letty verr\u00e0 costretta ad abbandonare la casa, ma per farlo dovr\u00e0 sposarsi. Legata a Lige, un uomo che non ama, e vittima di un vento che la fa uscire di testa, per Letty le cose non possono migliorare. Eppure tutto precipiter\u00e0 solo con l'arrivo del suo vecchio spasimante Roddy e si concluder\u00e0 in un finale tragico, ma che porter\u00e0 la ragazza ad amare di nuovo, donandole la speranza.\nProduzione.\nIl film fu prodotto dalla MGM. Venne girato dal 29 marzo al 24 maggio 1928.\nDistribuzione.\nDistribuito dalla MGM, il film usc\u00ec nelle sale il 23 novembre 1928\nData di uscita.\nAlias"}
{"id": "1789907", "revid": "28592", "url": "https://it.wikipedia.org/wiki?curid=1789907", "title": "Principe Belmonte", "text": ""}
{"id": "1789911", "revid": "1494169", "url": "https://it.wikipedia.org/wiki?curid=1789911", "title": "R\u00e5dmansgatan", "text": ""}
{"id": "1789914", "revid": "1313191", "url": "https://it.wikipedia.org/wiki?curid=1789914", "title": "Staphylea pinnata", "text": "Staphylea pinnata , comunemente nota come bossolo o falso pistacchio, \u00e8 una pianta appartenente alla famiglia delle Staphyleaceae, originaria di Europa, Caucaso e Asia minore.\nDescrizione.\n\u00c8 un arbusto deciduo che pu\u00f2 raggiungere i 6 metri d'altezza.\nLe foglie sono imparipennate, e fiorisce tra maggio e giugno. I fiori sono bianchi, profumati e a forma di campana, raccolti in pannocchie lunghe fino ai 13\u00a0cm.\nI frutti maturano tra settembre e novembre, e sono capsule che raggiungono i 4\u00a0cm. I semi sono commestibili.\nDistribuzione e habitat.\n\"S. pinnata\" \u00e8 una specie presente in Europa centro-orientale (dalla Francia all'Ucraina) ed in alcune stazioni isolate in Asia Minore e Caucaso.\nIn Italia \u00e8 presente in una fascia pedemontana / prealpina a sud delle Alpi Centrali e Orientali e inoltre in aree collinari e montane dell'Appennino dall'Emilia alla Campania.\nColtivazione.\n\u00c8 coltivato come pianta ornamentale in suoli non troppo aridi o alcalini."}
{"id": "1789915", "revid": "62221", "url": "https://it.wikipedia.org/wiki?curid=1789915", "title": "Stadion (Stoccolma)", "text": ""}
{"id": "1789918", "revid": "225373", "url": "https://it.wikipedia.org/wiki?curid=1789918", "title": "Stafilea", "text": ""}
{"id": "1789921", "revid": "262457", "url": "https://it.wikipedia.org/wiki?curid=1789921", "title": "T.D.", "text": ""}
{"id": "1789925", "revid": "298229", "url": "https://it.wikipedia.org/wiki?curid=1789925", "title": "Veikko Karvonen", "text": "Biografia.\nNel 1954 era divenuto campione europeo, sempre nella maratona, impresa che gli aveva valso il titolo di sportivo finlandese dell'anno, come gi\u00e0 era avvenuto nei 3 anni precedenti.\nNel suo palmar\u00e8s ci sono anche la maratona di Enschede 1951 e la maratona di Fukuoka 1955."}
{"id": "1789927", "revid": "38120", "url": "https://it.wikipedia.org/wiki?curid=1789927", "title": "Albafica", "text": ""}
{"id": "1789929", "revid": "6923", "url": "https://it.wikipedia.org/wiki?curid=1789929", "title": "Servoscala", "text": ""}
{"id": "1789931", "revid": "287204", "url": "https://it.wikipedia.org/wiki?curid=1789931", "title": "Taisho Shinshu Daizokyo", "text": ""}
{"id": "1789935", "revid": "262457", "url": "https://it.wikipedia.org/wiki?curid=1789935", "title": "Taish\u014d Daiz\u014dky\u014d", "text": ""}
{"id": "1789936", "revid": "228587", "url": "https://it.wikipedia.org/wiki?curid=1789936", "title": "Into the Sun", "text": ""}
{"id": "1789938", "revid": "1632387", "url": "https://it.wikipedia.org/wiki?curid=1789938", "title": "Black Metal Ist Krieg (A Dedication Monument)", "text": "Black Metal Ist Krieg (A Dedication Monument) (\"Il Black Metal \u00e8 guerra\" in tedesco) \u00e8 il secondo album della band black metal Nargaroth pubblicato nel 2001. La frase \"Black Metal ist Krieg\" \u00e8 stata spesso oggetto di parodie."}
{"id": "1789939", "revid": "71433", "url": "https://it.wikipedia.org/wiki?curid=1789939", "title": "Into the sun", "text": ""}
{"id": "1789941", "revid": "113148879", "url": "https://it.wikipedia.org/wiki?curid=1789941", "title": "Vandread", "text": " \u00e8 un anime giapponese diretto da Takeshi Mori e creato dallo studio Gonzo e dalla Media Factory. \"Vandread\", \u00e8 una space opera, che combina elementi di azione, romanticismo, ecchi, commedia, e mecha.\nLa serie \u00e8 composta da due stagioni (\"Vandread\", uscito nel 2000 e \"Vandread: The Second Stage\", uscito nel 2001), ognuna composta di tredici episodi da circa venti minuti. La prima serie \u00e8 stata riassunta nell'OAV \"Vandread Taidouhen\" del 2001, mentre la seconda serie nell'OAV \"Vandread Gekitouhen\" (\"Turbulence\") del 2002. Esiste anche una light novel \"Vandread Extra Stage\", che racconta gli eventi accorsi dopo \"Vandread: The Second Stage\".\nEsiste infine un manga, adattato dalla serie televisiva, che si distingue dall'anime per alcuni leggeri cambiamenti.\nTrama.\nIn un lontano futuro gli uomini e le donne vivono segregati su due differenti pianeti (le donne su \" Mejere\" e gli uomini su \"Taraak\"), e non solo non hanno contatti gli uni con gli altri da tre generazioni, ma hanno ingaggiato una furiosa guerra che si protrae da anni. La societ\u00e0 degli uomini \u00e8 strutturata a livelli, ognuno dei quali corrisponde ad un grado di benessere. Hibiki Tokai \u00e8 un operaio dei bassifondi, ed un cittadino di terzo livello, tuttavia con grandi aspettative per il futuro.\nLa guerra fra i due sessi, che ha sempre visto dominare le donne, sembra essere arrivata ad un punto di svolta. la nuova corazzata spaziale costruita dagli uomini potrebbe porre fine alla lunga guerra. Tuttavia gi\u00e0 nel suo volo di inaugurazione, la corazzata viene intercettata e semidistrutta, dalle piratesse di Mejere. Gli uomini a bordo della nave riescono a fuggire. Soltanto Hibiki, a bordo come clandestino, viene preso in ostaggio dalle donne, insieme a pochi altri membri dell'equipaggio.\nGli uomini scampati alla presa della corazzata, bombardano la nave per impedire che essa cada nelle mani delle donne, con una speciale arma chiamata Pexis. Il pexis invece di distruggere la nave, l'avvolge e la fonde con il vascello delle donne, creando una nuova potentissima nave che verr\u00e0 ribattezzata \"Nirvana\". Tuttavia la \"Nirvana\" si trova materializzata in una parte remota della galassia... A questo punto uomini e donne dovranno convivere e cooperare per uscire indenni da quella strana situazione."}
{"id": "1789942", "revid": "298055", "url": "https://it.wikipedia.org/wiki?curid=1789942", "title": "Naomi Bennett", "text": ""}
{"id": "1789958", "revid": "1305772", "url": "https://it.wikipedia.org/wiki?curid=1789958", "title": "Cantone di Cartago", "text": "Il cantone di Cartago \u00e8 un cantone della Costa Rica facente parte della provincia omonima.\nGeografia antropica.\nSuddivisioni amministrative.\nIl cantone corrisponde di fatto alla citt\u00e0 di Cartago ed \u00e8 suddiviso in 11 distretti:"}
{"id": "1789959", "revid": "123435602", "url": "https://it.wikipedia.org/wiki?curid=1789959", "title": "Birkin Bag", "text": "La Birkin \u00e8 una borsa realizzata dagli artigiani di Herm\u00e8s. Prende il nome dall'attrice Jane Birkin.\nStoria del prodotto.\nL'attrice Jane Birkin raccont\u00f2 alla giornalista Dana Thomas la propria versione: nel 1984, durante un volo da Parigi a Londra, dove viaggiava anche Jean-Louis Dumas, lo stilista di Herm\u00e8s, lei apr\u00ec la sua borsa di Herm\u00e8s dalla quale cadde una moltitudine di fogli e appunti. Dumas allora prese la sua borsa e gliela restitu\u00ec qualche settimana dopo, con l'aggiunta di una tasca (che da allora divenne standard). Jane Birkin raccont\u00f2 a Dumas la propria difficolt\u00e0 di trovare una borsa per il week-end, che fosse allo stesso tempo femminile e comoda. In base alla descrizione del suo ideale di borsa, Dumas ne realizz\u00f2 il prototipo e gliela fece arrivare a casa..\nUna versione pi\u00f9 pungente \u00e8 stata raccontata dal regista Andrew Litvack. Egli raccont\u00f2 che Jane venne chiamata da Herm\u00e8s per il primo prototipo gi\u00e0 nel 1984. L'attrice stava per andarsene con la borsa, quando le dissero che stava dimenticando qualcosa. Jane, imbarazzata, si rese conto che volevano farle pagare la borsa. Dopo l'episodio, racconta Litvack, Jane venne rimborsata e ora riceve il 10% di sconto da Herm\u00e8s. La borsa originale di Jane Birkin \u00e8 stata messa all'asta nell'aprile del 2011 per raccogliere fondi per le vittime del terremoto del T\u014dhoku del 2011.\nIl costo per una Birkin varia da 8.000 Euro, fino ad arrivare a pi\u00f9 di 120.000. Una Birkin di pelle di coccodrillo, ed impreziosita da diamanti \u00e8 stata battuta all'asta nel 2005 per 65.000 dollari. Nel 2016 la versione \"Nilo Crocodile\" \u00e8 stata venduta da Christie's per 300.168 dollari, e nel 2017 ad Hong Kong una stessa versione \u00e8 stata venduta per 368.000 dollari, diventando la borsa pi\u00f9 cara mai venduta. Le ordinazioni per speciali modelli di Birkin possono superare anche i due anni di attesa, prima di essere evasi."}
{"id": "1789961", "revid": "599013", "url": "https://it.wikipedia.org/wiki?curid=1789961", "title": "Brian Kilby", "text": "Ha gareggiato per il suo Paese ai Giochi olimpici di , giungendo 4\u00ba."}
{"id": "1789962", "revid": "124123", "url": "https://it.wikipedia.org/wiki?curid=1789962", "title": "Egesia di Magnesia", "text": "Dionigi di Alicarnasso e Cicerone parlano di lui in termini sprezzanti, per la sua prosa ritmata ed affettata, che ne fece un retore famoso e fu considerato il fondatore di quel nuovo stile insolito e manierato, che andr\u00e0 poi sotto il nome di asianismo.\nDi lui sappiamo che scrisse una \"Storia di Alessandro Magno\", di cui sono rimasti 11 frammenti, caratterizzati da una prosa ritmata e retorica e da elementi romanzeschi."}
{"id": "1789964", "revid": "773636", "url": "https://it.wikipedia.org/wiki?curid=1789964", "title": "Chiesa di San Biagio (Passignano)", "text": "La chiesa di San Biagio \u00e8 un edificio sacro situato ai piedi dell'abbazia di San Michele Arcangelo a Passignano, nel comune di Tavarnelle Val di Pesa.\nStoria.\nIl primo oratorio venne costruito nel 1080 per volont\u00e0 dell'abate Giovanni Leto all'esterno delle mura del monastero per dare la possibilit\u00e0 agli abitanti del borgo di Passignano di usufruire dei servizi religiosi, affidati ad un sacerdote del clero secolare.\nLa chiesa fu ricostruita nelle forme attuali durante il governo dell'abate Nicola Gianfigliazzi (1335-1340).\nLa chiesa di San Biagio rimase parrocchiale fino alla fine del XIX secolo, successivamente divenne oratorio della locale confraternita, questo perch\u00e9 il popolo usava la chiesa abbaziale come parrocchia.\nDescrizione.\nEsterno.\nEsternamente si presenta semplice e il portale d'ingresso presenta un architrave in pietra sormontato da una lunetta. Sull'architrave \u00e8 scolpito: \nInterno.\nL'interno ad aula unica coperto a capriate presenta una piccola abside semicircolare. In origine erano presenti piccole finestre a feritoia, disposte sulla parete laterale sinistra, che furono sostituite nel 1689 da tre finestrone che rovinarono il ciclo di affreschi presente sulla parete.\nGli affreschi.\nGli affreschi furono realizzati nella seconda met\u00e0 del XV secolo e non \u00e8 possibile una datazione precisa perch\u00e9 la data presente \u00e8 mutila (\"MCCCCLX.\"). Altri restauri vennero eseguiti nel 1503 e in quell'occasione venne realizzato, forse dallo stesso pittore, un nuovo ciclo di affreschi. Nessun nome \u00e8 rimasto ad indicare l'autore degli affreschi. Secondo Guido Carocci erano opera dei fratelli Ghirlandaio, ma la critica attuale tende a preferire Filippo di Antonio Filippelli.\nCon la caduta dell'intonaco e la realizzazione degli altari laterali la maggior parte degli affreschi scomparvero; oggi rimangono solo alcune figure intere, di altre rimangono solo dei frammenti.\nSulla parete di destra si trovano nell'ordine: \"Il battesimo di Ges\u00f9\"; al centro \"Sant'Anna che tiene in grembo la Vergine col bambino\"; \"L'eterno Padre che sostiene il crocifisso\" e in basso a destra le figure di san Bernardo di Chiaravalle e san Benedetto e a sinistra san Biagio.\nSulla parete sinistra ci sono le figure di san Antonio Abate, santa Cristina e santa Tecla mentre rimangono tracce delle figure di san Michele arcangelo, san Lorenzo martire e di altri santi.\nNell'abside rimangono tracce di affreschi raffiguranti santa Cristina della Ruota, san Giovanni Gualberto e san Cristoforo; in alto rimane la figura dell'Eterno Padre circondato da angeli."}
{"id": "1789968", "revid": "697352", "url": "https://it.wikipedia.org/wiki?curid=1789968", "title": "Heart-Shaped Glasses (When the Heart Guides the Hand)", "text": "Heart-Shaped Glasses (When the Heart Guides the Hand) \u00e8 il primo singolo dallo studio album dei Marilyn Manson \"Eat Me, Drink Me\" distribuito il 5 giugno 2007.\nVideo.\nIl cantante, nel video, \u00e8 vestito elegante e canta la canzone a una cerchia di persone. Tra queste c'\u00e8 anche la sua ragazza (all'epoca anche nella vita) Evan Rachel Wood, che indossa degli occhiali a forma di cuore in stile Lolita, che immagina i suoi rapporti sessuali con Manson dentro a una macchina. Quasi alla fine i due sono ricoperti di sangue e ancora si lasciano andare a delle effusioni. Alla fine del video la macchina si brucia e i due muoiono."}
{"id": "1789970", "revid": "30610", "url": "https://it.wikipedia.org/wiki?curid=1789970", "title": "Foresta equatoriale", "text": ""}
{"id": "1789973", "revid": "228587", "url": "https://it.wikipedia.org/wiki?curid=1789973", "title": "Stampo progressivo", "text": "Lo stampo progressivo (stampaggio particolari metallici) \u00e8 uno stampo costruito per ottenere il profilo di un prodotto con fasi successive. Ovvero trattasi di un attrezzo per la trasformazione della lamiera piana in un prodotto con forme ben definite. Questa trasformazione avviene mediante operazioni di taglio (tranciatura), di foratura, di piegatura o qual si voglia deformazione fattibile su materiali metallici laminati (acciaio, ferro, rame, ottone, alluminio) eseguite in stazioni successive.\nLo stampo non \u00e8 un mezzo autonomo, per il suo funzionamento deve essere collocato su di una pressa (macchina generica in grado di esercitare una forza). A bordo della pressa andr\u00e0 inserito un alimentatore il cui compito \u00e8 di far avanzare il nastro (Coil) di una stazione ad ogni colpo di pressa."}
{"id": "1789976", "revid": "266508", "url": "https://it.wikipedia.org/wiki?curid=1789976", "title": "Astrocitoma anaplastico", "text": "La neoplasia cerebrale denominata astrocitoma anaplastico (grado III della scala WHO) deriva normalmente da malignizzazione di un astrocitoma di basso grado (astrocitoma pilocitico, astrocitoma diffuso), anche se si osservano casi che non presentano storia di una lesione antecedente. Sua naturale tendenza \u00e8 di progredire in tasso di malignit\u00e0, verso il glioblastoma.\nIl tumore ha la sua massima espressione tra i 40 e i 50 anni, con un'incidenza compresa tra 0,25 e 0,49 casi per 100.000 persone per anno. Colpisce preferibilmente gli emisferi cerebrali. L'intervallo di tempo tra i primi sintomi e la diagnosi \u00e8 di circa 1,5-2 anni. La terapia \u00e8 rappresentata dalla chirurgia, con associate radio e chemioterapia.\nL'illustrazione sulla destra mostra delle immagini di risonanza magnetica nucleare di un paziente con astrocitoma anaplastico, nel decorso di malattia. All'inizio della sequenza (A) si nota il tumore nei lobi frontali destro e sinistro e nel talamo a destra. L'immagine (B) mostra la situazione dopo il trattamento con asportazione chirurgica, radioterapia e chemioterapia. Il tumore \u00e8 completamente scomparso, tranne una rima di enhancement adiacente al margine chirurgico. (C) mostra la ricomparsa 9 mesi dopo del tumore nella regione del talamo, nonostante la chemioterapia di mantenimento. (D) \u00e8 eseguita due mesi dopo un'operazione di radioterapia stereotassica e documenta l'incremento del tumore nel talamo. (E) Dopo sei cicli di chemioterapia con temozolomide, la lesione nel talamo aumenta e il paziente accusa disartria ed emiparesi. (F) Dopo due cicli di terapia combinata interferon-beta pi\u00f9 temozolomide, il tumore regredisce parzialmente."}
{"id": "1789982", "revid": "1573940", "url": "https://it.wikipedia.org/wiki?curid=1789982", "title": "Voitto Hellsten", "text": "Nella stessa specialit\u00e0 aveva vinto l'argento agli Europei 1954, a cui aggiunse un bronzo nella staffetta. Nel 1955 venne eletto sportivo finlandese dell'anno."}
{"id": "1789983", "revid": "610351", "url": "https://it.wikipedia.org/wiki?curid=1789983", "title": "Sistema di cooperazione tra le forze aeree americane", "text": "Il Sistema di cooperazione tra le forze aeree americane (in inglese System of Cooperation Among the American Air Forces, in spagnolo Sistema de Cooperaci\u00f3n entre las fuerzas a\u00e9reas americanas, SICOFAA) \u00e8 un'organizzazione internazionale apolitica e volontaria tra le forze aeree del nord e sud America.\nLa missione dell'organizzazione \u00e8 promuovere e consolidare gli obblighi di amicizia prevalenti nelle forze aeree del Continente americano, realizzando un supporto comune, attraverso la loro cooperazione, quando sono sostenuti dai loro rispettivi governi. I temi critici includono le operazioni aeree, risorse umane, educazione e preparazione, ricerca e salvataggio, soccorso nei disastri, telecomunicazioni, medicina aerospaziale, tempo meteorologico, prevenzioni di incidenti aerei e ricerca scientifica.\nStoria.\nIl 16 aprile 1961 il capo del personale delle forze aeree statunitensi, Thomas D. White tenne una conferenza alla base Randolph. Qui i delegati proposero di creare un'organizzazione che potesse aiutare e rinforzare le relazioni inter-istituzionali, pianificando la cooperazione effettiva professionale delle forze aeree americane.\nNel 1964 le Forze aeree peruviane proposero la creazione di un'organizzazione volontaria di relazioni comuni professionali in un documento intitolato \"Basi e procedure per un Sistema di cooperazione tra le forze aeree americane\". Questo documento fu accettato nel 1965 come la prima carta corporativa dell'organizzazione.\nPrima del 1990 il sistema di cooperazione si articolava in tre divisioni: l'amministrazione, le comunicazioni e l'educazione. Durante questo tempo l'organizzazione fu sotto la XII Forza Aerea (Twelfth Air Force, AFSOUTH). Fu in questo anno che l'Uragano Andrew distrusse la base Homstead dove sia la divisione amministrativa che educativa erano di stanza. Fu in seguito a questo disastro che il sistema di cooperazione fu riorganizzato, la divisione educativa fu spostata nella base Lackland e la divisione amministrativa nella Andrews Air Force Base. Dopo questa riorganizzazione la divisione amministrativa fu la sola che rimase sotto la XII Forza Aerea.\nMembri.\nPaesi membri:\nPaesi osservatori:\nStruttura.\nIl Sistema di cooperazione tra le forze aeree americane si articola nei seguenti organi:\nOgni anno, i cinque comitati si incontrano e discutono dei loro campi. Le conclusioni sono poi portate all'annuale PREPLAN dove i membri decidono su quali argomenti vogliono discutere nella Conferenza per l'attuazione. Lo stato membro che ospita il PREPLAN ospita anche la Conferenza.\nGli Stati Uniti hanno la Stazione di controllo del circuito, questa stazione \u00e8 occupata dalla 89 Squadrone delle comunicazioni dell'89 Gruppo di supporto aerotrasportato dell'89 Squadriglia aerotrasportata della Andrews Air Force Base.\nOgni membro del circuito prende, a turno, la direzione della Stazione di controllo del circuito settentrionale o della Stazione di controllo del circuito meridionale."}
{"id": "1789984", "revid": "174925", "url": "https://it.wikipedia.org/wiki?curid=1789984", "title": "Sramanera", "text": "\u015ar\u0101ma\u1e47era (sanscrito; p\u0101li \"s\u0101ma\u1e47era\", cinese \u6c99\u5f4c \"sh\u0101m\u00ed\" o \"sha-mi\", giapponese \"shami\", tibetano \"dge tshul pha\") \u00e8 un monaco buddhista novizio. L'et\u00e0 di ingresso al noviziato buddhista, e le regole a cui si sottopone colui che ne fa parte, variano a seconda del \"vinaya\" adottato dalla scuola e del Canone buddhista in cui esso \u00e8 contenuto.\nDescrizione.\nLa scuola therav\u0101da nei vari paesi del Sud-est asiatico in cui \u00e8 presente, segue il \"Vinaya Pi\u1e6daka\" contenuto nel Canone p\u0101li.\nTutte le scuole tibetane e mongole seguono il \"vinaya\" mulasarvastivada contenuto nel Canone tibetano.\nTutte le altre scuole buddhiste mah\u0101y\u0101na (cinesi, giapponesi, coreane, vietnamite, etc.) seguono il \"vinaya\" dharmaguptaka (\"Caturvargikavinaya\", cin. \"Shifenlu\", giapp. \"Shibun ritsu\") contenuto nel Canone cinese, con l'aggiunta delle regole mah\u0101y\u0101na contenute nel \"Brahmaj\u0101las\u016btra\" (cin. \"Fanwangjing\", giapp. \"Bonmokyo\"). Fanno eccezione le scuole giapponesi Tendai e Zen le quali seguono esclusivamente le regole mah\u0101y\u0101na contenute nel \"Brahmaj\u0101las\u016btra\".\nIl \"samanera\" nelle scuole che seguono le scritture del Canone p\u0101li.\nIl samanera (\"m.\", \"f.\" samaneri) \u00e8, etimologicamente, un piccolo \"samana\", o asceta.Con questo termine si identifica il monaco novizio (la monaca novizia) che osserva i dieci precetti in vista dell'accettazione nella comunit\u00e0 dei monaci (delle monache), i \"bhikkhu\" (le \"bhikkhuni\") che compongono il \"sangha\".\nLa cerimonia in cui si conferma al sangha l'intenzione di abbandonare la vita laica per entrare a far parte della comunit\u00e0 monastica \u00e8 detta \"pabbajja\", resa solitamente con la dizione: \"andare oltre\", nel senso di passare dalla vita di casa alla vita del senza casa, essendo nel canone spesso definito il monaco buddhista un \"anagarika\", un \"senza casa\" (da \"a(n)-\", prefisso di negazione, e \"agarija\", uomo di casa).\nIl \"samanera\" pu\u00f2 rimanere in questo stato o fino alla piena accettazione nella comunit\u00e0 monastica, cui si accede non prima del compimento del ventesimo anno d'et\u00e0 e che \u00e8 sancita formalmente con una cerimonia detta \"upasampad\u0101\", oppure fino al ritorno allo stato laico, segnato dal prendere di fronte alla comunit\u00e0 monastica che l'ha accettato come novizio i cinque precetti del praticante laico.\nLo \"sramanera\" nelle scuole che seguono le scritture del Canone cinese.\nLe scuole del Buddhismo Mah\u0101y\u0101na di derivazione cinese (Cina, Giappone, Corea e Vietnam) dividono la tipologia dello \"sramanera\" in tre classi a seconda dell'et\u00e0 di ingresso: dai 7 ai 13 anni viene denominato \u9a45\u9ce5 (colui che scaccia i corvi\" ovvero colui che \u00e8 in grado di spaventare gli uccelli); dai 14 ai 19 anni viene indicato come \u61c9\u6cd5 (\"colui che \u00e8 in grado di seguire la dottrina\"), dai 20 ai 70 anni semplicemente come 'sramanera'. La durata del noviziato \u00e8 di circa un anno ma non si pu\u00f2 ottenere l'ordinazione piena a monaco buddhista prima del compimento dei venti anni di et\u00e0. Le regole del noviziato dipendono se viene adottato il \"vinaya\" oppure il solo \"Brahmaj\u0101las\u016btra\". Nel primo caso i precetti sono 36 nel secondo caso sono i primi dieci precetti (cin. \"sh\u00edji\u00e8\", giapp.\"jikkai\") previsti nel \"Brahmaj\u0101las\u016btra\"."}
{"id": "1789987", "revid": "8911", "url": "https://it.wikipedia.org/wiki?curid=1789987", "title": "Danze bizantine", "text": ""}
{"id": "1789990", "revid": "266508", "url": "https://it.wikipedia.org/wiki?curid=1789990", "title": "Astrocitoma pilocitico", "text": "Lastrocitoma pilocitico rappresenta il tumore a pi\u00f9 favorevole prognosi tra tutti gli astrocitomi. Si tratta del tumore gliale pi\u00f9 comune nei bambini e negli adolescenti, raramente viene rinvenuto in adulti e anziani.\nQuesto tumore si presenta generalmente come lesione circoscritta, a crescita indolente e pu\u00f2 essere solido o cistico. Le cisti possono essere monoloculari o multiloculari, con il nodulo tumorale incapsulato all'interno. L'astrocitoma pilocitico di solito compare a livello di cervelletto, tronco encefalico, regione ipotalamica, nervo e chiasma ottico, ma anche in qualsiasi area dove sono presenti astrociti, tra cui gli emisferi cerebrali e il midollo spinale. Il sito pi\u00f9 comune di insorgenza \u00e8 nel cervelletto. Questo astrocitoma di grado I \u00e8 di solito un tumore non infiltrante, nel senso che tende a rimanere nella zona in cui \u00e8 iniziato e a non svilupparsi nel tessuto circostante. Spesso la lesione guarisce per il tramite della sola chirurgia.\nEpidemiologia.\nL'astrocitoma pilocitico \u00e8 il glioma pi\u00f9 frequente nei bambini, con un'incidenza in entrambi i sessi compresa tra 0,5 e 0,6 casi per 100.000/anno. Dopo la seconda decade di et\u00e0 l'incidenza decresce, con solo pochi casi presenti in et\u00e0 superiore ai 50 anni. Questo tumore rappresenta comunque il 10% degli astrocitomi cerebrali e l'85% di quelli cerebellari.\nEziologia e Patogenesi.\nI fattori scatenanti l'insorgenza dell'astrocitoma pilocitico sono tuttora largamente sconosciuti. Una trasformazione maligna a tumore di alto grado \u00e8 comunque rara. L'astrocitoma pilocitico \u00e8 spesso (40%) associato a neurofibromatosi di tipo 1 (NF1), una malattia autosomica dominante caratterizzata, tra l'altro, dallo sviluppo di tumori a prognosi pi\u00f9 o meno favorevole. I gliomi delle vie ottiche, il 60% dei quali sono astrocitomi pilocitici, sono tumori comuni nei pazienti con questa malattia.\nAnatomia patologica.\nMacroscopicamente, il tumore si presenta come massa ben circoscritta con un nodulo carnoso associato comunemente a un'ampia cavit\u00e0 ripiena di un liquido che tipicamente coagula all'aria. La neoplasia comunque pu\u00f2 anche presentarsi con o senza degenerazione cistica. Al microscopio nelle zone solide la neoplasia \u00e8 composta da astrociti neoplastici con un citoplasma fibrillare intensamente eosinofilo (colorabile con eosina) e nuclei allungati e rotondeggianti senza atipie. Nelle aree microcistiche i prolungamenti citoplasmatici hanno sempre l'apparenza di fibrille ma sono minori in numero e si irradiano in tutte le direzioni. Molto frequenti nell'astrocitoma pilocitico sono le fibre di Rosenthal ed i corpi granulosi.\nSegni e sintomi.\nI sintomi pi\u00f9 comuni sono dovuti alla compressione del parenchima cerebrale come risultato dell'effetto massa (dovuto alla iperattivit\u00e0 di crescita cellulare) o causati all'idrocefalo. Tra questi, i pi\u00f9 frequenti sono: nausea, vomito, cefalea, atassia, deficit visivi.\nDiagnosi.\nLa diagnosi di questa neoplasia viene solitamente effettuata servendosi di tomografia computerizzata (TAC) o risonanza magnetica nucleare (RM) del cranio, con mezzo di contrasto (mdc). A cui pu\u00f2 oppure no aggiungersi una tomografia ad emissione di positroni (PET), in via complementare.\nLa risonanza magnetica offre una maggiore sensibilit\u00e0 rispetto alla TAC, tuttavia non \u00e8 sempre facilmente accessibile e presenta controindicazioni: non pu\u00f2 essere effettuata in pazienti portatori di pacemaker, di protesi incompatibili con il campo magnetico, di clips metalliche ecc. L'astrocitoma pilocitico appare, sia alla TAC che alla RM, come un tumore a margini ben definiti, tondeggiante, solido o associato a macro o microcisti. L'assunzione di mdc \u00e8 pressoch\u00e9 costante e molto intensa. Questo dato \u00e8 significativo di una vascolarizzazione spiccata del tumore ma non si considera indicativo di malignit\u00e0. La diagnosi differenziale si pone, per le localizzazioni in fossa posteriore con il medulloblastoma, l'ependimoma e l'emangioblastoma. Nella regione chiasmatica con il craniofaringioma.\nTrattamento.\nSe possibile e radicale, l'intervento chirurgico \u00e8 definitivamente curativo. La rimozione radicale \u00e8 documentata dall'esecuzione di una risonanza magnetica dell'encefalo subito dopo l'intervento. In caso di residui tumorali, l'utilizzo di radioterapia \u00e8 controverso. Nei rari casi di recidive a distanza, la prima opzione di trattamento \u00e8 un secondo intervento chirurgico. Nei casi di seconde recidive al paziente viene consigliato il trattamento radioterapico e/o chemioterapico.\nFollow up.\nDopo l'intervento, il paziente deve eseguire controlli con RM dell'encefalo ogni sei mesi per i primi due anni, quindi annualmente per altri 5-6 anni; infine la cadenza del follow up diventa bi-triennale.\nPrognosi.\nL'astrocitoma pilocitico ha la miglior prognosi rispetto a tutti gli astrocitomi. Se viene effettuata una resezione totale, la sopravvivenza a 10 anni \u00e8 di circa il 90% dei casi e dopo una resezione parziale (ovvero biopsia), la sopravvivenza a 10 anni rimane di circa il 45%. Questa neoplasia ha sostanzialmente prognosi favorevole e molto raramente si rileva una trasformazione maligna, con prognosi infausta. Nella letteratura sono riportati rari casi di anaplasia, al punto da suggerire per essi la dizione di \"astrocitoma pilocitico anaplastico\", di comportamento difficilmente distinguibile dal glioblastoma. Ma da pi\u00f9 parti si fa notare che ci\u00f2 avviene in situazioni in cui il tumore \u00e8 stato sottoposto a radioterapia e/o chemioterapia, che possono aver promosso la trasformazione maligna."}
{"id": "1789997", "revid": "266508", "url": "https://it.wikipedia.org/wiki?curid=1789997", "title": "Astrocitoma subependimale a cellule giganti", "text": "L'astrocitoma subependimale a cellule giganti (SEGA) \u00e8 un tumore cerebrale a prognosi favorevole, che insorge nelle prime due decadi di vita ed \u00e8, spesso ma non sempre, associato alla sclerosi tuberosa.\nSi tratta di un tumore a lenta crescita, che frequentemente origina dalla parete dei ventricoli, ma quando si trova in prossimit\u00e0 di un foro di Monro pu\u00f2 occludere la libera circolazione del liquor, formando idrocefalo.\nIl SEGA colpisce circa il 10% dei bambini afflitti da sclerosi tuberosa, ed \u00e8 responsabile approssimativamente dell'1,4% del totale dei tumori infantili.\nLa presenza di questo tumore al di fuori della suddetta malattia \u00e8 sporadica.\nGeneralmente il SEGA \u00e8 una lesione nodulare ben circoscritta rispetto al cervello adiacente. In letteratura sono molto rari i casi di propagazione (ad es. verso il midollo spinale) e di malignizzazione.\nQuesto tumore normalmente non presenta calcificazioni ed \u00e8 ben visibile alla risonanza magnetica, dove presenta \"enhancement\" dopo mezzo di contrasto.\nIl trattamento dell'astrocitoma subependimale a cellule giganti \u00e8 normalmente limitato alla sola asportazione chirurgica, con un'eccellente sopravvivenza di lungo termine. Diverso \u00e8 il caso della patologia acuta, richiedente chirurgia di emergenza, dove purtroppo si riscontra un tasso di mortalit\u00e0 nell'infanzia fino al 10%."}
{"id": "1790000", "revid": "80339", "url": "https://it.wikipedia.org/wiki?curid=1790000", "title": "Pereslavl' Zalesskij", "text": ""}
{"id": "1790010", "revid": "1573940", "url": "https://it.wikipedia.org/wiki?curid=1790010", "title": "Corydoras metae", "text": "Corydoras metae \u00e8 un pesce osseo d'acqua dolce appartenente alla famiglia Callichthyidae.\nDistribuzione e habitat.\nDiffusa nel Meta, in Colombia, da cui peraltro deriva il suo nome scientifico.\nDescrizione.\nIl corpo \u00e8 compresso sull'addome e sui lati, e raggiunge una lunghezza massima di 4,8 cm. La colorazione \u00e8 pallida, con due striature nere, una che termina sul peduncolo caudale e una che passa dall'occhio. Pu\u00f2 essere confuso con \"Corydoras melini\", la cui striatura scura sul dorso termina sulla pinna caudale.\nBiologia.\nComportamento.\n\u00c8 una specie pacifica che nuota sempre nei pressi del fondo. Forma gruppi.\nRiproduzione.\nLe uova (fino a 100) vengono fecondate mentre si trovano tra le pinne ventrali della femmina.\nAcquariofilia.\nPu\u00f2 essere allevato in acquario."}
{"id": "1790011", "revid": "266508", "url": "https://it.wikipedia.org/wiki?curid=1790011", "title": "Xantoastrocitoma pleomorfo", "text": "Lo xantoastrocitoma pleomorfo (PXA) \u00e8 un tumore cerebrale raro, che si sviluppa prevalentemente negli emisferi cerebrali, pi\u00f9 raramente a livello leptomeningeo.Si osserva pi\u00f9 frequentemente nell'infanzia e nei giovani adulti e l'asportazione chirurgica \u00e8 correlata con una prognosi favorevole. La presenza di una forma anaplastica \u00e8 molto rara.\nDal punto di vista istologico il tumore, che \u00e8 GFAP-positivo, pu\u00f2 sembrare abbastanza aggressivo: caratterizzato da marcato pleomorfismo cellulare, atipia nucleare, mitosi, necrosi e cellule giganti multinucleate.\nIl PXA, designato di grado II nella classificazione WHO, nonostante le caratteristiche istologiche (e di imaging) di un tumore di alto grado, in realt\u00e0 si comporta normalmente come un astrocitoma a basso grado.\n\u00c8 perci\u00f2 importante riconoscere e distinguere il PXA da neoplasie pi\u00f9 aggressive, in quanto trattamento e prognosi differiscono significativamente dagli astrocitomi di alto grado.\nNella maggior parte dei pazienti una asportazione chirurgica totale non richiede ulteriore trattamento (in certi casi ci\u00f2 accade anche per asportazione quasi-totale). Pazienti che subiscono asportazione subtotale possono richiedere successiva radioterapia e/o chemioterapia.\n\u00c8 quindi un tumore in posizione intermedia tra l'astrocitoma pilocitico (grado I) e gli astrocitomi diffusi (grado II e oltre), con caratteristiche, che apparentemente lo renderebbero assimilabile ad un glioblastoma. In realt\u00e0 difficilmente presenta ricorrenza o malignit\u00e0, ed ha una sopravvivenza a 10 anni del 70%."}
{"id": "1790013", "revid": "24099", "url": "https://it.wikipedia.org/wiki?curid=1790013", "title": "Badia a Passignano", "text": ""}
{"id": "1790016", "revid": "104458", "url": "https://it.wikipedia.org/wiki?curid=1790016", "title": "Miscela racemica", "text": ""}
{"id": "1790026", "revid": "266508", "url": "https://it.wikipedia.org/wiki?curid=1790026", "title": "Astrocitoma diffuso", "text": "Un astrocitoma diffuso \u00e8 una neoplasia astrocitaria di grado II della scala WHO. Nella maggioranza dei casi insorge nella terza-quarta decade di vita. L'incidenza \u00e8 tra 0,16 e 0,26 casi per 100.000 per persone per anno.\nNei bambini interessa normalmente il tronco cerebrale. \nAlla TAC si presenta con una lesione ipodensa e alla RMN come un'area a elevato segnale di intensit\u00e0 in T2. In entrambe le metodiche non viene evidenziato enhancement al mezzo di contrasto. \nSi tratta di un tumore ad alta capacit\u00e0 infiltrativa e i cui limiti risultano indefinibili. Un astrocitoma diffuso che rimane ben differenziato pu\u00f2 permettere una sopravvivenza che dura molti anni. Pi\u00f9 frequentemente, dopo una media di 4-5 anni, la neoplasia progredisce verso forme pi\u00f9 maligne (glioblastoma). \nLa sopravvivenza media \u00e8 di 7.5 anni e la sopravvivenza fino a 5 anni o pi\u00f9 si ha nel 40\u201350% dei pazienti.\nLe possibilit\u00e0 terapeutiche comprendono:\nL'illustrazione a lato mostra una immagine RM di un astrocitoma diffuso del lobo frontale destro. La neoplasia \u00e8 in parte di grado II (parte pi\u00f9 scura) e in parte di grado elevato (come rappresentato dalle localizzazioni bianche di contrast-enhancing)."}
{"id": "1790027", "revid": "21583", "url": "https://it.wikipedia.org/wiki?curid=1790027", "title": "Tutush I", "text": "T\u0101j al-Dawla Ab\u016b Sa\u02bf\u012bd Tutush ibn Alp Arsl\u0101n b. D\u0101w\u016bd b. M\u012bk\u0101\u02be\u012bl b. Salj\u016bq fu figlio di Alp Arslan e fratello di Malik Shah I.\nVita.\nFu sultano di Siria ed emiro di Damasco dal 1079 ed emiro di Aleppo dal 1085, sino alla morte.\nNel 1078 il Turkmeno di Corasmia Ats\u0131z ibn Uvak, che s'era impadronito di Damasco grazie ai Fatimidi, alla loro intenzione di prendere il controllo della citt\u00e0, chiese aiuto al sultano Selgiuchide Malik Sh\u0101h che mand\u00f2 in suo soccorso il fratello Tutush.\nQuesti raddrizz\u00f2 la situazione ma poi uccise Ats\u0131z e fond\u00f2 la dinastia selgiuchide di Siria (1078-1117), giungendo a conquistare per breve periodo anche Gerusalemme (ripresa poco dopo dai Fatimidi), Giaffa e Sidone, senza riuscire invece a conquistare Aleppo, di cui s'impadron\u00ec il signore \u02bfuqaylide di Mossul, Sharaf al-Dawla Muslim b. Quraysh (1083).\nIl selgiuchide Suleym\u0101n I, che si era rivoltato contro Malik Sh\u0101h I, si era intanto proclamato sultano di Iconio. Nel 1085 fu sconfitto ad Aleppo da Tutush, che affid\u00f2 la citt\u00e0 all'atabeg Aq Sunqur al-Hajib, il padre di Zangi e nonno di Norandino.\nNel 1086 Tutush I prese Antiochia, dove uccise Suleym\u0101n, poi marci\u00f2 sull'Anatolia allo scopo di eliminare Ab\u016b l-Q\u0101sim, reggente per conto del giovane figlio di Suleyman, Qilij Arslan I, che era prigioniero a Baghdad, ma i bizantini l'obbligarono a ritirarsi.\nNel 1085 si ribell\u00f2 al fratello Malik Sh\u0101h e conquist\u00f2 la maggior parte della Siria, prima di perderla nel 1086 e riconquistarla nel 1094. Dopo la morte del fratello Malik Sh\u0101h, quando l'Impero selgiuchide piombava in un aspro conflitto di successione, Tutush riusc\u00ec a mantenere il controllo della Siria, dopo che il fratello ve lo aveva confermato, in veste di suo vassallo.\nFu ucciso (e decapitato) il 26 febbraio 1095, mentre combatteva a D\u0101sh\u012blw\u0101, presso Rayy, contro suo nipote Berky\u0101r\u016bq b. Malik Sh\u0101h, che riusc\u00ec a farsi riconoscere unico Sultano al termine di un lungo e cruento confronto interno alla famiglia selgiuchide.\nDopo la sua morte, suo figlio minore Duqaq eredit\u00f2 Damasco, provocando per\u00f2 la rivolta del fratello maggiore Ridw\u0101n, cosa che costrinse i contendenti a un accomodamento, in base al quale il regno paterno veniva diviso: Ridw\u0101n ebbe infatti Aleppo mentre a Duqaq rest\u00f2 Damasco.\nLa gestione del potere fu affidata ad alcuni atabeg, uno dei quali - Toghtigin - fond\u00f2 poi a Damasco la dinastia dei Buridi."}
{"id": "1790036", "revid": "1373059", "url": "https://it.wikipedia.org/wiki?curid=1790036", "title": "Borussia M\u00f6nchengladbach 2007-2008", "text": "Stagione.\nIl Borussia M\u00f6nchengladbach nella stagione 2007-2008 si classific\u00f2 al 1\u00ba posto in Zweite Bundesliga con un totale di 18 vittorie, 12 pareggi e 4 sconfitte.\nIl capocannoniere della squadra fu Rob Friend con 18 gol.\nIn Coppa di Germania fu sconfitto al secondo turno dal .\nDivise e sponsor.\nLo sponsor tecnico per la stagione 2007-2008 era Lotto, mentre lo sponsor ufficiale era Kyocera.\nRosa.\nLa rosa del Borussia M\u00f6nchengladbach nella stagione 2007/08. Per ogni giocatore sono elencate le presenze e i gol in \"Zweite Bundesliga\"."}
{"id": "1790037", "revid": "1573940", "url": "https://it.wikipedia.org/wiki?curid=1790037", "title": "Corydoras panda", "text": "Corydoras panda \u00e8 un pesce tropicale d'acqua dolce, appartenente alla famiglia Callichthyidae. \nDistribuzione e habitat.\nProviene dal bacino superiore del Rio delle Amazzoni (Ucayali). Abita torrenti e affluenti d'acqua sia chiara che nera, spesso su substrati sabbiosi. Molti di questi corsi d'acqua in certi periodi dell'anno vengono alimentati dalle acque che defluiscono dallo scioglimento dei ghiacciai delle montagne innevate delle Ande. In questi momenti la corrente aumenta e la temperatura dell'acqua, che solitamente si aggira intorno ai 25 \u00b0C, pu\u00f2 diventare molto bassa (circa 19 \u00b0C).\nDescrizione.\nPresenta un corpo compresso sui lati. La testa \u00e8 tondeggiante. La colorazione \u00e8 rosa-grigia con due macchie nere, una sul peduncolo caudale e una sulla testa. Una terza macchia scura si trova sulla pinna dorsale; le altre pinne sono trasparenti. Sono spesso confusi con altri generi delle sottofamiglie, come Brochis, Scleromystax e Aspidoras. Sono identificati dalle righe gemelle di placche ossee lungo i fianchi e dall'avere meno di 10 raggi nella pinna dorsale. La lunghezza \u00e8 intorno ai 3,8 cm.Possono facoltativamente respirare aria atmosferica e possiedono una versione modificata dell'intestino, altamente vascolarizzato, che si \u00e8 evoluto per facilitare l'assorbimento di ossigeno atmosferico e aiutare la sopravvivenza in ambienti poveri di ossigeno. I maschi sono di solito pi\u00f9 piccoli delle femmine. Il maschio ha il corpo pi\u00f9 allungato e snello, mentre la femmina \u00e8 molto pi\u00f9 arrotondata, specialmente se vista lateralmente. \nBiologia.\nComportamento.\nDi solito nuota in piccoli gruppi e si sposta sui fondali alla ricerca di cibo. Ama spesso anche sostare e nascondersi tra le rocce e in diversi anfratti. \nRiproduzione.\nCome gli altri \"Corydoras\", si riproduce in zone con corrente abbastanza intensa. Le uova vengono fecondate mentre si trovano tra le pinne ventrali della femmina. Si schiudono in 3-5 giorni e i genitori non rivolgono alcun tipo di cura verso di esse.\nAlimentazione.\n\u00c8 onnivoro, si alimenta con vermi, crostacei, insetti e vegetali.\nAcquariofilia.\nSi pu\u00f2 allevare e riprodurre con successo in cattivit\u00e0. \u00c8 un pesce molto diffuso negli acquari perch\u00e9 facile da riprodurre e quindi poco costoso."}
{"id": "1790039", "revid": "266508", "url": "https://it.wikipedia.org/wiki?curid=1790039", "title": "Gliomatosis cerebri", "text": "La neoplasia denominata gliomatosis cerebri identifica un raro tumore del sistema nervoso centrale, nel quale cellule neoplastiche gliali infiltrano diffusamente (praticamente senza formare noduli) estese porzioni di esso: encefalo, midollo spinale, nervo ottico, materia bianca, ecc.\nIl tumore pu\u00f2 fare la sua comparsa \"de novo\" (GC primario) o essere il risultato di propagazione di un glioma inizialmente focalizzato (GC secondario).\nI sintomi di questa malattia non sono specifici ed includono: mal di testa, epilessia, disturbi visivi, deficit del tratto cortico-spinale, letargia, demenza.\nAlla risonanza magnetica la neoplasia appare come una lesione diffusa, poco circoscritta, infiltrante e senza enhancement, con segnale iperintenso nelle immagini pesate T2, e che si espande verso la materia bianca. \u00c8 difficile da distinguere da un astrocitoma anaplastico altamente infiltrante o da un glioblastoma.\nA causa dell'estensione del tumore, non \u00e8 generalmente possibile ricorrere alla chirurgia; per lo stesso motivo la radioterapia offre il rischio di severa tossicit\u00e0, ma in selezionati casi riesce migliorare la sintomatologia. La chemioterapia un qualche incoraggiante risultato ha mostrato di ottenere con l'uso soprattutto di temozolomide. "}
{"id": "1790045", "revid": "184755", "url": "https://it.wikipedia.org/wiki?curid=1790045", "title": "Carnesecchi", "text": "I Carnesecchi sono un'antica famiglia di Firenze.\n\u00ab Carnesecchi: Sono molto antichi, e si dissero gi\u00e0 dei Duranti. Hanno avuto 49 Priori, 11 Gonfalonieri, ed 8 senatori; oltre ad un Cavaliere di Malta, ed alcuni Cavalieri di San Stefano. Per loro chiamasi il Canto d\u00e8 Carnesecchi dal Centauro...\u00bb\nStoria familiare.\nIl Trecento: da Duranti a Carnesecchi.\nI Carnesecchi compaiono nella storia fiorentina per la prima volta con un taverniere, Durante di Ricovero, Priore nel 1297; quest'uomo ed i suoi figli gestivano probabilmente una serie di taverne nel popolo di Santa Maria Maggiore a Firenze.\nSuccessivamente Durante fond\u00f2 una compagnia commerciale, attiva nei primi decenni del Trecento.\nDurante ebbe vari figli: Matteo, Grazzino, Piero, ecc.\nPiero fu un beccaio (macellaio) che fond\u00f2 probabilmente le fortune politiche della famiglia nonostante sia stato Priore una sola volta nel 1319. Ebbe infatti una vita politica intensa che lo vide assai presente nei consigli. Era chiamato Piero il Carnesecca ed \u00e8 da lui che i Duranti successivamente presero il nome di Carnesecchi.\nBraccino e Filippo, figli di Piero, furono 5 volte Priori e Braccino fu uno di quei Priori che tent\u00f2 invano di opporsi alle mire del Duca di Atene. Berto di Grazzino di Durante, immatricolato come speziale, fu il primo della famiglia a salire al Gonfalonierato nel 1358.\nDal 1363 scomparvero dalla vita politica del comune per circa quindici anni (ad oggi non se ne conosce la causa); nel frattempo avevano gi\u00e0 avuto un gonfaloniere e 8 priori. Nel 1381 un Duranti \u00e8 nuovamente Priore: Niccol\u00f2 di Matteo di Durante\nIntorno a questi anni (gli anni '80 del Trecento) mutarono definitivamente il cognome da Duranti in Carnesecchi, forse per riallacciarsi al ricordo politico di Piero Carnesecca\nIl Quattrocento.\nAll'inizio del Quattrocento, per questa famiglia assume rilevanza (per l'analisi sociale e politica) la scarsa consistenza di membri maschi adulti, poco meno di una decina, divisi tra i discendenti di Grazzino e di Matteo, mentre la discendenza di Piero sembrava essersi estinta. Da quel periodo si distinsero politicamente, in particolar modo, i discendenti di Grazzino di Durante.\nPaolo di Berto di Grazzino ricco mercante, pi\u00f9 volte console dell'Arte dei Medici e Speziali, ebbe una vita commerciale e politica assai importante (2 volte Gonfaloniere e 3 volte Priore). Il suo nome \u00e8 anche collegato ad uno dei primi esempi ricordati di girata su una cambiale (1385) ed \u00e8 anche legato al rapporto artistico tra Masaccio e Masolino. Infatti il primo ricordo della collaborazione pittorica tra i due artisti si ebbe proprio nella cappella di Paolo Carnesecchi in Santa Maria Maggiore a Firenze (in cui lavor\u00f2 anche Paolo Uccello) intorno al 1423.\nAssai importante fu anche il ricco ed influente mercante Bernardo di Cristofano di Berto. Viveva abitualmente a Montpellier e le sue galee facevano la tratta tra Pisa, la Francia, la Spagna, il Portogallo. Nel 1428 compare in un trattato commerciale tra la Repubblica fiorentina e il Regno del Portogallo insieme a Luca degli Albizzi e Piero Vespucci. Il suo nome \u00e8 legato anche alla commissione di quello che viene chiamato \"Tabernacolo Carnesecchi\" dipinto da Domenico Veneziano per il Canto dei Carnesecchi intorno al 1440 ora alla National Gallery di Londra.\nAgli inizi del Quattrocento troviamo dei Carnesecchi a Lione come banchieri e ci sono tracce di loro fino in Lituania, ma i documenti sono scarsi e dispersi.\nNei primi decenni del XV secolo emersero anche il figlio di Paolo, Simone, e il figlio di Zanobi, Berto.\nDella generazione successiva fece parte Francesco di Berto, uno degli uomini pi\u00f9 ricchi di Firenze dell'epoca, e ne fece parte anche Andrea di Bernardo, che partecip\u00f2 ad alcune armeggerie famose; non esistono per\u00f2 molte notizie sui loro traffici.\nSi distinse poi storicamente la figura di Pierantonio di Francesco Carnesecchi amico di Piero de' Medici, uno dei pochi a armarsi per difenderlo. Protagonista in seguito come commissario della Repubblica in Maremma.\nIn quello stesso periodo Amerigo di Simone commerciava con l'Inghilterra e le sue galere solcavano quei mari.\nAl tempo del Savonarola emerse la figura poco studiata del seguace Giovanni di Leonardo Carnesecchi, uno degli organizzatori della resistenza armata del convento di San Marco. Altri seguaci il Savonarola trov\u00f2 in Giovanni di Simone, Zanobi di Francesco, Bernardo di Francesco, Giovanni di Niccol\u00f2. Carlo Carnesecchi fu in quei giorni uno dei pi\u00f9 influenti cittadini e mercanti fiorentini.\nIl Cinquecento.\nAi tempi dell'assedio di Firenze ambigua ma assai importante fu la figura di Andrea di Paolo Carnesecchi molto legato al partito mediceo, e padre dell'eretico Pietro Carnesecchi.\nIl mercante Zanobi di Francesco Carnesecchi, nonostante la sua fede medicea, fu uno dei sette dittatori.\nLorenzo di Zanobi Carnesecchi, \"il secondo Ferruccio\" comp\u00ec miracoli di eroismo e di astuzia nella Romagna fiorentina e pose una taglia \"cosa non udita mai\" sulla testa del pontefice Clemente VII.\nCaduta la Repubblica, importante fu la figura di Manzo Carnesecchi il fiero popolano schierato contro il duca Alessandro de' Medici: Giuseppe Revere ne fece uno dei protagonisti del suo dramma storico \"Lorenzino de' Medici\".\nDietro la figura di \"Baccio\" Carnesecchi, autore di una \"Storia di Firenze\", si nasconde la figura del banchiere e senatore Bartolomeo di Zanobi Carnesecchi. A quell'epoca la banca Carnesecchi-Strozzi fu una delle grandi banche fiorentine una delle maggiori in Europa, prima guidata da Bartolomeo e poi dal figlio Zanobi. Questa fu la pi\u00f9 importante delle banche legate ai Carnesecchi ma non fu la sola: vi furono infatti diverse altre banche legate ad altri rami familiari. La banca di Bartolomeo e Zanobi fall\u00ec nel 1596 chiudendo un ciclo che forse aveva le sue radici nei primi decenni del Quattrocento.\n\u00c8 curioso come il nome dei Carnesecchi si leghi ai giardini delle Tuileries a Parigi, che furono per incarico di Caterina de' Medici inizialmente progettati di un non meglio identificato Bernardo Carnesecchi (Bernardo era un nome assai ricorrente nella famiglia).\nPietro di Andrea Carnesecchi fu l'umanista condannato a morte come eretico da Pio V. Tradito da Cosimo I sotto la cui protezione si era rifugiato, venne consegnato all'Inquisizione. Il sangue di Pietro Carnesecchi fu anche il prezzo che Cosimo I de' Medici pag\u00f2 per la corona granducale di Toscana.\nGiovambattista di Gherardo Carnesecchi di sentimenti antimedicei combatt\u00e9 contro Cosimo per la libert\u00e0 di Siena e poi se ne and\u00f2 a morire in Francia combattendo contro gli Ugonotti.\nUna linea importante di Carnesecchi \u00e8 quella derivata da Ridolfo Carnesecchi: i suoi discendenti furono importanti funzionari medicei in Versilia e di fatto diedero vita ad imprese minerarie importanti, inventando procedimenti nuovi per l'estrazione e lo sfruttamento di ferro ed argento.\nIl Sei e Settecento.\nAgli inizi del Seicento troviamo ancora i Carnesecchi coinvolti in imprese commerciali anche in Sicilia e nel napoletano. La baronia di Grottarossa in Sicilia \u00e8 relativa a questo periodo.\nUno dei Carnesecchi, cavaliere di Santo Stefano e comandante di galera, si distinse particolarmente nelle lotte della Marina stefaniana. Fra i Carnesecchi vi furono anche quattro canonici della cattedrale di Santa Maria del Fiore di Firenze. Nel 1691 mor\u00ec l'ultimo senatore Carnesecchi. Nel 1705 un ramo dei Carnesecchi era ancora in possesso di un castello, il castello di Santa Maria Novella a Fiano, ma in generale le linee aristocratiche a inizio Settecento erano in via di estinzione.\nAll'istituzione dei libri della nobilt\u00e0, intorno alla met\u00e0 del Settecento, i Carnesecchi fiorentini furono ammessi al patriziato di quella citt\u00e0 con Ridolfo di Francesco. I Carnesecchi di Prato furono ammessi alla nobilt\u00e0 fiorentina e successivamente a quella di Prato col capitano Sebastiano di Lorenzo Carnesecchi.\nL'Ottocento.\nAltri Carnesecchi fecero parlare di s\u00e9. Di questi al momento non \u00e8 possibile stabilire se esista un legame coi Carnesecchi fiorentini. Molti Carnesecchi, vissuti nell'ombra e in povert\u00e0, furono protagonisti nel Settecento e nell'Ottocento di forti migrazioni dal pistoiese, dal fiorentino e dal senese verso la Liguria, verso Livorno e verso la Maremma in cerca di lavoro.\nIl XIX secolo si apr\u00ec con alcuni personaggi: il giacobino David Carnesecchi di Firenze e Agostino Carnesecchi di Ceprano, un uomo che dedic\u00f2 la giovent\u00f9 a combattere da volontario per la libert\u00e0 dell'Italia. \u00c8 da ricordarsi nel corso dell'Ottocento la tipografia fiorentina di Giovanni Carnesecchi. Il secolo si chiuse con le imprese del Tenente Colonnello Giovanni Carnesecchi di Ceprano nella lotta contro il banditismo e con gli studi dello storico Carlo Carnesecchi archivista dell'ASFirenze e membro della \"Colombaria\".\nIl Novecento.\nIl Novecento invece si apr\u00ec con una vita spesa in un tentativo rivoluzionario alla Spezia: quella di Dante Carnesecchi, un anarchico individualista. Venne ucciso ad Arcola nel 1921 dopo aver tentato l'assalto ad una polveriera nel giugno 1920.\nOggi i Carnesecchi sparsi per l'Italia sono originari della Toscana, del Lazio, della Campania e della Puglia.\nPersonaggi illustri.\nNel \"Dizionario biografico degli italiani\" figurano due Carnesecchi: il pronotaro Pietro di Andrea e suo padre Andrea di Paolo.\nNon ha giovato, comunque, alla fama della famiglia che i due personaggi pi\u00f9 celebri siano in un certo modo due ribelli: Pietro Carnesecchi ribelle contro la Chiesa e Lorenzo Carnesecchi ribelle al potere trionfante dei Medici. Ed infatti sia l'uno che l'altro furono per gran tempo dimenticati: Pietro fino alla fine del XIX secolo e Lorenzo mai uscito dall'oblio, anche ai giorni nostri.\nPersonaggi come Pietro (sicuramente un uomo che sacrifica la vita alle proprie convinzioni) come Lorenzo (dice il Varchi: un eroe tal quale Francesco Ferrucci) come Pagholo di Berto come Bernardo di Cristofano sono personaggi che entrano di diritto nella storia non solo fiorentina; mecenati che hanno permesso ad artisti come Paolo Uccello, Domenico Veneziano, Masaccio, Masolino, ecc., la realizzazione di opere importanti; mercanti che avevano per casa il mondo in quella globalizzazione ante litteram, mercanti che non dimenticavano la loro patria, mercanti che all'occorrenza sapevano impugnare la spada.\nGonfalonieri della Repubblica fiorentina.\nfurono visti ma non seduti alla carica di Gonfaloniere\nIl cognome negli atti coevi.\nIdentificati gi\u00e0 dai primi del Trecento col patronimico di Duranti o Durantis, pur continuando negli atti notarili a definirsi Durantis, dopo una fase in cui talvolta vengono identificati a gruppi separati con i patronimici di Mattei e di Grazzini, nel periodo tra il 1380 ed il 1390 iniziano ad essere identificati col definitivo Carnesecchi (che riamalgama agli occhi della gente i Mattei ed i Grazini in un'unica famiglia)\nLa cognomizzazione Carnesecchi subisce talvolta negli atti o nelle lettere o nelle storie molte trasformazioni o deformazioni:\nA Firenze: Carnesechi, de Carnesecchis, de Carnesechis,o i pi\u00f9 antichi Charnesecchi, Charnesechi,\nNel Lazio nel 1500 si trova anche Carnesecca, Carneseca, Charnesecca, Charneseca, il Carnesecco, il Carneseco,\nIn Sicilia nel 1500 si trova anche: Carnisicca, Carnesecca, Carnisecchi\nIn Lombardia nel 1500 si trova: Carnasecchi, Carnasechi\nIn Francia nel 1500 si trova anche: Carnesequi, Carnasequi, Carnessequi, Carnasegni\nIn Portogallo nel 1500 si trova anche: Carneseca\nRaramente si trova anche Carneschi.\nStemma dei Carnesecchi fiorentini.\nIn molte localit\u00e0 toscane, sedi vicariali o podestarili, s'incontra lo stemma dei Carnesecchi, testimonianza della loro influenza politica nello Stato fiorentino.\nTroncato nel primo bandato d'oro e d'azzurro e nel secondo d'azzurro ad un rocco di scacchiere d'oro.\nTaluni sostengono non trattarsi di un rocco ma di un riposo di lancia.\nIn Santa Maria Novella a Firenze si pu\u00f2 ancora vedere la lastra tombale di Piero di Durante. Questa lastra mostra lo stemma dei Duranti con la scritta: \"S. Pero di Durantte Richoveri et filiorum\".\nLo Stemma dei Duranti si differenzia dallo stemma successivo dei Carnesecchi solo per aver quattro bande d'oro anzich\u00e9 tre nella prima parte del troncato.\nLo stemma di Santa Maria Novella \u00e8 assai importante per la definizione della genealogia dei Carnesecchi, infatti \u00e8 la sola prova della discendenza da Ricovero. E contraddice Scipione Ammirato il Giovane che attribuiva ai Carnesecchi la discendenza da Durante di Buonfantino di Cancellerio\nI Carnesecchi di Prato.\nIn altri luoghi si svilupparono famiglie di cognome Carnesecchi, a Prato (addirittura due) e una a Badi, al confine tra il territorio pistoiese e quello bolognese.\nUna delle famiglie di Prato ebbe origine da un pizzicagnolo Pasquino di Giovanni di Pasquino consigliere del comune nel 1397. Probabilmente questa famiglia si estinse agli inizi del XVII secolo con Pasquino di Domenico\nNel 1563 a Prato un documento cita un Ulivieri Carnesecchi, guardia dell'Arte della Lana (sui cui legami genealogici coi Carnesecchi fiorentini non \u00e8 possibile, al momento, affermare niente).\nLa discendenza di Ulivieri (che non apparteneva alla famiglia di Pasquino) ebbe notevole fortuna ed infine fu iscritta alla nobilt\u00e0 fiorentina e successivamente alla nobilt\u00e0 di Prato\nAl momento dell'iscrizione alla nobilt\u00e0 fiorentina i Carnesecchi presentarono uno stemma da cui furono detti Carnesecchi del giglio di Prato.\nIntorno agli anni 1760 erano vivi di questa famiglia Giuseppe e Anna figli del capitano Sebastiano di Lorenzo. Sui legami tra Ulivieri ed i Carnesecchi fiorentini non \u00e8 possibile formulare alcuna ipotesi.\nStemma dei Carnesecchi del giglio di Prato.\nTroncato: nel primo d'azzurro, al destrocherio di carnagione vestito di rosso, tenente un giglio dello stesso; nel secondo pure d'azzurro, a tre sbarre d'oro; e al filetto in fascia d'oro passato sulla troncatura.\nI Carnesecchi di Badi.\nA Badi (secondo gli studi del professore Alfeo Giacomelli) esisteva all'estimo del 1520 una vasta famiglia contadina di cognome Carnesecchi. Di essa si ha notizia dal 1450. Nel 1511 don Franco Carnesecchi, figlio di Bartolomeo di Franco, appartenente a questa famiglia fu eletto come parroco di Granaglione. Ad oggi non \u00e8 stato ancora possibile definire l'origine del cognome che potrebbe anche esser derivato loro per un legame per via femminile coi Carnesecchi fiorentini.\n\u00c8 probabile che questa famiglia abbia nell'Ottocento modificato il cognome in Carnesecca."}
{"id": "1790046", "revid": "767487", "url": "https://it.wikipedia.org/wiki?curid=1790046", "title": "Il lupo scomparso", "text": "Il lupo scomparso (\"The Case of the Howling Dog\") \u00e8 un film del 1934, diretto da Alan Crosland. Tratto da Erle Stanley Gardner e dai casi di Perry Mason, vede sullo schermo per la prima volta l'attore Warren William nel ruolo del celebre avvocato.\nTrama.\nArthur Cartwright, un uomo ansioso, va da Perry Mason per far arrestare il suo vicino a causa del suo rumoroso e vendicativo cane. \u00c8 convinto che il suo ululato sta ad indicare che qualcuno nel quartiere \u00e8 stato assassinato, e chiede che nel suo testamento sia lasciato il suo patrimonio alla donna che vive nella casa accanto. Tuttavia, il testamento \u00e8 misteriosamente modificato da uno sconosciuto e Cartwright sparisce, insieme con la donna. Tocca a Mason investigare.\nProduzione.\nIl film fu prodotto dalla Warner Bros. Productions Corporation, dalla Clue Club e dalla Vitaphone Corporation\nDistribuzione.\nDistribuito dalla Warner Bros., il film usc\u00ec nelle sale USA il 22 settembre 1934. In Danimarca, fu distribuito l'8 luglio 1935, in Spagna, a Madrid, il 20 gennaio 1936 e in Finlandia il 13 settembre 1936."}
{"id": "1790052", "revid": "1543377", "url": "https://it.wikipedia.org/wiki?curid=1790052", "title": "NBA All-Star Weekend 2008", "text": "L'NBA All-Star Weekend 2008, svoltosi a New Orleans, vide la vittoria finale della Eastern Conference sulla Western Conference sulla per 134 a 128.\nLeBron James, dei Cleveland Cavaliers, fu nominato MVP della partita. Dwight Howard, degli Orlando Magic, si aggiudic\u00f2 l'NBA Slam Dunk Contest. Jason Kapono, dei Toronto Raptors vinse l'NBA Three-point Shootout per il secondo anno consecutivo.\nL'NBA Rookie Challenge venne vinto dai \"Sophomores\" (giocatori al 2\u00ba anno) sui \"Rookies\" (giocatori al 1\u00ba anno) per 136 a 109. MVP della partita fu Daniel Gibson dei Cleveland Cavaliers.\nL'NBA Skills Challenge venne vinto da Deron Williams degli Utah Jazz; mentre l'NBA Shooting Stars Competition venne vinto dai San Antonio Spurs.\nPer dare maggior risalto alla NBA D-League, tra venerd\u00ec e sabato venne inserito anche l'NBA Development League All-Star Weekend 2008."}
{"id": "1790054", "revid": "287204", "url": "https://it.wikipedia.org/wiki?curid=1790054", "title": "Lex Iulia de repetundis", "text": "La Lex Iulia de repetundis \u00e8 una legge romana promulgata da Gaio Giulio Cesare durante il suo consolato del 59 a.C. con l'obiettivo di arginare i reati di concussione e di estorsione da parte dei magistrati in carica nelle province.\nLa legge.\nLa \"Lex Iulia de repetundis\" integra la precedente \"Lex Cornelia de repetundis\", promulgata da Lucio Cornelio Silla nell'81 a.C., definendo dettagliatamente i reati di concussione e di estorsione e fissando un tetto alla somme in denaro che i magistrati romani potevano percepire nell'adempimento delle loro funzioni.\nLa legge stabiliva inoltre che i registri fiscali dovevano essere tenuti in triplice copia, una delle quali doveva essere inviata a Roma, e fissava la pena del reato, che era di solito pecuniaria (restituzione del triplo o del quadruplo della somma illecitamente guadagnata) integrata, nei casi pi\u00f9 gravi, con l'esilio."}
{"id": "1790055", "revid": "287204", "url": "https://it.wikipedia.org/wiki?curid=1790055", "title": "Controrotazione", "text": ""}
{"id": "1790058", "revid": "293377", "url": "https://it.wikipedia.org/wiki?curid=1790058", "title": "Simon Walton", "text": ""}
{"id": "1790061", "revid": "767487", "url": "https://it.wikipedia.org/wiki?curid=1790061", "title": "Bryan Hughes", "text": ""}
{"id": "1790063", "revid": "599013", "url": "https://it.wikipedia.org/wiki?curid=1790063", "title": "Michael Bridges", "text": "Carriera.\nFa il suo esordio in Premier League nel 1997 con la maglia del Sunderland, ottenendo la retrocessione in First Division. Due stagioni pi\u00f9 tardi ottiene la promozione con la squadra.\nNell'estate del 1999 passa al Leeds United per 5 milioni di sterline. Nella sua prima stagione ad Elland Road segna 19 gol, tre dei quali nella partita contro il Southampton. Il Leeds arriva terzo in Premier, ed ottiene il diritto a partecipare all'edizione della Champions League della stagione seguente."}
{"id": "1790064", "revid": "1272592", "url": "https://it.wikipedia.org/wiki?curid=1790064", "title": "Sant'Angelo in Trigillo", "text": "Sant'Angelo in Trigillo, frazione del Comune di Leonessa, posta al margine sud del pian di Chiavano, e precisamente lungo le pendici del \"Monte di Campenaso\", appartiene al Sesto di Terzone e dista circa 11,80\u00a0km dal capoluogo.\nOrigini del nome.\nIl nome di Sant'Angelo in Trigillo o pi\u00f9 brevemente Sant'Angelo, come riportato nei documenti ufficiali, deriva dal \"Titolo\" della Parrocchiale, \"Titolo\" che indica in Trigillo il nome dell'antico villaggio o del luogo ove attualmente sorge la Chiesa.\nIl vocabolo Trigillo, citato in antiche testimonianze scritte, come Tregullo o Tregile, ci rimanda al toponimo Trivile, mantenuto vivo dalla tradizione locale, il quale \u00e8 sicuramente alla base dei nomi sopra riportati.\nSono state avanzate due ipotesi sull'etimo di quest'ultimo toponimo: nella prima, il nome \u00e8 riferito ad una localit\u00e0 situata in un trivio (tre strade) ove sicuramente vi era un'area o una edicola dedicata alla Dea Diana (Trivia) e sul cui sito successivamente \u00e8 stata edificata la Chiesa; la seconda ipotesi \u00e8 che Trivile altro non sia che l'indicazione di tre villaggi, dove \"vile\" sta per villa, antico vicus, ovvero un insieme di case rurali, preceduto da \"tri\" ossia tre. Questa seconda ipotesi \u00e8 avvalorata anche dalla \"tradizione popolare\" la quale nel dare una spiegazione alla parola Trigillo, sostiene che questa derivi dai \"tre gigli\" che rappresentavano i rispettivi agglomerati di case che nell'insieme formavano l'antico villaggio.\nProbabile la coesistenza delle due ipotesi, poich\u00e9 in tal caso le strade che si sarebbero diramate dal trivio, avrebbero condotto ai tre \"vicus\".\nStoria.\nTre erano le chiese di questa frazione: l'unica superstite dopo il terremoto del 14 gennaio 1703 \u00e8 la parrocchiale attuale, dedicata a San Michele Arcangelo, tutta sola poco fuori dell'abitato, mentre andarono distrutte le antiche chiese della Madonna del Giglio e di San Silvestro. Di un certo interesse \u00e8 una piccola statua di legno messa ad oro, raffigurante la Madonna del Giglio e proveniente dalla chiesa omonima (sec. XVII) (dalla Guida di Leonessa).\nAmministrazione.\nAttraverso l'Universit\u00e0 agraria o Sestiere, la frazione gode di autonomia per l'amministrazione separata dei beni di uso civico.\nL'Universit\u00e0 Agraria di Sant'Angelo fa parte della Comunit\u00e0 Montana Montepiano Reatino. "}
{"id": "1790067", "revid": "1543377", "url": "https://it.wikipedia.org/wiki?curid=1790067", "title": "Nectocaris pteryx", "text": " \nLa nectocaride (Nectocaris pteryx) \u00e8 un animale estinto di incerta posizione sistematica, probabilmente appartenente ai molluschi, vissuto nel Cambriano medio (circa 530 milioni di anni fa). I resti fossili sono stati rinvenuti nel famoso giacimento di Burgess Shale, in Columbia Britannica (Canada).\nUn \"pesce\" con la testa da insetto?\nIl primo esemplare rinvenuto, non perfettamente conservato, port\u00f2 gli studiosi a un'errata ricostruzione dell'animale: di forma allungata e relativamente sottile, secondo questa ricostruzione Nectocaris doveva assomigliare a un bizzarro incrocio tra un pesce primitivo e un insetto. Dal \"collo\" in avanti, infatti, la nectocaride assomiglia a un artropode: sul capo erano presenti due paia di brevi appendici (a quanto pare non articolate) e due grandi occhi, forse posti su peduncoli. La parte posteriore del capo sembrava racchiusa in uno scudo cefalico bivalve. Il corpo, invece, era compresso lateralmente e costituito da circa quaranta segmenti, ma del tutto privo delle appendici articolate tipiche degli artropodi. Al contrario, sia la zona dorsale che quella ventrale sembravano possedere strutture allungate sostenute da raggi, che facevano pensare alle pinne dei cordati primitivi e dei pesci.\nUlteriori esemplari ben conservati, rinvenuti successivamente e studiati da Smith e Caron (2010) hanno permesso di identificare questo animale in modo pi\u00f9 corretto: le appendici anteriori erano molto pi\u00f9 allungate ed erano in realt\u00e0 un solo paio di tentacoli. Il corpo nella parte posteriore era appiattito, simile a un aquilone e dotato effettivamente di due pinne sostenute da raggi. La struttura interpretata come un carapace ovale dietro la testa, invece, \u00e8 risultata essere una sorta di imbuto (deformatosi nell'esemplare originale per la cattiva conservazione), simile a quello usato dagli odierni cefalopodi per la propulsione.\nPossibile stile di vita.\n\u00c8 altamente probabile che questo organismo fosse un nuotatore libero, piuttosto veloce e forse dalle abitudini predatorie (come suggeriscono i grandi occhi posti nella parte anteriore del capo); la rarit\u00e0 della nectocaride sarebbe dovuta proprio a queste sue caratteristiche abitudini. Gli esemplari rinvenuti vennero probabilmente trascinati da una corrente torbida di fango, dovuta a una frana sottomarina, e rimasero intrappolati nei sedimenti, dove si fossilizzarono alla perfezione.\nClassificazione problematica.\nLa curiosa combinazione tra caratteristiche presenti in \"Nectocaris\" ha sollevato molto interesse. All'epoca della sua scoperta, avvenuta negli anni '10, Charles Doolittle Walcott prefer\u00ec non studiare l'esemplare, e rimase in un cassetto di un museo fino agli anni '70, quando Simon Conway Morris lo descrisse. Il paleontologo non si sbilanci\u00f2 molto, e classific\u00f2 la nuova specie come un organismo marino dal phylum incerto. Da quel momento in poi, \"Nectocaris pteryx\" \u00e8 stata variamente classificata come un emicordato (Hemichordata), un cordato primitivo o un artropodo. Tutte le ipotesi di classificazione proposte, per\u00f2, non sono mai risultate completamente soddisfacenti. Si \u00e8 pensato perfino che la nectocaride possa rappresentare una sorta di anello di congiunzione tra artropodi e cordati, ma tutte le ricerche molecolari indicano che questi due gruppi sono estremamente distanti in termini di evoluzione: gli artropodi sono stati avvicinati ai nematodi, ai tardigradi e agli onicofori, mentre i cordati sono considerati stretti parenti degli echinodermi e degli emicordati. I 91 nuovi esemplari studiati da Smith e Caron nel 2010, per\u00f2, hanno risolto l'enigma: sembra che \"Nectocaris\" fosse un rappresentante primitivo dei molluschi cefalopodi, con due soli due tentacoli anzich\u00e9 otto o dieci. Questa interpretazione anteporrebbe l'origine dei cefalopodi di circa 30 milioni di anni, molto vicino alla comparsa dei primi animali complessi, durante l'esplosione del Cambriano.\nAltri animali simili potrebbero essere stati l'altrettanto enigmatico \"Vetustovermis\" e \"Petalilium\", del Cambriano inferiore."}
{"id": "1790070", "revid": "599013", "url": "https://it.wikipedia.org/wiki?curid=1790070", "title": "Henrik Pedersen", "text": "Carriera.\nClub.\nInizi\u00f2 la carriera nel 1995 con il Silkeborg. Nella stagione 2000-2001 concluse al secondo posto la classifica cannonieri con 20 reti e vinse la Coppa di Danimarca.\nNel 2001 Sam Allardyce, allenatore del Bolton Wanderers, gli fece firmare un contratto il 3 luglio 2001. Debutt\u00f2 con il Bolton il 18 agosto 2001 e segn\u00f2 la sua prima rete l'11 settembre 2001 contro il Walsall in Football League Cup. Successivamente venne ceduto in prestito nella seconda parte della stagione 2001-2002 al Silkeborg, impegnato a non retrocedere. In seguito ritorn\u00f2 al Bolton.\nIl 13 agosto 2007 firm\u00f2 un contratto con l'Hull City.\nNazionale.\nGioc\u00f2 dal 2000 al 2004 3 partite con la ."}
{"id": "1790073", "revid": "124880329", "url": "https://it.wikipedia.org/wiki?curid=1790073", "title": "Fabio Giambrone", "text": " \u00c8 attualmente vicesindaco metropolitano di Palermo.\nBiografia.\nDipendente pubblico a lungo delfino di Leoluca Orlando, segu\u00ec l'ex sindaco di Palermo prima nella La Rete, poi ne I Democratici, nella Margherita, in Primavera siciliana e infine nell'Italia dei Valori.\nFu eletto per la prima volta al Senato della Repubblica nella XV legislatura, quando fu candidato come capolista del partito di Antonio Di Pietro in Sicilia. Nella XVI legislatura fu rieletto al Senato in virt\u00f9 di una candidatura nella medesima posizione e nella stessa circoscrizione. Il 16 maggio 2008 diviene vicepresidente del gruppo parlamentare dell'Italia dei Valori.\nCandidato alla Camera dei deputati alle elezioni politiche del 2013 con Rivoluzione Civile, non viene rieletto a causa del mancato raggiungimento della soglia di sbarramento al 4%.\nPochi mesi dopo la sconfitta, abbandona l'Italia dei Valori e segue Leoluca Orlando e altri nel Movimento 139.\nIl 25 gennaio 2018 annuncia la sua adesione al Partito Democratico, per il quale \u00e8 candidato alla Camera alle elezioni politiche del 4 marzo successivo senza essere eletto."}
{"id": "1790074", "revid": "22356", "url": "https://it.wikipedia.org/wiki?curid=1790074", "title": "Nectocaris", "text": ""}
{"id": "1790078", "revid": "767487", "url": "https://it.wikipedia.org/wiki?curid=1790078", "title": "Sam Ricketts", "text": ""}
{"id": "1790079", "revid": "1543377", "url": "https://it.wikipedia.org/wiki?curid=1790079", "title": "Anna Lapini", "text": "Biografia.\nAnna Maria nasce a Firenze nel popolare quartiere di Santa Croce da una famiglia di modeste origini. Il padre (Giuseppe Fiorelli) \u00e8 un barbiere e la madre (Rosalinda Pecorai) una cucitrice. Quinta di undici figli, non potendo entrare in un istituto religioso a causa della povert\u00e0 della famiglia, sposa il 18 febbraio 1833 il compagno d'infanzia Giovanni Lapini che morir\u00e0 nel 1842 lasciandola vedova a 35 anni.\nDopo la morte del marito Anna Maria si trasferisce nel popolare quartiere di San Niccol\u00f2 vivendo in povert\u00e0 ed aiutando gli umili ed i sofferenti. Nel 1844 inizia la sua attivit\u00e0 di insegnamento rivolta alle bambine povere di Firenze in tre stanze appartenenti alla famiglia Ducci subito fuori Porta San Miniato. L'attivit\u00e0 didattica di Anna riscuote molto successo tra gli abitanti pi\u00f9 poveri del quartiere tanto che l'anno successivo, il 1845, si trasferisce in una casa pi\u00f9 ampia, \"Casa Ciolli\" detta anche \"Casa del Crocifisso\".\nNel 1846 Anna, insieme a sei compagne, trova alloggio nella villa \"Fantina\", datale in affitto dagli scolopi (e poi nel 1873 donata all'istituto da Mons. Vincenzo Rosselli Del Turco ), dove apre una scuola per educare le bambine povere e disagiate. \u00c8 proprio nella cappella della villa che Anna, il 17 maggio 1846, veste il saio del Terzo Ordine di San Francesco assumendo il nome di Suor Anna.\nIl 18 maggio 1850, alla vigilia della Pentecoste, fonda l'istituto delle \"Povere Figlie delle Sacre Stimmate di San Francesco d'Assisi\", chiamate poi da tutti i fiorentini \"Stimmatine\", nome - quest'ultimo - rimasto in uso tutt'oggi. L'istituto viene approvato dal Vaticano il 23 luglio 1855 in via provvisoria e in via definitiva il 19 settembre 1888. Nel 1855 Suor Anna professa ufficialmente i voti religiosi.\nGravemente malata di cancro, muore durante il ritiro nell'istituto del Portico - detto di Santa Maria della Neve - il 15 aprile 1860.\nAttivit\u00e0 educativa.\nLo scopo iniziale di Anna Lapini \u00e8 quello di fornire un'istruzione cristiana alle giovani orfane e alle bambine provenienti dalle famiglie disagiate. Grazie anche a don Pietro Montelatici, parroco della chiesa di San Leonardo, Anna fa di questo intento la sua missione principale.\nDalle sei bambine che Anna educa in \"Casa Ciolli\" si passa rapidamente alle oltre 90 che le \"Stimmatine\" accolgono alla \"Fantina\". L'Istituto inizia ad organizzarsi: con l'aiuto del francescano Andrea da Quarata e il sostegno dei Padri Scolopi. Anna e le sue compagne aprono altre sedi: nel 1853 le suore \"Stimmatine\" curano dieci istituti che accolgono oltre 1200 bambine.\nIntorno ai primi anni del Novecento alla \"Fantina\" apre uno studentato il cui scopo \u00e8 quello di formare le religiose che desiderano entrare nella congregazione. L'attivit\u00e0 didattica ed educativa prosegue: a maggio del 1953 arriva il primo riconoscimento ufficiale dell'Istituto Magistrale, poi quello della Scuola Media e nel 1957 quello della Scuola Elementare. Nel 1985 si conclude l'esperienza dell'Istituto Magistrale e si avvia quella della Scuola Materna.\nAttualmente l'opera educativa delle Suore Stimmatine, attraverso la creazione di scuole ed istituti, \u00e8 diffusa - oltrech\u00e9 in Italia - in tutto il mondo."}
{"id": "1790081", "revid": "255852", "url": "https://it.wikipedia.org/wiki?curid=1790081", "title": "Il tranquillo americano", "text": ""}
{"id": "1790084", "revid": "1730619", "url": "https://it.wikipedia.org/wiki?curid=1790084", "title": "Carlo Minnaja", "text": "Figlio degli esperantisti Luigi Minnaja e Carolina Minio-Paluello, parla, assieme al fratello Nicola, l'esperanto da madrelingua Ha scritto un corposo vocabolario italiano-esperanto (CoEdEs, 1996); dal 1973 \u00e8 membro della Akademio de Esperanto, nella quale \u00e8 stato direttore della sezione storica fino al marzo 2019 ed \u00e8 ora (2019) direttore della sezione letteraria.\nCarriera accademica.\nMinnaja si laurea in scienze matematiche a Pisa nel 1963, perfezionandosi nella classe di Scienze presso la Scuola normale superiore di Pisa nel biennio 1963-1965; la sua carriera accademica inizia con un incarico di professore presso l'accademia navale di Livorno, nel 1965.\nMinnaja \u00e8 stato quindi con continuit\u00e0 professore incaricato di diverse discipline matematiche presso le Facolt\u00e0 di Ingegneria dell'Universit\u00e0 di Padova e di Trento; stabilizzato dal 1973, di ruolo (seconda fascia) dal 1980. Ha tenuto corsi di \u201cAnalisi Matematica\u201d, \u201cIstituzioni di Analisi Superiore\u201d, \u201cComplementi di Matematica\u201d, \"Metodi matematici per l'ingegneria\", \"Storia della Matematica\", \"Algebra lineare e Geometria\", corsi di dottorato, di perfezionamento e di specializzazione all'insegnamento secondario (SSIS). Si \u00e8 occupato principalmente di applicazioni matematiche alla linguistica.\nFra il 1979 ed il 1984 \u00e8 stato membro del Consiglio scientifico dell'Istituto di linguistica computazionale di Pisa. Negli anni 1983-84 ha svolto attivit\u00e0 di docente Fulbright, \"visiting professor\" presso il Virginia Polytechnic Institute and State University e visiting scholar all'Universit\u00e0 della California di Los Angeles.\nNel 2006 si \u00e8 laureato in storia all'Universit\u00e0 C\u00e0 Foscari di Venezia.\nOnorificenze e incarichi.\nDal 1989 \u00e8 membro dell\u2019Accademia internazionale delle scienze di San Marino nel cui senato \u00e8 stato dal 1992 al 2011. Dal 2003 professore onorario di Matematica Applicata presso l\u2019Universit\u00e0 Statale \u201cLucian Blaga\u201d di Sibiu (RO).\nHa inoltre tenuto conferenze in numerose universit\u00e0 europee, ed \u00e8 autore o coautore di oltre settanta lavori scientifici e didattici sulla matematica. Numerosi sono anche i suoi volumi e articoli relativi alla lingua internazionale esperanto. Un suo libro in esperanto di storia della matematica \u00e8 stato tradotto in russo e in serbo.\nNel 1990 ha ricevuto il Premio della Cultura della Presidenza del Consiglio della Repubblica Italiana; nel 2017 \u00e8 stato nominato membro onorario della Federazione Esperantista Italiana.\nAttivit\u00e0 nel movimento esperantista.\nNegli anni 1960 Minnaja \u00e8 stato membro del consiglio direttivo della \"Tutmonda Esperantista Junulara Organizo\", la massima associazione esperantista mondiale giovanile, occupandosi come segretario generale (1963-1967) delle sezioni nazionali e dei servizi. \u00c8 stato presidente della Giovent\u00f9 Esperantista Italiana e direttore dell'Istituto Italiano di Esperanto (1967-1977). Tuttora \u00e8 molto attivo nel campo dell'esperantologia e della letteratura esperantista; \u00e8 stato membro del circolo letterario \"La Patrolo \"(1969-1979).\nNel 1981 \u00e8 apparsa la sua traduzione in esperanto della \"Locandiera\" di Goldoni, \"La gastejestrino\"; nel 1982 sono apparse le sue traduzioni di poesie di Cesare Pavese. Nel 1990 ha redatto e in parte tradotto un'antologia di poeti italiani del Novecento, \"Enlumas min senlimo\" (M'illumino d'immenso); ha tradotto \"Il Principe\" (\"La Princo\", 2006), varie opere di Bianciardi (\"La integrigo\", \"Vivo agaca\" e \"Ekpafi\", 2008-2011), ha redatto in esperanto un'antologia di Pirandello e altri scrittori siciliani (2012), un'antologia di Montale e altri scrittori liguri (2013), un\u2019antologia di D'Annunzio (2013), un\u2019antologia di scrittori trentini (2014) e un\u2019antologia di scrittori lucani (2017). Ha quindi scritto una storia dell\u2019Accademia di Esperanto e una Introduzione alla letteratura esperanto.\nIn collaborazione con lo scrittore esperantista Giorgio Silfer (pseudonimo di Valerio Ari) ha pubblicato nel 2015 la \"Historio de la esperanta literaturo (Storia della letteratura in esperanto)\" presso l'editore Kooperativo de Literatura Foiro di La Cha\u016d-de-Fonds (Svizzera).\nNel 1996 \u00e8 stato pubblicato il suo dizionario italiano-esperanto, di oltre 1400 pagine; \u00e8 il pi\u00f9 completo vocabolario di tale genere. In seguito tale dizionario \u00e8 stato digitalizzato con il nome di eVortaro, e successivamente aggiornato ad hVortaro. Il formato elettronico permette di cercare anche termini in esperanto ed avere i corrispondenti in italiano, anche se con una minore precisione rispetto alla ricerca italiano-esperanto per cui il dizionario \u00e8 stato creato.\nMinnaja \u00e8 membro del comitato scientifico del Centro italiano di interlinguistica, ed \u00e8 recensore letterario di numerose riviste."}
{"id": "1790085", "revid": "1086846", "url": "https://it.wikipedia.org/wiki?curid=1790085", "title": "Rot Weiss Ahlen", "text": "Il Rot Weiss Ahlen e.V. \u00e8 una societ\u00e0 calcistica tedesca di Ahlen, Renania Settentrionale-Vestfalia. Nella stagione 2020-2021 milita in Regionalliga West, la quarta serie del calcio tedesco.\nFino al 2006 fu nota come \"LR Ahlen\", denominazione derivata dallo sponsor \"LR Health &amp; Beauty Systems\".\nStoria.\nIl club trae le sue origini dalle squadre di calcio fondate da minatori nei primi anni del Novecento. La pi\u00f9 importante, il \"Freie Sportclub Union\" (FSCU), fu fondata nel 1917 e in poco tempo divenne una delle pi\u00f9 conosciute della regione. L'avvento del Nazismo in Germania nel 1933 per\u00f2, fece smantellare questa e molte altre squadre formate da individui politicamente indesiderabili. Sempre nello stesso anno fu formato il \"Tus Germania Ahlen\", che successivamente si un\u00ec al \"Wacker Ahlen\" per creare la pi\u00f9 grande associazione calcistica della citt\u00e0.\nAlla fine della Seconda guerra mondiale, otto squadre locali formarono il \"TuS Ahlen\". La nuova societ\u00e0 gioc\u00f2 per decenni nelle leghe regionali in terza e quarta divisione fino a quando, nel 1991, non and\u00f2 incontro ad una grave crisi finanziaria e di risultati. Contemporaneamente Helmut Spikker, proprietario della LR Health &amp; Beauty Systems, multinazionale attiva nella cosmetica, si fece avanti per acquistare la societ\u00e0.\nCon questo sponsor il \"Tus Ahlen\" inizi\u00f2 ad inanellare una serie impressionante di successi partita nel 1992 in \"Berzirksliga Westfalen\" (VII) e terminata nel 1996 con la promozione in Regionalliga West/S\u00fcdwest (III). Sempre nel 1996 il TuS Ahlen si un\u00ec al Blau-Wei\u00df Ahlen per formare l'LR Ahlen (ufficialmente Leichtathletik Rasensport Ahlen). L'ascesa verso la Zweite Bundesliga fu sospesa per degli anni, nonostante fossero stati acquistati nel campionato 1998-1999 giocatori con passata esperienza in Bundesliga. Nel 2000 la squadra termin\u00f2 al secondo posto la stagione e grazie alla vittoria per 2-1 contro l' si guadagn\u00f2 l'accesso in seconda divisione.\nL'Ahlen rest\u00f2 in Zweite Liga per sei stagioni, ottenendo come miglior risultato il sesto posto al suo primo campionato disputato. Nel 2006 la squadra retrocesse in Regionalliga e perse anche lo sponsor principale. Di conseguenza, il 1\u00ba giugno 2006 la societ\u00e0 assunse la denominazione di Rot Weiss Ahlen."}
{"id": "1790097", "revid": "1782831", "url": "https://it.wikipedia.org/wiki?curid=1790097", "title": "Centro italiano di interlinguistica", "text": "Il Centro italiano di interlinguistica (in lingua esperanto Itala interlingvistika centro, abbreviato in IIC) \u00e8 un'associazione italiana il cui obiettivo \u00e8 la diffusione della cultura dell'interlinguistica e dell'esperantologia in Italia. Il Centro pubblica la pubblicazione \"Kajeroj Interlingvistikaj\"\nStoria.\nL'IIC fu fondato a Milano nel novembre 1985.\nDurante i suoi primi dieci anni l'associazione organizz\u00f2 seminari nazionali, pubblic\u00f2 una propria rivista (\"Lingua verde\") e diversi libri, pose in funzione una biblioteca di interlinguistica e funzion\u00f2 come filiale nazionale della Kooperativo de Literatura Foiro.\nIn seguito, si concentr\u00f2 sulle attivit\u00e0 accademiche: apr\u00ec una biblioteca di interlinguistica presso l'Universit\u00e0 IULM di Milano e collabor\u00f2 al corso di Interlinguistica ed Esperantologia dell'Universit\u00e0 di Torino. Tuttora membro della Kooperativo de Literatura Foiro, ha aderito al patto per la Esperanta Civito.\nPersonaggi di rilievo.\nL'associazione \u00e8 attualmente presieduta da Tiziana Rogora, gi\u00e0 assessore al lavoro di Regione Lombardia, nonch\u00e9 membro del senato della Esperanta Civito. Al comitato scientifico partecipano, fra gli altri, Davide Astori, Perla Martinelli, Carlo Minnaja, Fabrizio Pennacchietti e Giorgio Silfer."}
{"id": "1790098", "revid": "1429175", "url": "https://it.wikipedia.org/wiki?curid=1790098", "title": "CCTV (azienda)", "text": "La China Central Television o Televisione Centrale Cinese, abbreviato CCTV (), \u00e8 la pi\u00f9 grande emittente televisiva della Cina continentale. \u00c8 controllata dallo Stato, \u00e8 una suddivisione dell\"Amministrazione statale di radio, cinema e televisione\" del Governo centrale della Repubblica Popolare Cinese.\nLa maggior parte dei suoi programmi \u00e8 un misto di notizie, documentari, educazione sociale, commedia, intrattenimento e teatro, la maggior parte dei quali consiste in soap opera cinesi e intrattenimento, tuttavia la relazione fattuale su argomenti sensibili al Partito Comunista Cinese \u00e8 distorta e spesso usata come arma contro i presunti nemici del PCC.\nLa CCTV venne fondata il 1\u00ba maggio 1958 come agenzia statale di informazione e guida dell'opinione pubblica, in qualit\u00e0 di portavoce del Partito Comunista Cinese. La CCTV ha una variet\u00e0 di funzioni, come la comunicazione di notizie, l'educazione sociale, la cultura e i servizi di informazione sull'intrattenimento. In qualit\u00e0 di emittente televisiva di Stato, \u00e8 responsabile sia nei confronti del Comitato centrale del Partito comunista cinese che del Consiglio di Stato. \u00c8 l'attore centrale nella rete di propaganda cinese.\nCome molti media cinesi, CCTV ha visto i suoi sussidi di Stato ridursi notevolmente negli anni novanta e perci\u00f2 si \u00e8 reso necessario equilibrare il suo ruolo di agenzia governativa con il fatto che deve attrarre telespettatori, cos\u00ec pu\u00f2 mettere in vendita spazi pubblicitari.\nIn cerca di telespettatori, la CCTV si \u00e8 messa in competizione con le reti televisive locali, cos\u00ec si sono creati sempre pi\u00f9 grandi gruppi mediatici al fine di competere con la CCTV.\nInoltre trasmette canali tematici in altre lingue.\nStoria.\nLa CCTV trasmise il suo primo programma il 2 settembre 1958 sotto il nome di Beijing Television dopo una trasmissione sperimentale il 1\u00ba maggio 1958. Il nome fu cambiato in CCTV il 1\u00ba maggio 1978. Nel 2009 fu inaugurata la nuova sede.\nAlla fine degli anni ottanta, come molte altre televisioni cinesi, la CCTV aveva solo un canale. Allora aveva solo programmi serali e le trasmissioni di solito terminavano a mezzanotte. Durante l'estate e l'inverno occasionalmente la trasmissione avvenivano anche di giorno per gli studenti che erano in vacanza. Tuttavia nel 1985 la CCTV era la prima rete televisiva cinese. Nel 1987 la CCTV divenne famosa per il suo fedele adattamento de Il sogno della camera rossa. Esso era una serie televisiva in 36 episodi o \u201cHong Lou Meng\u201d. Oggi la serie \u00e8 disponibile in DVD ed \u00e8 ancora assai popolare.\nOggi CCTV ha 22 canali nazionali, la maggior parte con trasmissione 24 ore su 24, ed un canale in alta definizione che trasmette alcuni programmi statunitensi come , e Lost, documentari, film e nuove serie televisive cinesi in alta definizione.\nProgrammazione.\nIl suo telegiornale serale di 30 minuti Xinwen Lianbo, trasmesso alle 19:00 (ora di Pechino), \u00e8 il pi\u00f9 importante telegiornale in Cina. Molte notizie politiche importanti sono trasmesse attraverso questo programma. Questo programma \u00e8 caricato quotidianamente su YouTube da Duowei, una rete televisiva di informazione cinese.\nIl suo programma speciale annuale per celebrare il nuovo anno cinese, il CCTV New Year's Gala, \u00e8 senza dubbio il programma pi\u00f9 visto. Nel 2007 i risultati di una ricerca hanno mostrato che esso fu visto da oltre 800 milioni di persone in tutto il mondo. \u00c8 cominciato nei primi anni ottanta. Ogni anno alcuni cantanti e attori diventano famosi grazie alla loro apparizione in quello spettacolo.\nCanali.\nCCTV ha 22 diversi canali di programmazione con differenti contenuti e compete con le stazioni televisive dei governi locali (come BTV ed altri canali regionali) e trasmette anche programmi in lingua straniera che possono essere facilmente visti via televisione satellitare. Diversamente da come avviene negli Stati Uniti, ma come spesso accade in Europa, molti canali sono elencati in ordine di numero, senza alcuna descrizione, come ad esempio CCTV-1, CCTV-2, ecc.\nI ventuno canali sono:\nDiffusione all'estero.\nFuori dalla Cina \u00e8 possibile ricevere i canali CCTV-4 (in cinese), CGTN (in inglese), CGTN-Espa\u00f1ol (in spagnolo) e CGTN-Fran\u00e7ais (in francese) via DVB. Il segnale dei suddetti canali \u00e8 disponibile su molti differenti satelliti nel mondo.\nCGTN.\nCGTN, in inglese, \u00e8 disponibile negli Stati Uniti sul canale 455 di DirecTV e sul canale 265 di Dish Network. CCTV-NEWS \u00e8 anche disponibile negli Stati Uniti sul canale 134 di Time Warner Cable e sul canale 322 di Cox Cable. Nel Regno Unito CGTN \u00e8 disponibile sul canale 511 di Sky Digital. In Barbados CGTN \u00e8 disponibile sul canale 209 di Multi-Choice TV. CGTN \u00e8 anche disponibile in streaming sul sito internet.\nCGTN-Espa\u00f1ol e CGTN-Fran\u00e7ais.\nI canali CGTN-Espa\u00f1ol (in spagnolo) e CGTN-Fran\u00e7ais (in francese) sono disponibili al canale 884 di Dish Network.\nCCTV-1, CCTV-3 e CCTV-6.\nI canali in lingua cinese CCTV-1, CCTV-3 e CCTV-6 sono disponibili sul Great Wall TV Package di Dish Network e su Rogers Cable in Canada.\nCCTV-4.\nCCTV-4 \u00e8 stato diviso in 3 canali il 1\u00ba aprile 2007 chiamati CCTV International Asia, CCTV International Europe e CCTV International America per migliorare il servizio per il pubblico nel mondo."}
{"id": "1790103", "revid": "1543377", "url": "https://it.wikipedia.org/wiki?curid=1790103", "title": "Sensori di parcheggio", "text": "I sensori di parcheggio costituiscono una tecnologia che permette al guidatore di un'automobile, camion o autobus di essere messo a conoscenza della distanza tra il proprio veicolo e un altro veicolo vicino o un ostacolo in genere durante le manovre.\nEsistono variazioni nel disegno, tecnologia e caratteristiche di interfaccia, ma il sistema base prevede l'installazione di sensori sui paraurti dei veicoli. Questi sensori emettono onde ultrasoniche, e alcuni prodotti recentemente anche elettromagnetiche, che intercettano l'ostacolo ad essi pi\u00f9 vicino e inviano le informazioni a una scheda elettronica, il controller, installata all'interno del veicolo stesso. Il controller elabora le informazioni e le trasmette a un altoparlante che emette toni intermittenti con intensit\u00e0 e frequenza variabile per dare l'idea della variabilit\u00e0 della distanza e dell'approssimarsi del contatto. Oppure le trasmette a led luminosi che con lo stesso criterio si accendono progressivamente, o ancora a una combinazione dei due sistemi.\nIl \nLa presenza di due o quattro cerchietti di circa 15 mm di diametro sul paraurti delle automobili indica la presenza dei sensori di parcheggio a onde ultrasoniche. \nI sensori di parcheggio vengono prodotti e installati sulle automobili di tutto il mondo, sia di serie, sia come accessori.\nDal 1989 fino agli anni 2000 si sono succeduti diversi brevetti dei sensori di parcheggio, in particolar modo negli Stati Uniti.\nCollegamenti esterni.\nPagina del sito del Ministero dello Sviluppo economico relativa al brevetto n. 1196650 di Massimo Ciccarello e Ruggero Lenci "}
{"id": "1790106", "revid": "1494169", "url": "https://it.wikipedia.org/wiki?curid=1790106", "title": "Un americano tranquillo", "text": ""}
{"id": "1790107", "revid": "339392", "url": "https://it.wikipedia.org/wiki?curid=1790107", "title": "Televisione centrale cinese", "text": ""}
{"id": "1790110", "revid": "1632387", "url": "https://it.wikipedia.org/wiki?curid=1790110", "title": "Shining (gruppo musicale svedese)", "text": "Gli Shining sono una band black metal e depressive black metal svedese fondata nel 1996. Il gruppo incorpora molti elementi doom metal nella propria musica. I testi delle canzoni riguardano spesso la misantropia e la vita in tutti i suoi aspetti. Cantano sia in lingua svedese, sia in lingua inglese.\nBiografia.\nIl nome del gruppo non fa riferimento al romanzo \"Shining\" o al film basato su di esso, bens\u00ec, secondo Kvarforth, esso significa \"il percorso verso l'illuminazione\".\nLa band si era sciolta nell'agosto 2004 dopo la pubblicazione del quarto album \"IV - The Eerie Cold\", ma nello stesso anno fece un passo indietro e si riform\u00f2 con una formazione rinnovata.\nKvarforth fece perdere le sue tracce nel luglio 2006 e girarono voci su un suo suicidio. Il 23 agosto 2006, tramite una dichiarazione sul sito ufficiale, la band afferm\u00f2 pubblicamente che Kvarforth era sparito. Si diceva che la band avrebbe continuato a suonare con un altro cantante, chiamato \"Ghoul\", secondo espresso volere di Kvarforth.\nDurante il concerto del 3 febbraio 2007 al Diezel di Halmstad, Svezia, fu rivelato che \"Ghoul\" era in realt\u00e0 Kvarforth. Il concerto fu di natura molto violenta ed accese le critiche dei media svedesi, con Kvarforth che di tanto in tanto lottava con il pubblico e con i vocalists ospiti (Attila Csihar, Maniac e Nattefrost). Aliment\u00f2 critiche anche un calcio sferrato dal cantante contro una persona nel pubblico che aveva tentato di afferrargli i genitali. Uno spettatore raccont\u00f2:\nDi recente gli Shining hanno cambiato etichetta, associandosi ad una major, la Universal Music Finland, o meglio la sua divisione Spinefarm.\nFormazione.\nEx componenti.\n\"Cantanti\"\n\"Chitarristi\"\n\"Batteristi\"\n\"Bassisti\""}
{"id": "1790112", "revid": "1243", "url": "https://it.wikipedia.org/wiki?curid=1790112", "title": "Montebelluna-Bivio Piave-Susegana", "text": ""}
{"id": "1790115", "revid": "117480022", "url": "https://it.wikipedia.org/wiki?curid=1790115", "title": "Principio di localit\u00e0", "text": "In fisica, il principio di localit\u00e0 afferma che oggetti distanti non possono avere influenza istantanea l'uno sull'altro: un oggetto \u00e8 influenzato direttamente solo dalle sue immediate vicinanze. A proposito di tale principio, Albert Einstein afferm\u00f2 quanto segue:\nRealismo locale.\nIl \"realismo locale\" \u00e8 la combinazione del principio di localit\u00e0 con l'assunto \"realistico\" che tutti gli oggetti debbano oggettivamente possedere dei valori preesistenti per ogni possibile misurazione prima che queste misurazioni vengano effettuate. Ad Einstein piaceva dire che la Luna \u00e8 \"lass\u00f9\" anche quando nessuno la sta osservando.\nIl \"realismo\" nel senso usato dai fisici non si pone direttamente sullo stesso piano del realismo in metafisica: quest'ultimo \u00e8 la pretesa che esista in qualche senso un mondo indipendente dalla nostra mente, a priori. Sebbene i risultati di una possibile misura non esistano prima della stessa, ci\u00f2 non significa che questi siano la creazione dell'osservatore (come nell'interpretazione della meccanica quantistica secondo la coscienza causa del collasso). Inoltre, una propriet\u00e0 mente-indipendente non deve essere il valore di qualche variabile fisica, come la posizione o la quantit\u00e0 di moto. Una propriet\u00e0 pu\u00f2 essere \"disposizionale\", cio\u00e8 pu\u00f2 essere una tendenza, allo stesso modo per cui gli oggetti di vetro tendono a rompersi, o sono predisposti a rompersi, sebbene non si rompano \"effettivamente\". Parimenti, le propriet\u00e0 mente-indipendenti di sistemi quantici potrebbero consistere in una tendenza a rispondere a certe misurazioni con certi valori, con una qualche probabilit\u00e0. Una tale ontologia sarebbe metafisicamente realistica senza essere realistica nel senso fisico di \"realismo locale\" (che richiederebbe che un valore singolo sia prodotto con certezza).\nIl realismo locale \u00e8 una caratteristica di rilievo della meccanica classica, della relativit\u00e0 generale e della teoria di Maxwell, ma la meccanica quantistica rifiuta largamente questo principio a causa della presenza di entanglement quantistici, la maggior parte chiaramente dimostrati dal paradosso EPR e quantificati dalle disuguaglianze di Bell. Qualsiasi teoria, come la meccanica quantistica, che v\u00ecola le diseguaglianze di Bell deve rinunciare al realismo locale o determinatezza controfattuale. Interpretazioni della meccanica quantistica differenti rifiutano differenti parti del realismo locale e/o determinatezza controfattuale.\nNella maggior parte delle interpretazioni convenzionali (quale quella di Copenaghen e quella basata sulle storie consistenti) in cui si assume che la funzione d'onda non abbia un'interpretazione fisica \"diretta\", \u00e8 il realismo ad essere rifiutato. Le reali propriet\u00e0 definite di un sistema fisico quantistico \"non esistono\" prima della misura e la funzione d'onda viene interpretata come niente altro che uno strumento matematico utilizzato per calcolare le probabilit\u00e0 dei risultati sperimentali, unico oggetto di cui la scienza, in accordo con il positivismo filosofico, dovrebbe discutere.\nEsperimenti.\nUn esperimento condotto nel 2015 da ricercatori guidati da Bas Hensen del Kavli Institute of Nanoscience di Delft, nei Paesi Bassi e l'esecuzione del Big Bell Test scaturito da una collaborazione internazionale nel 2018, hanno fugato ogni dubbio sull'esistenza dei cosiddetti \"loophole\", scappatoie teoriche che in presenza di fenomeni di Correlazione quantistica ancora potevano giustificare l'esistenza seppur minima del realismo locale."}
{"id": "1790120", "revid": "599013", "url": "https://it.wikipedia.org/wiki?curid=1790120", "title": "Gustavo Colman", "text": ""}
{"id": "1790121", "revid": "2074539", "url": "https://it.wikipedia.org/wiki?curid=1790121", "title": "Nick O'Malley", "text": "Biografia.\nSedicenne, O'Malley cominci\u00f2 a suonare il basso dopo il rifiuto che il padre oppose al suo desiderio dapprima di suonare la batteria e poi la chitarra. Prima di suonare con gli Arctic Monkeys, il bassista fu membro dei The Dodgems, un gruppo di Sheffield.\nLavorava per una catena di supermercati quando fu scelto per sostituire il bassista Andy Nicholson, il quale aveva dichiarato di non riuscire a sostenere, a causa di un affaticamento, il \"tour\" degli Arctic Monkeys in America settentrionale del maggio 2006&lt;ref name=\"NME 25/5\"&gt;&lt;/ref&gt;.\nIn seguito al definitivo ritiro di Nicholson, Nicholas entr\u00f2 a pieno titolo negli Arctic Monkeys.\nO'Malley ha asserito d'aver appreso tutte le canzoni contenute nell'album di debutto del gruppo in due giorni, durante i quali suon\u00f2 intensamente, non allontanandosi dalla propria abitazione per la maggior parte del tempo. La sua prima registrazione con il complesso fu quella del brano Leave Before the Lights Come On.\nLa sua prima apparizione con la band avvenne il 25 maggio 2006, quando il complesso tenne un'esibizione \"segreta\" presso l'\"Old Blue Last\", un pub situato nella zona est di Londra: il luogo, dotato di una capienza capace di accogliere centoventi persone, fu considerato il locale adatto alle esigenze del gruppo, che lo sfrutt\u00f2 per concedere a O'Malley l'opportunit\u00e0 di dimostrare le proprie abilit\u00e0 prima della data che si sarebbe tenuta a Vancouver il 27 maggio, la quale avrebbe segnato l'esordio degli Arctic Monkeys in Nord-America: la band si sarebbe esibita davanti ad un pubblico composto da un numero di persone oscillante tra le quindicimila e le ventimila unit\u00e0.\nO'Malley, ubriaco, solamente una settimana dopo aver accettato di sostituire definitivamente Nicholson si ruppe una mano concedendosi - assieme ai membri del gruppo nel quale suonava inizialmente, i The Dodgems - ad alcune bravate. Secondo alcune fonti, il cantante dei The Dodgems, riguardo l'accaduto, ha sostenuto: \"Mentre tornavamo a casa dopo essere stati al pub, il nostro \"roadie\" Adam Guest l'ha afferrato (riferendosi a O'Malley), e l'ha fatto cadere oltre il muro del nostro vicino. \u00c8 piuttosto alto, e lui \u00e8 atterrato appoggiandosi sulla propria mano destra\". Ad ogni modo, malgrado utilizzi il plettro con la mano destra, O'Malley \u00e8 ugualmente riuscito a suonare il basso, accompagnando il gruppo durante il tour.\nDiventato un componente del complesso, durante un'intervista concessa a Q TV ha dichiarato che conosceva il gruppo gi\u00e0 prima di esservi introdotto: \"Non mi \u00e8 mai sembrata una questione legata a particolari ansie.\"\nEquipaggiamento tecnico.\nSolitamente suona un Fender Precision o un Rickenbacker 3000."}
{"id": "1790123", "revid": "2164271", "url": "https://it.wikipedia.org/wiki?curid=1790123", "title": "Alessandra Di Sanzo", "text": "Biografia.\nDi Sanzo nasce a Gattico, in provincia di Novara, da una famiglia originaria di Rotonda (in provincia di Potenza), dove poco tempo dopo la sua nascita la famiglia fece ritorno. Complice anche l'ambiente non proprio \"aperto\" del paese lucano, verso la seconda met\u00e0 degli anni ottanta una sua zia la porta a vivere con s\u00e9 a Roma, considerando la capitale un luogo dove la sessualit\u00e0 della ragazza si sarebbe potuta esprimere pi\u00f9 liberamente. A Roma Alessandra lavora come apprendista parrucchiere in via del Corso, e l\u00ec viene notata da Marco Risi e Massimo Ferrero, e tramite l'agenzia Caracciolo, alla quale viene introdotta da Luciano Salce, fa il provino con Marco Risi per la pellicola \"Mery per sempre\" (1989), tratto dall'omonimo romanzo di Aurelio Grimaldi, e viene scelta a pochi giorni dall'inizio delle riprese tra molti candidati per interpretare il ruolo di Mery, un giovane travestito palermitano dedito alla prostituzione, che finisce in un carcere minorile, ruolo che rivestir\u00e0 anche nel sequel \"Ragazzi fuori\" (1990), sempre di Risi.\nContinua il percorso artistico prendendo parte assieme agli altri ragazzi del dittico di Marco Risi al videoclip del brano di Pierangelo Bertoli e Fabio Concato \"Chiama piano\", girato nel 1990 a Milano, e interpretando un ruolo minore nel film televisivo del 1991 \"Errore fatale\", con Patricia Millardet. Nel 1992 con l'ambiguo nome di Ale Di Sanzo debutta invece a teatro, con il musical \"Backstage - Il grande sogno\", in scena al Teatro Nuovo di Milano diretto da Giorgio Gallione in collaborazione con Marco Sciaccaluga, scritto da Gianni Min\u00e0 e dall'ideatore Shel Shapiro, autore anche delle musiche e delle canzoni, su testi di Sergio Bardotti.\nDivenuta Alessandra, nell'estate 1993 viene chiamata dallo stilista Egon von F\u00fcrstenberg per indossare in passerella un abito da sposa: non mancano le polemiche, ma questa vicenda le porta della nuova popolarit\u00e0. Alessandra tenta anche l'avventura canora, presentando una canzone alla commissione del Festival di Sanremo del 1994, ma non viene ammessa. Sempre con il nuovo nome prende parte ad ulteriori film, come i cinematografici \"Le buttane\" (1994), di Aurelio Grimaldi (film da lei amato maggiormente, tra tutti quelli a cui ha preso parte), e \"Ragazzi della notte\" (1995), di Jerry Cal\u00e0; ritorna in seguito sul piccolo schermo, interpretando film televisivi come \"La tenda nera\", con Luca Barbareschi (tornando ad essere, per un'ultima volta, Alessandro) e \"Il prezzo del denaro\", con Massimo Ranieri.\nA teatro \u00e8 nel cast di \"La prossima volta facciamo sul serio\" (1995), di Harry Cauley, con Yvonne D'Abbraccio e Maurizio Casagrande, anche regista, e di \"Festa d'estate per sole donne\" (1996), con Marina Suma, del regista Enrico Maria Lamanna; entrambi i lavori vengono portati in scena a Roma. In questo periodo inizia a occuparsi, avvantaggiata dal fratello Francesco, professionista del mestiere, di doppiaggio ed edizioni italiane di cartoni animati; sua la voce di Lucifero nel film di animazione \".\".\nDopo svariati anni di assenza dalle scene, passati a lavorare in una casa editrice di Bologna, torna ad apparire: lo fa con un piccolo ruolo nella miniserie televisiva \"Vita da paparazzo\", di Pier Francesco Pingitore (2008), e nel film cinematografico \"I picciuli\" (2009), assieme ad alcuni membri del cast del dittico di Marco Risi. \nLe sue ultime apparizioni televisive risalgono al 2011 dove rilascia per i microfoni di Verissimo un'intervista e nel 2015 dove la vediamo protagonista della trasmissione \"N\u00e9 arte n\u00e9 parte\" con altri interpreti dei film che l'hanno resa celebre per festeggiare il 25\u00ba anniversario del film \"Ragazzi fuori\"..\nFilmografia.\nCinema e televisione\nVideoclip\nDoppiaggio"}
{"id": "1790127", "revid": "287204", "url": "https://it.wikipedia.org/wiki?curid=1790127", "title": "Libri Storici", "text": ""}
{"id": "1790132", "revid": "124564111", "url": "https://it.wikipedia.org/wiki?curid=1790132", "title": "Ala a freccia negativa", "text": " L'ala a freccia negativa, o ala a freccia inversa, \u00e8 un particolare tipo di ala a freccia. Si tratta di un'ala ad alte prestazioni, caratterizzata da un angolo di freccia negativo.\nNonostante gli studi compiuti fino ad oggi abbiano dimostrato che si tratti di una soluzione applicabile ed efficiente, i vantaggi ottenuti non sono stati ritenuti sufficienti per compensare i problemi strutturali incontrati, e ad oggi \u00e8 una configurazione alare poco diffusa.\nStoria.\nRicerche iniziali.\nIl concetto di aereo con ali a freccia negativa \u00e8 stato proposto per la prima volta nel 1936 in Germania, anche se il progetto non ha avuto un seguito immediato.&lt;br&gt;Bisogna attendere lo scoppio della Seconda Guerra Mondiale perch\u00e9 si facessero test pratici di un aereo con questa configurazione alare. Inizialmente fu la Messerschmitt AG a sperimentare il concetto, ma il primo aereo con ala a freccia inversa fu il bombardiere leggero Junkers Ju 287. I vantaggi ricercati non erano per\u00f2 di tipo aerodinamico: le ali a freccia invertita permettevano di collocare le ali molto a valle della struttura dell'aeromobile, massimizzando le dimensioni del vano bombe.\nTra le forze aeree alleate, invece, solo il semisconosciuto costruttore americano Cornelius utilizz\u00f2 - nel 1944 - il concetto di ala inversa per il modello XFG-1. Si trattava di un aliante per trasporto carburante che fu costruito solo in due esemplari.\nSuccessivi sviluppi.\nNel 1948, basandosi sul progetto tedesco dello Ju 287, l'Unione Sovietica svilupp\u00f2 lo Tsybin LL-3 , che ebbe un notevole impatto sullo sviluppo del prototipo della Sukhoi SYB-A del 1982. Questo progetto anticipa di due anni il suo corrispettivo statunitense, il dimostratore tecnologico Grumman X-29.\nLa NACA, progenitrice della successiva NASA, svolse anche esperimenti sull'uso di un'ala a freccia invertita per il primo della fortunata serie degli aerei x, il Bell X-1, ma i problemi strutturali incontrati risultavano maggiori dei vantaggi aerodinamici ottenuti.\nL'uso dell'ala a freccia inversa continu\u00f2 ad essere considerato inapplicabile fino ai tardi anni '70, quando la DARPA inizi\u00f2 a sperimentare l'uso di ali in materiali compositi, e di sistemi digitali di controllo fly-by-wire.&lt;br&gt;\nCi\u00f2 permise di progettare aeromobili che fossero dinamicamente instabili, e quindi molto manovrabili. \nIl primo progetto avrebbe dovuto basarsi sul caccia F-16, modificato per utilizzare un'ala a freccia negativa e denominato per questo SFW (\"swept forward wing\", ala inclinata in avanti), ma non si tradusse mai in un prototipo.&lt;BR&gt; \nFu invece la Grumman a costruire due esemplari del dimostratore tecnologico X-29, che svolse i suoi primi voli nel 1984. Il prototipo, dotato anche di superfici canard, si dimostr\u00f2 estremamente manovrabile anche ad angoli di attacco superiori a 60\u00b0. &lt;br&gt;\nCon l'introduzione dei motori a spinta vettoriale ed il progressivo miglioramento di prestazioni dei missili a medio raggio, per\u00f2, la necessit\u00e0 di aerei molto manovrabili si ridusse, e cos\u00ec anche l'importanza delle ali a freccia inversa.\nCiononostante, nel 1997 la Sukhoi inizio le prove del caccia Su-47, presentando il prototipo al Salone internazionale dell'aeronautica e dello spazio di Parigi-Le Bourget. Nonostante non sia mai entrato in produzione, ha effettuato numerosi voli di prova ed \u00e8 stato presente a numerose manifestazioni aeree.\nApplicazioni pratiche.\nNonostante l'uso dell'ala a freccia invertita in campo militare non sia mai andato oltre allo stadio di prototipo, esistono vari aerei civili che ne fanno uso:\nEsistono inoltre numerosi alianti biposto ad ala alta che utilizzano l'ala a freccia inversa. Il posizionamento arretrato dell'ala fa s\u00ec che essa non oscuri la vista laterale di chi sta seduto nel posto posteriore. Il LET L-13 Blan\u00edk, il pi\u00f9 diffuso aliante biposto del mondo, \u00e8 un tipico esempio di questa applicazione.\nCaratteristiche aerodinamiche e costruttive.\nL'ala a freccia, sia essa a freccia positiva o negativa, offre l'importante vantaggio di ridurre la resistenza d'onda a velocit\u00e0 transoniche o supersoniche, riducendo il numero di Mach dell'aria che scorre sull'ala. Visto che gli effetti dell'angolo di freccia variano proporzionalmente al coseno dell'angolo stesso, non vi dovrebbero essere differenze tra un'ala con freccia positiva ed un'ala con freccia negativa.\n\u00c8 per\u00f2 necessario fare alcune considerazioni aggiuntive.\nStallo.\nUno dei vantaggi garantiti dall'uso dell'ala a freccia negativa \u00e8 il miglior controllo ad elevati angoli d'attacco, grazie alla minor vulnerabilit\u00e0 allo stallo di potenza.\nIn un'ala a freccia positiva il flusso dell'aria che scorre sull'ala va dall'interno verso l'esterno, ed i filetti fluidi divengono turbolenti alle estremit\u00e0 alari prima che al centro. Ci\u00f2 significa che lo stallo comincia alle estremit\u00e0 alari, ove sono montate le superfici di controllo.\nIn un'ala a freccia negativa invece il flusso dell'aria va dall'esterno verso l'interno. Ci\u00f2 significa che alle alte velocit\u00e0 lo stallo inizia dal centro dell'ala, garantendo un miglior controllo degli alettoni ad elevati angoli di attacco.\nStruttura.\nUn'ala a freccia inversa viene montata pi\u00f9 a valle della fusoliera rispetto ad un'ala a freccia positiva, perch\u00e9 il suo peso tende a gravare verso il muso dell'aereo invece che verso la coda. Ci\u00f2 permette di avere un maggiore spazio utile nella fusoliera da usare come vano di carico, perch\u00e9 la stessa non viene ostruita dalle necessarie strutture di supporto dell'ala. \nL'uso di un'ala a freccia inversa comporta molto spesso l'uso di alette canard (si vedano ad esempio i gi\u00e0 citati X-29 e Su-47). Visto che l'ala canard e l'ala principale sono una a monte ed una a valle del baricentro dell'aereo, possono essere entrambe portanti senza destabilizzare e rendere l'aereo dinamicamente instabile.\nDi contro, il flusso d'aria che investe l'ala ad alte velocit\u00e0 tende a torcerle con un momento torcente proporzionale alla velocit\u00e0 del flusso stesso. Si pu\u00f2 evitare che questo fenomeno (chiamato divergenza dinamica aeroelastica) risulti pericoloso dimensionando l'ala per poter operare ad una velocit\u00e0 maggiore di quella che l'aereo possa raggiungere, ma questo comporta che un'ala a freccia inversa debba essere pi\u00f9 robusta di un'analoga ala a freccia positiva, e che quindi risulti pi\u00f9 costosa. Per evitare di dover irrobustire l'ala rendendola molto pi\u00f9 pesante \u00e8 infatti necessario utilizzare materiali compositi, di maggior costo.\nStabilit\u00e0.\nUn aereo con ala a freccia inversa \u00e8 meno stabile di un aereo con ala a freccia convenzionale:\nIn aeronautica la maggior instabilit\u00e0 \u00e8 da un lato un parametro ricercato, perch\u00e9 si traduce in una miglior agilit\u00e0 e capacit\u00e0 di manovra, ma dall'altro rende pi\u00f9 difficile il controllo dell'aereo e quindi aumenta la necessit\u00e0 che il volo sia servoassistito."}
{"id": "1790136", "revid": "54253", "url": "https://it.wikipedia.org/wiki?curid=1790136", "title": "Alessandro Di Sanzo", "text": ""}
{"id": "1790139", "revid": "2221454", "url": "https://it.wikipedia.org/wiki?curid=1790139", "title": "Literatura Foiro", "text": "Literatura Foiro (traducibile in italiano come \"fiera letteraria\") \u00e8 un'importante rivista culturale in lingua esperanto. Principalmente rivista letteraria, non si occupa solo di letteratura, ma anche di musica, teatro, cinema, sociologia, linguistica e politica culturale. Nel tempo \u00e8 diventata la rivista culturale pi\u00f9 longeva e certamente la pi\u00f9 influente del movimento esperantista.\nStoria.\nLa rivista fu fondata nel 1970 a Milano, ad opera del circolo letterario esperantista \"La Patrolo\". Da allora appare regolarmente con cadenza bimestrale (sebbene nel 1987 vi furono pi\u00f9 di sei uscite). A partire dal 1980 la rivista \u00e8 edita dalla \"Kooperativo de Literatura Foiro\".\nIn quanto organo della \"Esperanta PEN-Centro\" (dal 1991), la rivista attira a s\u00e9 i pi\u00f9 noti scrittori e pubblicisti attivi nella comunit\u00e0 esperantofona. La rivista \u00e8 inoltre stata al centro del movimento d'opinione del \"raumismo\", sfociato nel Patto per la Esperanta Civito (1998)."}
{"id": "1790141", "revid": "838137", "url": "https://it.wikipedia.org/wiki?curid=1790141", "title": "Retrorazzo", "text": "Un retrorazzo (abbreviazione di \"razzo retrogrado\") \u00e8 un motore a razzo usato per esercitare una spinta in direzione opposta al moto di un veicolo spaziale, causandone la decelerazione.\nStoria.\nUno dei primi usi dei retrorazzi fu nel progetto Hajile iniziato dal \"Directorate of Miscellaneous Weapons Development\" dell'Ammiragliato Britannico. Originariamente una richiesta dell'esercito inglese come metodo per sganciare equipaggiamento pesante o veicoli da aeroplani che volavano ad alta velocit\u00e0 ed altitudini, il progetto fu un totale disastro e non venne ripreso dopo la Seconda guerra mondiale. Nonostante alcuni test riusciti, Hajile era troppo poco predicibile per essere usato in guerra e nel momento in cui la guerra mondiale si apprestava a terminare, e non c'era alcuna possibilit\u00e0 di impiegarlo, il progetto fu abbandonato.\nUso nelle manovre de-orbitali.\nQuando un veicolo spaziale in orbita viene sufficientemente rallentato, la sua altitudine decresce a tal punto che le forze aerodinamiche rallentano rapidamente il moto del velivolo, e lo riportano verso la superficie. Senza questi razzi, i veicoli spaziali rimarebbero in orbita per anni prima che il loro moto rallenti naturalmente e rientrerebbero nell'atmosfera ad un tempo molto successivo; nel caso di voli con pilota, molto dopo l'esaurimento del supporto vitale per gli astronauti. Di conseguenza \u00e8 estremamente importante che i veicoli spaziali siano dotati di retrorazzi estremamente affidabili.\nUso nel Programma Mercury.\nA causa della alta affidabilit\u00e0 richiesta per i retrorazzi, il veicolo spaziale Mercury usava tre retrorazzi a combustibile solido da 4,5\u00a0kN ciascuno, assicurati allo scudo termico nella parte inferiore del velivolo e che esercitavano ciascuno una spinta per 10 secondi. Un solo retrorazzo era sufficiente per far tornare il veicolo in terra se gli altri due fallivano. Il Gemini usava un sistema simile al Mercury, semplicemente aumentato a quattro razzi da 11\u00a0kN, azionati ognuno per 5,5 secondi. Questi razzi facevano parte del Sistema di Controllo del Rientro montato davanti alla cabina pressurizzata.\nUso nel Programma Apollo.\nIl Programma Apollo non richiedeva dei retrorazzi per i voli lunari, in quanto il volo dalla luna avrebbe riportato il veicolo direttamente sulla terra, senza entrare in orbita. Tuttavia, i voli nell'orbita terrestre per i test richiedevano dei retrorazzi, cos\u00ec il grande e versatile \"Service Propulsion Module\" del Modulo di Servizio (\"Service Module\") venne usato per decelerare il veicolo spaziale. Lo Space Shuttle avrebbe poi impiegato un simile motore multiscopo per il rientro.\nUso nel Programma Space Shuttle.\nIl sistema di manovra orbitale dello Space Shuttle prevede l'uso di una coppia di potenti razzi a propellente liquido per il rientro e per la manovra orbitale. Uno dei due razzi \u00e8 sufficiente per effettuare un rientro, e se ambedue i sistemi fallissero, il \"Reaction Control System\" pu\u00f2 rallentare il veicolo in modo tale da consentirgli il rientro.\nUso per atterraggi.\nI retrorazzi sono anche usati per far atterrare dei veicoli spaziali su altri corpi celesti, come la Luna o Marte, e per permettere al veicolo spaziale di entrare in un'orbita, condizione necessaria per non essere sbalzato via nello spazio. Come sottolineato nella sezione sul Programma Apollo, il razzo principale di un velivolo pu\u00f2 essere riorientato per fungere da retrorazzo."}
{"id": "1790142", "revid": "580", "url": "https://it.wikipedia.org/wiki?curid=1790142", "title": "Pseudocoleia mazzolenii", "text": "La Pseudocoleia mazzolenii \u00e8 un crostaceo, i cui resti fossili sono stati rinvenuti, dal Angelo Mazzoleni, in localit\u00e0 Ponte Giurino, valle Imagna (Bergamo).\n\"P. mazzolenii\" un erionide del periodo norico-retico, il pi\u00f9 antico del suo genere mai scoperto nel mondo. I reperti fossili, tra cui anche un rettile volante giovane della specie \"eudimorphodon ranzii\", ritrovati da. Angelo Mazzoleni, appassionato di paleontologia cui \u00e8 stato dedicato il nome di questa nuova specie fossile, sono esposti al museo paleontologico di Bergamo."}
{"id": "1790144", "revid": "93503", "url": "https://it.wikipedia.org/wiki?curid=1790144", "title": "Fool Moon (romanzo)", "text": ""}
{"id": "1790146", "revid": "322321", "url": "https://it.wikipedia.org/wiki?curid=1790146", "title": "Mattino 5", "text": ""}
{"id": "1790149", "revid": "267607", "url": "https://it.wikipedia.org/wiki?curid=1790149", "title": "1 Mattina", "text": ""}
{"id": "1790150", "revid": "75435", "url": "https://it.wikipedia.org/wiki?curid=1790150", "title": "Profeti anteriori", "text": ""}
{"id": "1790152", "revid": "110157", "url": "https://it.wikipedia.org/wiki?curid=1790152", "title": "Phoenix (Zebrahead)", "text": "Phoenix \u00e8 il settimo album degli Zebrahead ed \u00e8 il successore di Broadcast to the World. L'album \u00e8 stato distribuito in Giappone nel luglio 2008, negli Stati Uniti d'America ed in Europa nell'agosto dello stesso anno ed in seguito pubblicato in Canada, Sud America e Australia."}
{"id": "1790155", "revid": "339392", "url": "https://it.wikipedia.org/wiki?curid=1790155", "title": "Terra di Canaan", "text": ""}
{"id": "1790160", "revid": "88740", "url": "https://it.wikipedia.org/wiki?curid=1790160", "title": "Kooperativo de Literatura Foiro", "text": "La Kooperativo de Literatura Foiro (in italiano traducibile come \"Cooperativa di Literatura Foiro\"; spesso abbreviata in LF-koop) \u00e8 una cooperativa attiva nel movimento esperantista.\nStoria.\nFu fondata a La Chaux-de-Fonds, in Svizzera, il 30 maggio 1980, allo scopo di produrre e immettere sul mercato lavori e opere culturali in lingua esperanto.\nNacque come evoluzione naturale della redazione della rivista letteraria \"Literatura Foiro\", fondata a Milano dal circolo letterario \"La Patrolo\" nel giugno 1970. Grazie ad essa, le attivit\u00e0 della redazione della rivista si estesero ad altre branche, fra cui la pubblicazione di libri, il teatro, la promozione di concorsi letterari. La crescita del numero di membri e l'aumento delle attivit\u00e0 rese necessaria la fondazione di un'associazione senza fini di lucro.\nOggigiorno \u00e8 principalmente nota per le pubblicazione delle importanti riviste esperantiste \"Literatura Foiro\" e \"Heroldo de Esperanto\".\nAttivit\u00e0.\nLe attivit\u00e0 iniziali della LF-koop erano la pubblicazione di riviste, di libri, l'organizzazione di congressi, la produzione di materiale sonoro e l'organizzazione del premio letterario \n\"La Verko de la Jaro\". Si aggiunsero in seguito la produzione di film, l'attivit\u00e0 teatrale e il mantenimento di sale da esibizione."}
{"id": "1790161", "revid": "27723", "url": "https://it.wikipedia.org/wiki?curid=1790161", "title": "Literatura foiro", "text": ""}
{"id": "1790164", "revid": "1305772", "url": "https://it.wikipedia.org/wiki?curid=1790164", "title": "Carlo Borromeo", "text": "Canonizzato nel 1610 da papa Paolo V a soli 26 anni dalla morte, san Carlo \u00e8 considerato tra i massimi riformatori della Chiesa cattolica nel XVI secolo, assieme a sant'Ignazio di Loyola e san Filippo Neri, nonch\u00e9 anima e guida della Controriforma cattolica. Tra le maggiori riforme da lui proposte e accettate dal Concilio di Trento, vi fu l'istituzione dei seminari per la formazione e l'educazione dei presbiteri.\n\"In un secolo in cui l'altezza media degli uomini non superava il metro e sessantacinque, Carlo Borromeo era alto pi\u00f9 di un metro e ottanta\"; cos\u00ec lo descrive Federico Rossi di Marignano: non solo era molto alto, ma era anche di corporatura robusta. San Carlo osservava la raccomandazione di Ambrogio e di Agostino di digiunare e destinare ai bisognosi il denaro risparmiato. Negli ultimi anni di vita, secondo l'uso ecclesiastico antico, consumava un solo pasto al giorno, dopo il vespro. Si dice per\u00f2 che, pur tralasciando cibi costosi e preferendo il semplice pane, l'assumesse \u00abin assai quantit\u00e0\u00bb.\nCarlo Borromeo port\u00f2 sempre la barba, anche se la vasta iconografia seicentesca lo raffigura spesso glabro; cominci\u00f2 infatti a radersi solo nel 1576, al tempo della prima grande peste, e mantenne il volto rasato in segno di penitenza durante gli ultimi otto anni di vita. Nipote del papa (la madre Margherita de' Medici di Marignano era sorella di Papa Pio IV, al secolo Gian Angelo de' Medici), il Borromeo fu da lui nominato cardinale e segretario privato quando aveva poco pi\u00f9 di vent'anni. In tale veste il giovane Carlo partecip\u00f2 ai lavori del Concilio di Trento, divenendone protagonista proprio nel periodo conclusivo.\nDopo la morte dello zio, nel 1566 Carlo Borromeo si trasfer\u00ec da Roma a Milano, attuando nella diocesi ambrosiana i dettami tridentini e vivendo in ascetica povert\u00e0. Dedic\u00f2 la sua azione pastorale alla cura delle anime e alla moralizzazione dei costumi, promuovendo oltre al culto \u00abinteriore\u00bb anche il culto \u00abesteriore\u00bb \u2013 riti liturgici, preghiere collettive, processioni\u00a0\u2013 ravvivando in tal modo la fede, l'identit\u00e0 e la coesione sociale soprattutto dei ceti pi\u00f9 popolari. Riform\u00f2 la diocesi, nella quale la disciplina ecclesiastica era \u00abdel tutto persa\u00bb, perch\u00e9 da quasi un secolo gli arcivescovi titolari, risiedendo altrove, l'avevano abbandonata a s\u00e9 stessa limitandosi a goderne le rendite.\nCarlo affront\u00f2 \u00abcontrasti tanto grandi [...] et da persone tanto potenti che havriano impaurito ogni grand'animo\u00bb. Nell'attuare i decreti tridentini il Borromeo si espose infatti alla reazione di coloro che vedevano lesi i propri privilegi: fu contrastato dai governatori spagnoli e dal Senato milanese, minacciato con i bastoni dai frati minori osservanti, aggredito con le spade dai canonici di Santa Maria della Scala, minacciato dalle monache di Sant'Agostino, vilipeso da quelle di Lecco e colpito con una archibugiata alla schiena da un sicario dell'ordine degli umiliati.\nBiografia.\nI primi anni.\nFiglio di Giberto II Borromeo, conte di Arona, e di Margherita Medici di Marignano (1510-1547), sorella di papa Pio IV, Carlo Borromeo era il giovane rampollo della nobile e potente famiglia lombarda dei Borromeo. Nacque il 2 ottobre 1538, di venerd\u00ec, tra le 8 e le 9 di mattina, nella Rocca di Arona, nella stanza detta all'epoca \"dei Tre Laghi\" e oggi detta \"di san Carlo\" in suo onore. Venne battezzato poco dopo nella chiesa parrocchiale di Arona.\nStudi\u00f2 a Milano materie umanistiche sotto la guida di frate Giacomo Merula e poi diritto canonico e civile all'universit\u00e0 di Pavia sotto la guida del futuro cardinale Francesco Alciato; l\u00ec si laure\u00f2 \"in utroque iure\" il 6 dicembre 1559 e nel 1564 vi cre\u00f2 una struttura residenziale per studenti universitari di scarse condizioni economiche ma con elevati livelli di preparazione e attitudine allo studio; l'istituto prese da lui il nome di Almo Collegio Borromeo, oggi fra i collegi pi\u00f9 antichi d'Italia, il secondo pi\u00f9 antico a Pavia (secondo solo al Collegio Castiglioni Brugnatelli), nonch\u00e9 uno dei pi\u00f9 prestigiosi collegi storici pavesi.\nA Milano ricevette l'abito clericale (pur senza essere ancora ordinato sacerdote) e la tonsura per mano del vescovo di Lodi, Giovanni Simonetta, il 13 ottobre 1547. All'et\u00e0 di circa dodici anni, per rinuncia di suo zio Giulio Cesare Borromeo, ottenne in affidamento l'abbazia di San Leonardo di Siponto nella provincia di Manfredonia, con l'ufficio e la dignit\u00e0 di abate commendatario, il reddito della quale fu da lui devoluto interamente per la carit\u00e0 verso i poveri. Divenne nel contempo anche commendatario delle abbazie dei Santi Felino e Graziano ad Arona (20 novembre 1547), di San Silano di Romagnano (10 maggio 1558) e priore commendatario di Santa Maria di Calvenzano (8 dicembre 1558).\nNel 1558 mor\u00ec suo padre. Pur avendo un fratello maggiore, il conte Federico Borromeo, a Carlo fu richiesto dai parenti di prendere il controllo degli impegnativi affari di famiglia.\nA Roma presso la corte dello zio Pio IV e il cardinalato.\nIl 25 dicembre 1559 lo zio materno, Giovan Angelo Medici di Marignano, venne eletto papa con il nome di Pio IV e chiam\u00f2 a Roma i suoi nipoti Federico e Carlo Borromeo per renderli suoi stretti collaboratori nell'amministrazione degli affari della chiesa. Il 13 gennaio 1560 Carlo venne nominato protonotario apostolico partecipante e referendario della corte papale. Il 22 gennaio successivo venne ammesso quale membro della consulta per l'amministrazione dello Stato Pontificio entrando cos\u00ec nel pieno della gestione statale e \"laica\" dei possedimenti del papa. Dal 27 gennaio di quello stesso anno divenne anche abate commendatario di Nonantola, San Gallo di Moggio, Follina, Santo Stefano del Corno, una in Portogallo e una nelle Fiandre.\nNel concistoro del 31 gennaio 1560, venne subito creato dallo zio cardinale diacono e ricevette la berretta e il titolo dei Santi Vito e Modesto il 14 febbraio successivo. Venne nominato amministratore dell'arcidiocesi di Milano dal 7 febbraio di quello stesso anno e quindi legato pontificio a Bologna e in Romagna per due anni dal 26 aprile 1560. Il 4 settembre del 1560 opt\u00f2 per il titolo cardinalizio di San Martino ai Monti.\nOrientato ormai definitivamente alla carriera ecclesiastica per convenienza e orientamento personale, inizi\u00f2 il proprio percorso presbiteriale ricevendo il suddiaconato e il diaconato il 21 dicembre 1560 direttamente dal pontefice e poco dopo venne nominato Segretario di Stato, una delle massime cariche nell'amministrazione dello Stato della Chiesa. Dal 1\u00ba giugno 1561 venne nominato governatore di Civita Castellana e di Ancona, nonch\u00e9 proclamato cittadino onorario di Roma. Nel 1562 fond\u00f2 l'Accademia Vaticana, di ispirazione arcadica, e dal 1\u00ba dicembre di quello stesso anno divenne governatore di Spoleto e membro del Sant'Uffizio.\nNel 1562 Federico mor\u00ec improvvisamente e quindi a Carlo fu consigliato di lasciare l'ufficio ecclesiastico, di sposarsi e avere dei figli, per non estinguere la dinastia familiare, ma Carlo prefer\u00ec proseguire la propria missione ecclesiastica e il 4 settembre 1563 venne ordinato sacerdote per mano del cardinale Federico Cesi nella basilica romana di Santa Maria Maggiore. Eredit\u00f2 comunque il titolo di principe di Orta, che spettava alla sua famiglia.\nL'ordinazione episcopale e i lavori per il Concilio di Trento.\nCarlo Borromeo sfrutt\u00f2 la propria influenza come segretario di Stato pontificio per riaprire il Concilio di Trento al quale prese parte direttamente nelle sessioni del 1562-1563, i cui decreti finali vennero confermati dal pontefice nel concistoro del 26 gennaio 1564.\nDurante queste ultime delicate fasi, il Borromeo intervenne direttamente perorando la causa cristiana nella visione della messa come vero e proprio sacrificio di Cristo riproposto a ogni celebrazione, contrastando la visione protestante secondo la quale l'eucaristia sarebbe soltanto un memoriale dell'ultima cena.\nSempre su impulso di Carlo Borromeo vennero approvati i decreti relativi agli ordini sacri e all'istituzione dei seminari, giungendo a toccare temi importanti e molto sentiti all'epoca come il valore del matrimonio e il celibato sacerdotale, pratica a cui il cardinale diede largo spazio personale.\nIntanto il 7 dicembre 1563 era stato consacrato vescovo nella Cappella Sistina per mano del cardinale Giovanni Antonio Serbelloni, assistito da Tolomeo Gallio, arcivescovo di Manfredonia, e da Felice Tiranni. Poco dopo divenne presidente della commissione di teologi incaricati dal papa sul finire dell'anno di elaborare il \"Catechismus Romanus\" assieme a grandi personaggi della controriforma come San Pietro Canisio, San Turibio da Mogrovejo e San Roberto Bellarmino; lavor\u00f2 nel contempo per la revisione del messale e del breviario nonch\u00e9 della musica da utilizzarsi durante la messa, supportando in quest'ultima ottica la carriera del milanese Orfeo Vecchi.\nPreconizzato arcivescovo di Milano il 12 maggio 1564 (dove gi\u00e0 svolgeva la funzione di amministratore apostolico per conto dello zio), incontr\u00f2 in questa nomina l'opposizione di Ippolito II d'Este che gi\u00e0 aveva svolto nella diocesi la carica di amministratore e che sembrava il candidato favorito a succedere come arcivescovo effettivo dopo la salita al soglio pontificio di Giovanni Angelo Medici di Marignano.\nIl Borromeo, a ogni modo, venne poco dopo nominato governatore di Terracina (3 giugno) e arciprete della basilica romana di Santa Maria Maggiore (ottobre 1564). Opt\u00f2 quindi per il titolo presbiterale di Santa Prassede (17 novembre 1564) e gli venne garantito dal pontefice il titolo di conte palatino. Prefetto della Sacra Congregazione per il Concilio di Trento, mantenne la carica dal 1564 al settembre del 1565 quando venne nominato legato a Bologna nonch\u00e9 vicario generale spirituale per tutta l'Italia (17 agosto 1565). Penitenziere maggiore dal 7 novembre del 1565, rimase in questa carica sino al 12 dicembre 1572.\nPur con la morte dello zio pontefice nel 1565, rimase uno dei principali personaggi influenti nella chiesa: prese parte al conclave del 1565-1566 che elesse Pio V; lasci\u00f2 il conclave poco dopo l'elezione del papa a causa di un malessere, ma chiese al nuovo pontefice di prendere il nome pontificale di Pio.\nL'opera riformatrice come arcivescovo di Milano.\nNel 1560 Pio IV assegn\u00f2 a Federico Borromeo (nonno di Carlo Borromeo, da non confondere con suo cugino) il marchesato di Oria (nell'antica Terra d'Otranto, ora in provincia di Brindisi) che pass\u00f2 nel 1563 a Carlo. Questi nell'estate del 1569 lo vendette al Re di Napoli per 40.000 ducati e coi proventi aiut\u00f2 le persone meno abbienti di Milano durante la terribile carestia del 1569. Dopo la morte dello zio papa, nel 1566, lasciata la corte pontificia, prese possesso dell'arcidiocesi di Milano, nella quale da circa ottant'anni mancava un arcivescovo residente e nella quale si era radicata una situazione di pesante degrado. Fu questa l'occasione per Carlo di sperimentare le nuove norme del concilio di Trento e Milano si presentava ai suoi occhi un ottimo esempio per l'Italia e il mondo intero: in breve tempo ristabil\u00ec la disciplina nel clero, negli ordini religiosi maschili e femminili, dedicandosi al rafforzamento della moralit\u00e0 dei sacerdoti e alla loro preparazione religiosa fondando, secondo le direttive del Concilio tridentino, i primi seminari: il seminario maggiore di Milano, il seminario elvetico e altri seminari minori. Per la sua opera riformatrice si serv\u00ec anche dell'opera degli ordini religiosi (gesuiti, teatini, barnabiti), fondando la congregazione degli Oblati di Sant'Ambrogio (1578).\nNegli anni del suo episcopato, dal 1566 al 1584, si dedic\u00f2 alla diocesi milanese costruendo, rinnovando e promuovendo chiese (tra le pi\u00f9 rilevanti i santuari di dell'Addolorata a Rho, della Beata Vergine dei Miracoli di Corbetta, del Sacro Monte di Varese, oltre a San Fedele a Milano e alla chiesa della Purificazione di Maria Vergine in Traffiume); si impegn\u00f2 nelle visite pastorali; cur\u00f2 la stesura di norme importanti per il rinnovamento dei costumi ecclesiastici, pubblicando le \"Instructiones fabricae et supellectilis ecclesiasticae\". Instancabile visitatore, la sua azione pastorale fu minuziosa e si apprest\u00f2 a visitare anche i borghi pi\u00f9 remoti della sua arcidiocesi, allargandosi anche all'istruzione del laicato con la fondazione di scuole e collegi (quello di Brera, affidato ai gesuiti, o il Borromeo di Pavia). Tra i suoi grandi meriti vi fu quello di obbligare i parroci delle parrocchie del milanese a tenere dei registri aggiornati e precisi circa i battesimi, i matrimoni e le morti dei fedeli, uno dei primissimi passi al mondo nel tentativo di stabilire i diretti antenati delle moderne anagrafi.\nLe riforme da lui promosse nell'arcidiocesi di Milano vennero raccolte nei cosiddetti \"Acta Ecclesiae Mediolanensis\".\nSi impegn\u00f2 in opere assistenziali in occasione di una durissima carestia nel 1569-70 e, soprattutto nel periodo della terribile peste del 1576-1577, detta anche \"peste di San Carlo\". Assai noto \u00e8 l'episodio della processione organizzata dal santo per chiedere l'intercessione affinch\u00e9 il morbo si placasse, fatta a piedi nudi, con in mano la reliquia del santo chiodo inserita in una croce lignea appositamente costruita.\nPapa Gregorio XIII gli garant\u00ec i permessi necessari per stabilire la congregazione degli oblati di Sant'Ambrogio il 26 aprile 1578 e fu lui a celebrare la prima comunione di Luigi Gonzaga, futuro santo gesuita, il 22 luglio 1580.\nDurante gli anni della sua reggenza della cattedra episcopale milanese, molti inglesi cattolici lasciarono la patria d'origine alla volta dell'Italia a causa delle persecuzioni religiose perpetrate dalla regina protestante Elisabetta I. Il Borromeo ricevette proprio in questa occasione i gesuiti Edmund Campion e Ralph Sherwin a Milano nel 1580, ai quali concesse udienza ogni giorno per otto giorni prima della loro partenza alla volta dell'Inghilterra con l'intento di tornare a evangelizzare. Promosse largamente il culto di San John Fisher il quale, assieme a san Tommaso Moro, era stato uno dei martiri per la fede cattolica sotto il regno di Enrico VIII.\nAttuando nella diocesi di Milano la riforma tridentina si scontr\u00f2 con le resistenze dei governatori spagnoli, del senato e dei nobili..\nDiversi storici, tra i quali Marco Formentini danno un giudizio fortemente negativo sull'operato di Carlo Borromeo. Il Formentini nella sua opera \"La dominazione spagnuola in Lombardia\" sostiene la tesi secondo la quale la decadenza economica di Milano e della Lombardia siano state acuite dall'attuazione, da parte di Carlo (in contrasto con le autorit\u00e0 municipali, ma spesso con il beneplacito delle autorit\u00e0 spagnole), di un programma politico di ispirazione gesuitica, avente il fine di attuare la Controriforma sino alle sue estreme conseguenze. Milano avrebbe quindi rappresentato un esperimento sociale, nel quale, con misure sempre pi\u00f9 restrittive, il campo dell'iniziativa economica e individuale diveniva sempre pi\u00f9 angusto e malagevole.\nLa soppressione degli Umiliati.\nPer ordine di Pio V procedette alla riforma del potente ordine religioso degli Umiliati le cui idee si erano distanziate dalla Chiesa cattolica approssimandosi verso posizioni protestanti e calviniste. Quattro membri di quest'ordine attentarono alla sua vita. Uno di loro, il diacono Gerolamo Donati, detto il Farina (originario di Astano, Svizzera)), con la promessa di ricevere 40 scudi d'oro, gli spar\u00f2 un colpo di archibugio nella schiena il 22 ottobre 1569, mentre Carlo Borromeo era inginocchiato a pregare nella cappella dell'arcivescovado. Il colpo lo fer\u00ec solo leggermente e in ci\u00f2 si vide un evento miracoloso. Nella causa di canonizzazione del Borromeo si cita: \u00abe circa mezz'ora di notte (verso le 22) va il manigoldo nell'Arcivescovado, e ritrovando il Cardinale inginocchiato nell'oratorio con la sua famiglia in oratione, secondo il suo solito, gli spar\u00f2 nella schiena un archibuggio carico di palla e di quadretti, i quali perdendo la forza nel toccar le vesti non fecero a lui offesa veruna, eccetto che la palla, che colp\u00ec nel mezzo della schiena: vi lasci\u00f2 un segno con alquanto tumore (gonfiore)\u00bb. Il momento cruciale dell'attentato \u00e8 stato immortalato in un'opera del Fiammingo. \nCarlo non avrebbe voluto che i suoi attentatori fossero perseguiti, ma le autorit\u00e0 civili e un inquisitore inviato a Milano da papa Pio V procedettero secondo le leggi civili ed ecclesiastiche. Quattro responsabili dell'attentato alla sua vita furono arrestati e giustiziati nell'odierna piazza dei Mercanti il 2 agosto 1570 secondo le leggi in vigore e il Donati sepolto in San Giovanni Decollato alle Case Rotte. L'ordine degli Umiliati fu soppresso e i beni furono devoluti ad altri ordini; in particolare, i possedimenti a Brera furono assegnati ai Gesuiti e furono finanziate opere religiose come le costruzioni del collegio Elvetico e della chiesa di San Fedele.\nInquisizione e persecuzione dei protestanti svizzeri.\nNonostante le Diete di Ilanz del 1524 e del 1526 avessero proclamato la libert\u00e0 di culto nella Repubblica delle Tre Leghe in Svizzera, egli combatt\u00e9 il protestantesimo nelle valli svizzere, imponendo rigidamente i dettami del Concilio di Trento.\nNella sua visita pastorale in Val Mesolcina in Svizzera fece arrestare per stregoneria oltre 150 persone. Dopo le torture quasi tutti abbandonarono le fede protestante, salvandosi cos\u00ec la vita; 12 donne e il prevosto furono invece condannati al rogo nel quale furono gettati a testa in gi\u00f9..\nCon l'intento di rispondere alle sempre crescenti pressioni della riforma protestante, il Borromeo incoraggi\u00f2 Ludwig Pfyffer nello sviluppo della sua Lega d'Oro (\"Goldener Bund\", definita anche Lega Borromeiana), ma non ne vide la formazione che ebbe luogo ufficialmente nel 1586. Con base a Lucerna, essa si impegnava a giudicare e a espellere gli eretici, ma cre\u00f2 non pochi problemi all'amministrazione civile della confederazione elvetica, in particolare nell'Appenzello.\nLa morte, la canonizzazione e la venerazione.\nScampato alla peste, fu comunque indebolito in salute negli ultimi suoi anni e rimase in cura costante del suo medico personale Bartolomeo Assandri. Il 2 novembre 1584, l'arcivescovo Borromeo, febbricitante e di ritorno da una visita pastorale sul Lago Maggiore, torn\u00f2 a Milano scendendo il Naviglio Grande, a bordo del famoso \"Barchett\" di Boffalora. Sost\u00f2 quindi a Cassinetta di Lugagnano (dove una statua lo ricorda) e a Corsico, per riprendersi dalla febbre alta, in localit\u00e0 Guardia di Sotto e qui venne eretta un'edicola in ricordo. Prosegu\u00ec quindi il viaggio verso Milano, su una lettiga. Nonostante il trasporto in barella, la febbre, sempre pi\u00f9 alta, lo spense per sempre, all'et\u00e0 di soli 46 anni, la sera del 3 novembre 1584 a Milano, gli era accanto il suo collaboratore, il vescovo gallese Owen Lewis; essendo spirato dopo il tramonto (precisamente alle 20.30), secondo l'uso del tempo venne considerato il giorno 4 come sua ricorrenza.\nIl 7 novembre successivo, il cardinale Nicol\u00f2 Sfondrati, vescovo di Cremona, poi papa col nome di Gregorio XIV, celebr\u00f2 la prima messa in suffragio dell'anima del defunto arcivescovo; l'orazione funebre \"In morte e sopra il corpo dell'Illustrissimo Carlo Borromeo, cardinale di santa Prassede et arcivescovo di Milano\" venne tenuta da Francesco Panigarola, futuro vescovo di Asti. Lo stesso pontefice in carica espresse la sua profonda tristezza per la perdita del devoto prelato nel concistoro del 14 novembre del 1584. Il cardinale Valerio da Verona scrisse di lui che il Borromeo \u00abfu un esempio di virt\u00f9, un esempio per i suoi fratelli cardinali di vera e autentica nobilt\u00e0\u00bb. Il cardinale Cesare Baronio lo defin\u00ec \u00abun secondo Ambrogio, la cui morte prematura, lamentata da tutti gli uomini di buon comando, ha inflitto una grave perdita alla Chiesa\u00bb.\nNel suo testamento, Carlo Borromeo nomin\u00f2 suo erede universale l'Ospedale Maggiore di Milano. Dopo la sua morte, il suo corpo venne deposto nella cripta del duomo di Milano dove ancora oggi si trova, mentre il suo cuore venne simbolicamente conservato nella basilica dei santi Ambrogio e Carlo al Corso a Roma, dietro l'altare maggiore.\nNonostante si ritenga che Carlo Borromeo sia stato beatificato, nel 1602 non vi fu in realt\u00e0 alcuna beatificazione anche se da quell'anno venne usato per riferirsi a lui il termine beato, fu canonizzato il 1\u00ba novembre 1610 da Paolo V (Camillo Borghese); la ricorrenza cade il 4 novembre. Assieme ad Anselmo di Lucca \u00e8 uno dei due cardinali nipoti a essere stato canonizzato.\nNel terzo centenario della canonizzazione, il 26 maggio 1910 papa Pio X scrisse l'enciclica \"Editae Saepe\" in cui celebr\u00f2 la memoria e l'opera apostolica e dottrinale di Carlo Borromeo. \u00c8 considerato patrono dei seminaristi, dei direttori spirituali e dei capi spirituali, protettore dei frutteti di mele; si invoca contro le ulcere, i disordini intestinali, le malattie dello stomaco; \u00e8 patrono della Lombardia, del Canton Ticino, di Monterey in California, di Sal\u00f2, di Portomaggiore (Ferrara), di Rocca di Papa (Roma), di Casalmaggiore (Cremona), Nizza Monferrato (Piemonte), di Castelgerundo (Lodi), Acquarica del Capo (Lecce) e compatrono di Francavilla Fontana in Puglia e di Forenza in Basilicata.\nTra le chiese pi\u00f9 famose dedicate a san Carlo Borromeo citiamo la romana San Carlo alle Quattro Fontane, eseguita su disegno di Francesco Borromini, la chiesa di San Carlo al Lazzaretto di Milano progettata da Pellegrino Tibaldi e la Karlskirche di Vienna, progettata da Johann Bernhard Fischer von Erlach.\nSan Carlo \u00e8 spesso raffigurato con degli emblemi caratteristici come il suo motto personale \"Humilitas\" (umilt\u00e0) e spesso \u00e8 raffigurato con gli abiti cardinalizi, benedicente o nell'atto di comunicare gli appestati. Tra le caratteristiche fisiche che lo rendono inconfondibile nei ritratti anche d'epoca ritroviamo un naso molto pronunciato. Tra le opere pittoriche di maggior pregio che raffigurano il Borromeo, ricordiamo la serie dei \"Quadroni di San Carlo\", esposti ogni anno da novembre a dicembre nel duomo di Milano, grandi tele a firma di alcuni tra i pi\u00f9 famosi artisti del primo barocco lombardo milanese tra cui il Cerano, il Morazzone e Giulio Cesare Procaccini.\nLa sua figura \u00e8 presente in tutto il mondo cattolico, ma ha avuto particolare fortuna soprattutto oltreoceano, tanto che i sincretismi afroamericani lo hanno identificato con alcuni loa del vudu: Carlo Borromeo \u00e8 infatti Ogun Balindjo e Azaca ad Haiti, e soprattutto Candelo Cedif\u00e9 a Santo Domingo e a Porto Rico.\nCarlo Borromeo e le donne.\nNell'esercizio della sua attivit\u00e0 pastorale Carlo incontr\u00f2 molte donne, tuttavia tratt\u00f2 sempre con esse con molta prudenza, sia per evitare insinuazioni, sia perch\u00e9 intendeva mantenere il voto di castit\u00e0, sfuggendo possibili tentazioni. Pertanto, quando era necessario parlare con persone di sesso femminile, Borromeo faceva sempre in modo che fossero presenti testimoni, preferibilmente ecclesiastici, e che il colloquio avvenisse, come ricord\u00f2 il suo segretario Gerolamo Castano \u00abin loco pi\u00f9 publico che poteva [...] et non si tratteneva se non quel manco tempo che poteva, trattando se non di quelle cose che erano necessarie\u00bb.\nNel processo di canonizzazione i contemporanei dettero l'appellativo di 'Castissimo' a Carlo Borromeo per la sua tenacia nella virt\u00f9 della castit\u00e0 e della verginit\u00e0 consacrata. In giovent\u00f9 aveva gettato a terra un suo vecchio servitore, reo di avergli fatto accomodare una donna nel suo letto pensando di fargli cosa gradita e non immaginando la reazione del giovane signore.\nCarlo Borromeo rimase terribilmente sconvolto anche imbattendosi nell'immagine della \"Leobissa\", moglie del Barbarossa o imperatrice di Costantinopoli (secondo le diverse leggende), dai Milanesi per scherno effigiata nuda nella pietra e in atto di radersi come usavano le prostitute. Quell'immagine aveva da secoli partecipato, con la sua familiare immobile presenza, a tutto lo scorrere della vita cittadina. Nel vederla incombente a gambe larghe dall'arco di Porta Tosa, il santo si sent\u00ec beffato e annichilito: \u00abil Castissimo, in tutta la sua vita non volendo parlar mai con donna alcuna, anche se gli fosse stretta parente\u00bb (padre Grattarola).\nCuriosit\u00e0.\nDa giovane suonava liuto e violoncello, amava il fasto, la caccia, le feste e gli scacchi, ma la morte improvvisa del fratello primogenito lo indusse a cambiare vita e diventare sacerdote, conducendo una vita morigerata per il resto dei suoi giorni.\nFond\u00f2 l\"'Accademia delle Notti vaticane\", i cui membri erano sia autorit\u00e0 ecclesiastiche sia laici, che si riunivano per discutere della riforma dei costumi in un'ottica cristiana.\nIl Sancarlone.\nLa figura di san Carlo Borromeo \u00e8 oggi ricordata con uno straordinario monumento, unico nel suo genere: una gigantesca statua posta ad Arona, sul Lago Maggiore e chiamata popolarmente \"il Sancarlone\" per le enormi dimensioni che la contraddistinguono e che la rendono visibile anche a lunga distanza. Nelle intenzioni della citt\u00e0 di Arona, essa avrebbe dovuto essere il culmine di un Sacro Monte a lui intitolato, ma mai completato.\nLa statua, alta 23 metri, in lamina di rame fissata con rivetti, su un'anima in muratura al cui interno \u00e8 possibile accedere, ha ispirato la tecnica di costruzione della Statua della libert\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1790170", "revid": "2146488", "url": "https://it.wikipedia.org/wiki?curid=1790170", "title": "Taodue", "text": "Taodue \u00e8 una societ\u00e0 di produzione televisiva e cinematografica italiana, specializzata nella fiction televisiva, di propriet\u00e0 del gruppo Mediaset."}
{"id": "1790174", "revid": "31886", "url": "https://it.wikipedia.org/wiki?curid=1790174", "title": "Sonny Mayo", "text": "Biografia.\nFondatore degli Snot, abbandona il gruppo nel maggio 1998; entra nella band hardcore punk Amen,dove militer\u00e0 fino al 2003, senza esserne tuttavia un membro ufficiale. Nel 2003 entra negli Hed P.E., gruppo rap metal, e partecipa al tour per il loro terzo album \"Blackout\".\nNel maggio 2005 riceve una telefonata da Morgan Rose, batterista dei Sevendust, che gli chiede di sostituire Clint Lowery; con i Sevendust pubblicher\u00e0 \"Next\" (2005), \"Alpha\" (2007) e \"Chapter VII, Hope and Sorrow\" (2008), prima del ritorno di Clint Lowery alla chitarra.\nMayo ha inoltre registrato le parti di chitarra in \"Hard to swallow\" (1998), album del rapper texano Vanilla Ice. Tra le sue band giovanili meritano attenzione gli MF Pitbulls e i Silence; con quest'ultima realizz\u00f2 un CD e riscosse un discreto successo.\nStile.\nSoprattutto nei Sevendust, Mayo ha uno stile tipicamente heavy, caratterizzato da assoli virtuosi, totalmente diverso dallo stile di Lowery, pi\u00f9 semplice e diretto, di scuola nu metal. A differenza di molti chitarristi del genere, Mayo riesce ad alternare lo stile duro e diretto della nuova corrente metal agli assoli tecnici e potenti del thrash metal; uno stile simile lo si pu\u00f2 trovare in Dan Donegan, chitarrista dei Disturbed."}
{"id": "1790175", "revid": "767487", "url": "https://it.wikipedia.org/wiki?curid=1790175", "title": "La Patrolo", "text": "La Patrolo (in lingua italiana \"La Pattuglia\") \u00e8 stato un cenacolo letterario italiano attivo nella comunit\u00e0 esperantofona. Fra i suoi scopi vi era quello di avvicinare gli esponenti della letteratura esperanto e il mondo letterario italiano.\nStoria.\nIl circolo fu fondato a Milano nel maggio 1969 da Giorgio Silfer e Manuela Bottiglioni. Quasi subito registr\u00f2 anche le adesioni di Carlo Minnaja e Nicolino Rossi.\nAl suo apogeo, il gruppo comprendeva sette autori: Tazio Carlevaro, Clelia Conterno Guglielminetti, Gianluigi Gimelli, Carlo Minnaja, Gaudenzio Pisoni, Nicolino Rossi e Giorgio Silfer. Rossi e Carlevaro assunsero, uno di seguito all'altro, la direzione del gruppo.\nPoesie di Conterno, Gimelli, Rossi e Silfer furono musicate da Gianfranco Molle nella musicassetta \"La poezio de La Patrolo\", pubblicata da LF-koop nel 1980.\nIl circolo letterario fond\u00f2 nel 1970 l'importante rivista letteraria \"Literatura Foiro\", tuttora attiva con periodicit\u00e0 bimestrale; produsse inoltre alcuni libri, promosse attivit\u00e0 teatrali e organizz\u00f2 premi letterari.\n\"La Patrolo\" si sciolse nel 1979, dando vita alla \"Cooperativa di Literatura Foiro\" (LF-koop) e trasferendo a questa societ\u00e0, registrata in Svizzera ma con filiali in Italia, Finlandia e Svezia, ogni proprio avere e propriet\u00e0 intellettuale."}
{"id": "1790176", "revid": "27723", "url": "https://it.wikipedia.org/wiki?curid=1790176", "title": "LF-koop", "text": ""}
{"id": "1790179", "revid": "125616614", "url": "https://it.wikipedia.org/wiki?curid=1790179", "title": "Rosetum", "text": "Inaugurato nel 1957 da Maria Callas, Rosetum \u00e8 l\u2019unico Centro Francescano Culturale Artistico presente in Italia. Adiacente al convento cappuccino di piazzale Velasquez, \u00e8 sovrinteso dalla Provincia dei Frati Minori Cappuccini di Lombardia.\nIl nome del Centro \u00e8 ispirato al miracolo delle rose senza spine riguardante San Francesco. Si narra che una notte del 1216, presso la chiesa di Santa Maria degli Angeli ad Assisi, Francesco si sia sentito improvvisamente assalito dal demonio: per chiedere con pi\u00f9 forza a Dio che scacciasse quelle tentazioni, si strapp\u00f2 le vesti e si tuff\u00f2 nel mezzo di un folto roseto che aveva visto l\u00ec vicino. Le aguzze spine ferirono profondamente il viso e il corpo del poverello, ma da allora quel roseto \u2013 che da ben 8 secoli si ammira nel giardino di Santa Maria degli Angeli \u2013 non ha avuto pi\u00f9 spine e rifiorisce ogni anno.\nNella rievocazione di tale episodio sta il significato metaforico del nome di questo centro culturale: chi frequenta il Rosetum trova una strada per approfondire il bene e la pace che tutti desideriamo.\nRosetum si ispira al carisma di Francesco d\u2019Assisi: sulla fratellanza universale, sulla cura del creato come casa comune e sulla ricerca di Dio, San Francesco ha fondato l\u2019ordine religioso dei Frati Minori, ma ha ispirato altres\u00ec un modo di essere, una scuola di pensiero e di vita caratterizzata dall\u2019esperienza del dono e della povert\u00e0, intesa come tensione ad essere liberi dal mondo.\nNon solo del pane l\u2019uomo ha sempre bisogno, ma anche di ci\u00f2 che lo eleva, che gli fa prendere consapevolezza del significato di se stesso e della realt\u00e0. In una parola, per vivere l\u2019uomo ha bisogno anche della cultura, le cui varie manifestazioni \u2013 le cosiddette Arti \u2013 rappresentano la necessit\u00e0 dello spirito umano di collocare la persona al di sopra delle realt\u00e0 puramente materiali, diventando cos\u00ec una strada che pu\u00f2 condurre fino a Dio.\nDa qui le numerose attivit\u00e0 di carattere musicale, teatrale, artistico e letterario di Rosetum.\nOrigini del Rosetum. Note urbanistiche sull'area.\nIl convento prende le sue origini in una zona della attuale periferia di Milano che \u00e8 stata interessata dallo sviluppo dei piani urbanistici tra la fine del XIX ed il XX secolo.\n&lt;br&gt;Dal punto di vista urbanistico la zona del \u00abRosetum\u00bb \u00e8 caratterizzata dalla piazza Velasquez sulla quale convergono diverse vie. In particolare via Rubens e via Rembrandt ricalcano il vecchio percorso della \"strada provinciale Vercellese\" (poi strada Postale per Novara) che si stacca dalla omonima porta della citt\u00e0 di Milano. \n&lt;br&gt;Da questo percorso storico, nella zona del Rosetum, originariamente si staccava un piccolo sentiero che conduceva all'antichissima \"chiesetta di San Donato\" (gi\u00e0 strada Vercellese n.75). Qui \u00e8 documentata la presenza dell'arcivescovo Ariberto d'Intimiano il 13 luglio del 1023.\nEra l'unico resto di un ampio convento appartenuto ai Cappuccini Francescani che si erano sostituiti ai frati Antoniani che occupavano il sito dal 1700 circa.\nLo storico Piano Beruto del 1884, il primo vero piano urbanistico di Milano, traccia lo sviluppo della citt\u00e0 nella prima zona esterna alle mura spagnole. \nLa fascia di campagna \u00e8 chiaramente identificabile nel \"Rip. 8 Mand. VIII- Antichi villaggi e cascine di Porta Vercellina all'annessione dei Corpi Santi al Comune di Milano (8 giugno 1893)\". Qui troviamo le cascine \"Bolla\" (gi\u00e0 osteria di origini quattrocentesche) poco a nord la \"Bolletta\", la \"Caccialepore\" (XVI secolo), \"Molinazzo\" (XVII secolo), \"Gallarata\u2026\"\n&lt;br&gt;Per prendere in considerazione l'area del Rosetum dobbiamo attendere il nuovo piano Pavia-Masera redatto tra il 1909 ed il 1910. Su questa mappa si legge ancora chiaramente il tracciato della strada Vercellese, ma soprattutto si cominciano a delineare i nuovi quartieri, le piazze e le strade che formeranno il futuro assetto di questa parte di citt\u00e0. \u00c8 ben presente il sito del Rosetum con la chiesa ed i chiostri del convento.\nDal piano Pavia-Masera in poi \u00e8 storia recente di sempre maggiori ampliamenti ed urbanizzazioni. Si tratta del consueto sviluppo urbano con la sovrapposizione del nuovo tracciato viario sulle antiche lottizzazioni agricole e della successiva edificazione.\nLa chiesa di Santa Maria degli Angeli e San Francesco.\nLa chiesa di Santa Maria degli Angeli e San Francesco, nel quartiere detta anche \"Chiesa del Rosetum\", si affaccia su Piazza Velasquez. \nL'edificio \u00e8 in stile neogotico lombardo, risale al 1896 ed \u00e8 stato disegnato dall'architetto Cesare Nava.\nIn origine la chiesa era pensata a tre navate, ma per ragioni economiche venne poi ridimensionata ad una sola navata. \n\"\u00abIn accosto alla chiesa, oltre al convento dei Cappuccini e ad una capace salone Oratorio, havvi l'Istituto di Teologia che, coi primi, forma un solo corpo architettonico armonizzante con lo stile della chiesa\u00bb\" (Anselmi, 1932).\nLe origini del convento e del centro culturale.\nLa zona che potremmo definire ancora di campagna per le sue peculiarit\u00e0 era ricca di cascinali e l'arrivo di un gruppo di frati fu motivo di accoglienza per la popolazione locale: aggregazione e socializzazione furono i primi aspetti dell'insediamento del convento che vede la luce alla fine dell'Ottocento.\n&lt;br&gt;Nel 1897 si avvia la fabbrica per la costruzione della chiesa, dedicata a \"Santa Maria degli Angeli\" come quella di Assisi, nel rispetto del riferimento a San Francesco. La prima pietra del tempio \u00e8 posta dal Cardinal Ferrari.\nSe l'accoglienza dei poveri resta fondamento precipuo del convento, con l'Opera \"Pane di S. Antonio\", lentamente prende piede anche il Centro Culturale con il \"Ricreatorio S. Francesco\". Da questo momento vengono coinvolti i gruppi esistenti, la Giovent\u00f9 Francescana (GIFRA) e del Terzo Ordine Francescano. \n&lt;br&gt;Si arriva finalmente al 1957 quando viene ufficializzato il \"Centro Culturale\" che prende il nome di Rosetum. Anche in questo caso il riferimento al santo di Assisi \u00e8 primario nel richiamo al ricordo di San Francesco che si gett\u00f2 in un roseto spinoso per contrastare le tentazioni mondane. \n&lt;br&gt;Nel corso degli anni si sono succeduti diversi direttori del Rosetum: dal suo fondatore padre Vittricio Marbellini, a padre Odorico Mizzotti, per arrivare dopo padre Demetrio Patrini e padre Roberto Magnelli all'attuale referente, padre Marco Finco. \nRimane comunque l'idea originaria del Centro conventuale che raccoglie nello spirito francescano le diverse e attive realt\u00e0 della zona.\nRosetum, centro di cultura e di eventi artistici.\nLa musica e l'arte hanno sempre ricevuto una grande attenzione nell'ambito del Rosetum, Centro Artistico Culturale Francescano in Milano, come testimonia la ricca attivit\u00e0 lirica, concertistica e liturgico-corale che si ospita da numerose stagioni presso il teatro e presso la chiesa dei frati.\nDal 1987 il \"Centro Culturale Artistico Francescano Rosetum\" di Milano organizza un grande evento nel mese di settembre all'insegna di padre Pio. Tale evento ha ormai ottenuto il riconoscimento ufficiale quale \u00abFesta Cittadina di padre Pio\u00bb dal Comune di Milano. All'interno della realt\u00e0 della \u00abFesta Cittadina di padre Pio\u00bb la presenza musicale ha contribuito ad un particolare approfondimento sia sul versante spirituale, sia su quello culturale, di aggregazione e di socialit\u00e0.\n&lt;br&gt;Fondamentale resta poi l'attivit\u00e0 relativa alla musica sacra e liturgica, grazie anche alla presenza di un ottimo organo a canne meccanico (Tamburini).\nPittura escultura sono coltivate dal \"Gruppo Artistico Rosetum\", attivo per conferenze e vari corsi d'arti visive. La \"Galleria Velasquez\", nel sotterraneo della chiesa, completa le strutture culturali del Centro ospitando regolarmente mostre di pittura e di scultura.\nI Project.\nNell'ambito prettamente artistico del \"Centro Culturale Francescano\" lo spazio musicale \u00e8 una costante all'interno dei vari progetti connessi agli eventi del mese di settembre. Essenziale in questa realt\u00e0 il riferimento a \u00abProject\u00bb.\nPer evidenziare questo aspetto pregnante nel contesto del Rosetum dobbiamo citare il primo evento che si \u00e8 tenuto presso la Chiesa di Santa Maria degli Angeli nel 2005. Una semplice sequenza di letture di testi di padre Pio alternati ad alcuni brani musicali proposti all'organo quasi in forma di improvvisazione.\nQuesta formula, particolarmente apprezzata dal pubblico, si \u00e8 rivelata vincente sin dall'inizio ed ha portato, l'anno successivo, a predisporre un percorso ove testo e musica fossero direttamente correlati all'interno di un contenitore specifico.\nNel 2006 viene cos\u00ec costruita una serata dal titolo \u00abTutto di ognuno - L'Amore Perfetto nelle Lettere di San Pio da Pietrelcina e nelle Omelie di Papa Giovanni Paolo II\u00bb. Testi, immagini, musiche, ma anche una particolare \"\u00abdanza spirituale\u00bb\" che perde le sue origini nelle pi\u00f9 antiche espressioni di sacralit\u00e0 popolare.\nIl 21 settembre 2007 si mette in scena \u00abProject 1: che cosa \u00e8 l'uomo perch\u00e9 te ne curi\u00bb che intende essere un punto di arrivo (e nel contempo l'avvio di un progetto pluriennale) nel rapporto testo-musica.\nIl progetto nasce da un'idea di fra Roberto Magnelli con l'organizzazione di Claudio Elli e Antonio Ardito e la consulenza musicale di Marco Rossi. Si tratta di uno \"spettacolo dai connotati metateatrali nel quale interagiscono musica, canto, movimento danza, video e lettura scenica\". Nel contenitore troviamo cos\u00ec alcuni salmi e altri testi a fianco delle composizioni originali per organo e percussioni, ma anche le celebri versioni dei Salmi di padre Turoldo musicati da Bepi de Marzi per voci e strumenti. \u00c8 un evento che coinvolge e supera la dimensione religiosa che raccoglie il grande successo del pubblico.\n\u00abProject\u00bb diventa cos\u00ec una sorta di \"\u00abUn cammino di fede verso la porta del mito\u00bb\". Teatro e cammino di fede sono sempre stati nel mondo cattolico contrapposti per etica e spirito di realizzazione: l'interpretazione onirica del primo risuonava in contrasto con la sofferenza della seconda, il teatro addirittura \u00e8 stato per secoli considerato ente antitetico allo stesso senso comune di moralit\u00e0.\nSe col tempo gli attriti si sono smussati, il teatro ha continuato comunque ad essere inquadrato in un'accezione mondana di rappresentazione e in quanto tale avulso da qualsiasi valenza mistica o pi\u00f9 propriamente spirituale. L'anno scorso con Project 1 si \u00e8 voluto rompere questa barriera, a partire dalla scelta del luogo dello spettacolo: la chiesa. La chiesa quale contenitore sinergico di energia positiva, la chiesa in quanto tempio di Dio, la chiesa dove pi\u00f9 facilmente, parafrasando Carmelo Bene, l'attore si annulla per raggiungere direttamente la porta del mito al di l\u00e0 di qualsiasi rappresentazione scenica. Canto, salmi, musica, preghiera si sono condensati in una sfera metafisica, con \u201cdissoluzione\u201d degli interpreti nell'affermazione dei contenuti richiamati dal Verbo. Sullo sfondo, unici elementi esterni, ma di efficace ausilio al tema indicato dal salmo 8, alcune immagini dedicate al deserto, alla natura, ai muri del difficile cammino umano verso il divino, e la proiezione della scena del viaggio verso la \u201czona\u201d nel film Stalker di Tarkovskij.\nCon Project 2, che porter\u00e0 il sottotitolo \u201cNon conta quel che vede l'Uomo\u201d, nell'arco di un'interpretazione tutta \u201cal femminile\u201d, s'intendono superare le ultime barriere legate alla rappresentazione, con video live in sostituzione a filmati e fotogrammi. Il contenitore teatrale si sviluppa cos\u00ec in chiave metafisica, diviene uno spaccato poetico con elementi reali, dove la fisicit\u00e0 dello stesso attore non \u00e8 pi\u00f9 quindi in s\u00e9, ma esiste in quanto sublimazione di se stessa. In sostanza, si trasforma in un veicolo per la proiezione dell'uomo, nella sua centralit\u00e0, verso la porta dimensionale dell'Assoluto."}
{"id": "1790181", "revid": "339392", "url": "https://it.wikipedia.org/wiki?curid=1790181", "title": "Rapporti tra 'Ndrangheta e altre mafie", "text": ""}
{"id": "1790192", "revid": "3082", "url": "https://it.wikipedia.org/wiki?curid=1790192", "title": "Basilica Santuario del Ges\u00f9 Vecchio dell'Immacolata di Don Placido", "text": ""}
{"id": "1790195", "revid": "3082", "url": "https://it.wikipedia.org/wiki?curid=1790195", "title": "Basilica Santuario di Santa Maria della Neve", "text": ""}
{"id": "1790196", "revid": "305330", "url": "https://it.wikipedia.org/wiki?curid=1790196", "title": "Primo ministro italiano", "text": ""}
{"id": "1790197", "revid": "324090", "url": "https://it.wikipedia.org/wiki?curid=1790197", "title": "Centro acquatico nazionale di Pechino", "text": "Il centro acquatico nazionale di Pechino (cinese tradizionale: \u5317\u4eac\u570b\u5bb6\u6e38\u6cf3\u4e2d\u5fc3; cinese semplificato: \u570b\u5bb6\u6e38\u6cf3\u4e2d\u5fc3), conosciuto anche come Water Cube (\u6c34\u7acb\u65b9) o abbreviato in [H2O]3, \u00e8 un centro acquatico costruito nei pressi dello stadio nazionale di Pechino, nell'Olympic Green, in occasione dei Giochi olimpici estivi di Pechino 2008. I lavori sono iniziati il 24 dicembre del 2003 e l'edificio \u00e8 stato inaugurato il 28 gennaio 2008.\nArchitettura.\nIl Water Cube \u00e8 stato progettato dalla PTW Architects, assieme alla CSCEC International Design e con il supporto degli ingegneri strutturali della Arup per quanto riguardava le strutture. Costruito sulla base di un telaio in acciaio, il Centro \u00e8 la pi\u00f9 grande struttura mai realizzata ricoperta di ETFE, con oltre 100.000\u00a0m\u00b2 di rivestimento.\nLa copertura in ETFE consente un maggiore passaggio di luce e calore del vetro tradizionale, consentendo una riduzione del 30% dei costi energetici.\nIl design del Cubo d'Acqua combina tecnologie moderne con principi culturali e filosofici della tradizione cinese. Il tema centrale del progetto infatti, tiene conto che nella tradizione cinese, la terra \u00e8 concettualizzata con una struttura quadrata (\u65b9), mentre il cielo \u00e8 concepito con una forma circolare (\u5706). \nIl rivestimento esterno si basa sulle struttura di Weaire-Phelan, una sorta di schiuma formata da bolle di sapone, tagliata ad ottenere la caratteristica conformazione irregolare delle superfici.\nL'edificio pu\u00f2 contenere fino a 17.000 persone durante i giochi olimpici, che si ridurranno poi a 6.000. La superficie totale dell'impianto \u00e8 di 65.000 metri quadrati, per un totale di 7,8 acri di terreno occupato.\nGiochi olimpici.\nIl centro acquatico ha ospitato le gare di nuoto, tuffi e nuoto sincronizzato durante i giochi olimpici. La pallanuoto che inizialmente si sarebbe dovuta svolgere qui, \u00e8 stata spostata allo Ying Tung Natatorium."}
{"id": "1790198", "revid": "287204", "url": "https://it.wikipedia.org/wiki?curid=1790198", "title": "Rafael L\u00f3pez G\u00f3mez", "text": "Carriera.\nIl 1\u00ba ottobre 2019 firma con l'Hyderabad, squadra militante nella Indian Super League. Debutta il 25 ottobre nella sfida contro l'ATK persa 5-0 venendo sostituito al 15' con Marko Stankovi\u0107.\nStatistiche.\nPresenze e reti nei club.\n\"Statistiche aggiornate al 2 novembre 2019.\""}
{"id": "1790204", "revid": "228587", "url": "https://it.wikipedia.org/wiki?curid=1790204", "title": "Fronte nuovo delle arti", "text": "Il Fronte Nuovo delle Arti \u00e8 stato un movimento artistico italiano attivo a Venezia, Roma e Milano nell'immediato dopoguerra (dal 1946 al 1950).\nL'arte del Fronte Nuovo.\n\u00c8 difficile parlare di uno stile unitario del Fronte Nuovo delle Arti, anche per via della configurazione stessa del movimento, che non si identificava in particolari codici estetici, bens\u00ec in una appartenenza storica, di et\u00e0, generazionale. Il suggerimento pi\u00f9 utile \u00e8 quello di osservare l'opera dei singoli componenti del movimento, ma \u00e8 comunque possibile un'analisi ad un certo livello di astrazione.\nNella mostra \u201cCorpora, Fazzini, Guttuso, Monachesi, Turcato\u201d del dicembre 1946 alla Galleria del Secolo (Roma), i cinque artisti -tutti appartenenti al Fronte eccetto Monachesi- si presentarono con un \u201cManifesto del neo-cubismo\u201d, pubblicato nel catalogo della stessa mostra. Qui dichiarano che loro, come tanti altri giovani dalle \u201cesperienze differenti ed isolate\u201d, a Roma come in altre citt\u00e0 italiane si erano ritrovati uniti nell'\u201cesigenza d'esprimere la realt\u00e0 attraverso il rinnovamento del linguaggio\u201d, a partire dall'insegnamento di \u201cquel filone che potremo definire classico della tradizione figurativa moderna che parte da C\u00e9zanne, e si sviluppa nel fauvismo e soprattutto nel cubismo\u201d. Non vogliono essere dei cubisti a tutti gli effetti: apprendono dalla lezione cubista \u201ceducazione, disciplina e coscienza formale\u201d, ma \u201csenza cedere ad astrazioni\u201d che facciano dimenticare la \u201crealt\u00e0\u201d e l'\u201cuomo\u201d.\nIl principale punto di riferimento stilistico del Fronte \u00e8 il linguaggio di area \u201cpostcubista\u201d (dalle influenze del Picasso dei secondi anni trenta -dopo Guernica- e della Nouvelle \u00c9cole de Paris, che coniugava la tradizione cubista e fauve).\nNon si tratta del \u201cprimo postcubismo\u201d (cubismo sintetico, orfico..), che sostanzialmente mantiene la sintesi formale del cubismo. Il \u201csecondo postcubismo\u201d introduce anche un nuovo codice formale, che punta ad una rappresentativit\u00e0 icastica: \u201cGuernica\u201d ne \u00e8 un emblema, sia formale che etico. Pi\u00f9 o meno direttamente, contribuiranno alle basi di questo nuovo linguaggio anche l'opera contemporanea di Braque e quella di Matisse.\nSe si volesse scattare una fotografia rappresentativa dell'arte del Fronte Nuovo, si potrebbe guardare alle due sale che gli furono dedicate alla Biennale di Venezia del 1948. Vi erano esposti l'originale postcubismo narrativo di Guttuso, l'opera di Birolli, anch'essa di tipo narrativo, ma maggiormente inserita nel linguaggio postcubista consolidato, la narrativit\u00e0 liricamente evocata di Corpora e Santomaso, il lirismo frenetico di Pizzinato; e altre ricerche ancora, come il totemismo di Morlotti, le dinamiche interpretazioni formali di Vedova e le analogie di tipo formale di Turcato (questi ultimi due si allontanavano dalla figurazione pi\u00f9 di tutti gli altri artisti del Fronte). Infine, per quel che riguarda la scultura, vi si poteva ammirare la narrativa sintesi postcubista di Leoncillo, l'originale arcaismo di Nino Franchina e l'organicit\u00e0 plastica di Viani.\nContesto internazionale.\nNegli Usa il \u201csecondo post-cubismo\u201d sar\u00e0 un punto di partenza per l'espressionismo astratto informale (assieme agli insegnamenti del sintetismo e del surrealismo, rispettivamente su segno e colore e sull'automatismo psichico).\nIn Francia operano i pittori della Nouvelle \u00c9cole de Paris (gli artisti influenzati dal Picasso post-Guernica e dai fauve). Questa generazione di giovani pittori francesi viene introdotta in Italia in queste occasioni: Raymond Cogniat in \u201cArgine Numero\u201d parl\u00f2 della mostra alla Galerie Ren\u00e9 Drouin di Parigi a fine primavera 1945 (cui parteciparono Fougeron, Gischia, Manessier, Le Moal, Robin, Tal-Coat, Tailleur, Singer, Pignon), citando anche Est\u00e8ve, Bazaine e Lapicque, e la mostra \u201cPittura francese d'oggi\u201d alla Galleria Nazionale d'Arte Moderna (Roma) espose delle loro opere (seconda met\u00e0 del 1946).\nContemporaneamente, in Europa prende forma l'esperienza del CO.BR.A.: schematismi figurali di influenza postcubista innestati sulla tradizione espressionista nordeuropea (animistica e narrativa, come Nolde) atti a riproporre, attraverso il segno e il gesto, l'automatismo surrealista. Anche il CO.BR.A. viene considerato un esempio precoce di espressionismo astratto.\nStoria del Fronte Nuovo.\nPremesse italiane e nascita del movimento.\nIl secondo postcubismo si afferma in Italia a met\u00e0 anni quaranta. Le sue origini dirette sono legate a Roma, Milano e Venezia. A Roma, nella met\u00e0 degli anni trenta con Mazzacurati e Cagli e il loro rapportarsi al cubismo, all'inizio dei Quaranta attraverso le ricerche di Severini (e il suo studio orientato su Braque) e infine gli intuitivi approdi dei giovani, come Guttuso (\u201cCrocifissione\u201d, 1940-41). A Milano, all'inizio degli anni quaranta si hanno Morlotti e Cesare Peverelli (all'interno di Corrente). A Venezia, tra fine Trenta e inizio Quaranta, Deluigi e Arturo Martini (questi ultimi esposero i frutti della loro ricerca alla Biennale del 1942).\nIn Italia si parla spesso di \u201ccubismo\u201d -solitamente legato a influenze espressioniste- nei Premi Bergamo (1939-1942), in particolare per l'opera di Guttuso (se ne parla anche nelle colonne di \u201cPrimato\u201d) e di Severini. Nel 1945 il pittore Egidio Bonfante raggruppa i primi postcubisti italiani, e li definisce come \u201ccubismo realista\u201d: sono Guttuso, Morlotti, Cassinari, Vedova, Peverelli, Ajmone e Testori. L'anno seguente, lo stesso Bonfante pubblica \u201cArte Cubista\u201d (Edizioni Ateneo, Venezia) assieme a Juti Ravenna.\nNel dicembre del 1945 a Milano nasce il foglio \u201cArgine Numero\u201d, che raccoglie Guttuso, Morlotti, Cassinari, Birolli, Pizzinato, e i pi\u00f9 giovani Francese, Chighine, Dova e Bergolli; alla fine del 1947 muter\u00e0 in \u201cNumero Pittura\u201d. Nel numero 2 (gi\u00e0 con il nome \u201cNumero\u201d, marzo 1946) sono presenti un annuncio alla mostra milanese \u201cOltre Guernica\u201d e il \u201cManifesto del realismo di pittori e scultori\u201d, stilato un mese prima e recante le firme di Ajmone, Bergolli, Bonfante, Dova, Morlotti, Paganin, Peverelli, Tavernari, Testori e Vedova; veniva affermata la distanza dalle figurazioni susseguitesi dal naturalismo all'espressionismo, la contrariet\u00e0 al concretismo e una determinata continuit\u00e0 con la seconda \u201cfase\u201d di Corrente (primi anni quaranta). Nel maggio 1946 nasce anche la rivista \u201cIl 45\u201d.\nNell'ottobre 1946 prende vita il Fronte Nuovo delle Arti. Il gruppo ha origine a seguito di una serie di incontri, tenuti a Venezia, tra Emilio Vedova, Renato Birolli, Ennio Morlotti, Armando Pizzinato, Giuseppe Santomaso, Alberto Viani ed alcuni critici tra i quali Giuseppe Marchiori. Il loro obiettivo era quello di recepire anche nell'arte italiana le ultime esperienze europee, superando cos\u00ec le posizioni allora dominanti nella cultura italiana, tra cui quelle espresse dal movimento di Novecento. In questo Vedova e Birolli proseguono l'esperienza di Corrente, gruppo nel quale ambedue hanno militato prima della guerra.\nAssetti interni e formazioni del Fronte.\nNel suo primo periodo di vita, il Fronte Nuovo delle Arti era cos\u00ec localizzato: una base veneziana, quella del critico d'arte Giuseppe Marchiori (responsabile della fondazione della Secessione e del Fronte), che non aveva dubbi sull'espansione del gruppo degli artisti; una milanese, avente come esponenti Birolli e Morlotti (che comunque stavano a Parigi), coordinata dal critico d'arte Stefano Cairola e dallo stesso Marchiori; una romana, organizzata attorno alla figura di Guttuso, che si rivel\u00f2 l'area prevalente e la pi\u00f9 problematica per le pressioni sulle formazioni. \u00c8 proprio Guttuso che spinger\u00e0 per il carattere di specificit\u00e0 generazionale del movimento e per il cambio di nome da Secessione a Fronte.\nFenomeni paralleli in Italia.\nNel dicembre del 1946 nella Galleria del Secolo a Roma si tiene la mostra \u201cCorpora, Fazzini, Guttuso, Monachesi, Turcato\u201d. Nel catalogo \u00e8 pubblicato il \u201cManifesto del neo-cubismo\u201d, firmato dagli stessi artisti, che afferma la necessit\u00e0 di esprimere la realt\u00e0 con un rinnovamento del linguaggio (quello postcubista). A Venezia \u00e8 gi\u00e0 in piedi da alcuni mesi la Nuova Secessione Italiana, anch'essa dal linguaggio postcubista.\nPoco dopo a Roma si costituisce il gruppo di Forma 1 dell'aprile 1947 il primo numero del foglio omonimo), che da un iniziale postcubismo guttusiano ed interesse per la nuova generazione di pittori francesi raggiunge l'anno successivo un approccio alla forma di tipo non-figurativo, lasciandosi alle spalle il linguaggio postcubista.\nNel resto d'Italia nacquero diverse esperienze a partire dal linguaggio postcubista: a Napoli, il Gruppo Sud, formatosi nel dicembre 1947 (espose al Blu di Prussia fino al luglio 1948); a Firenze, Arte d'oggi, nato nel 1947 per iniziativa di Nativi, Berti, Brunetti e Farulli; a Bologna il gruppo che ruotava attorno alla rivista \u201cCronache\u201d (Borgonzoni, Ciangottini, Mandelli, Minguzzi e Ilario Rossi).\nAssieme al Fronte Nuovo delle Arti si riuniva un gruppo eterogeneo di situazioni artistiche. Nel febbraio-marzo 1947 alla mostra \u201cArte italiana d'oggi Premio Torino 1947\u201d vi prendeva parte un'area prevalentemente postcubista con umori espressionisti (Guttuso, Morlotti, Cassinari, Pizzinato, Moreni, Consagra, Fazzini, Mastroianni, Minguzzi) o liberamente segnisti (Vedova), un'area concretista e una neoespressionista.\nNel 1948 il Fronte fu al centro dell'attenzione alla \u201cRassegna di pittura e scultura italo-francese\u201d organizzata dal gruppo Arte d'oggi a Firenze (in marzo alla Galleria Firenze), alla \u201cRassegna Nazionale di Arti Figurative\u201d delle Quadriennali di Roma (marzo-maggio), al \u201cPremio Forte dei Marmi\u201d (rassegna delle avanguardie italiane; nell'estate) e alla \u201cPrima Mostra Nazionale d'Arte Contemporanea\u201d a Bologna (ottobre-novembre), con una partecipazione particolarmente rappresentativa, seconda solo all'esposizione alla Biennale di quello stesso anno. La sua presenza alla Biennale del 1948 rappresenta il picco qualitativo e di maturit\u00e0 del Fronte, nonch\u00e9 il momento di massima visibilit\u00e0 del gruppo, che si confronta senza sfigurare con gli artisti internazionali presenti alla manifestazione.\nNel 1949 opere degli artisti del Fronte sono presenti alla \u201cMostra di pittura italiana moderna\u201d alla Galleria di Pittura (Milano, a gennaio); Soby e Barr, in occasione della mostra \u201cTwentieth Century Italian Art\u201d al Museum of Modern Art di New York, definiscono la situazione postcubista come l'esperienza pi\u00f9 autentica e importante dell'arte italiana contemporanea; nell'ottobre Orengo e Turati (con presentazione di Gino Ghiringhelli) pubblicano a Torino \u201cPittura moderna italiana\u201d, che comprende gli ultimi lavori di Afro, Birolli, Cagli, Guttuso, Moreni, Morlotti, Pizzinato e Vedova, tutti artisti accomunati dall'esperienza postcubista.\nScioglimento del Fronte.\nLa \u201cPrima Mostra Nazionale di Arte Contemporanea\u201d dell'ottobre 1948 a Bologna vide la presenza di una ricerca postcubista ancora pi\u00f9 ampia di quella presente alla Biennale appena conclusasi (cui presero parte anche Afro, Cagli e Cassinari). Gli artisti che vi esposero erano i seguenti: il Fronte Nuovo delle Arti, gli stessi Afro, Cagli e Cassinari, e ancora Mirko, Peverelli, Francese, Chighine, Mandelli, Romiti, Bernab\u00e8, Borgonzoni e Martina.\nNell'ultima giornata della mostra, Guttuso prese parte al dibattito sulle prospettive astrattiste e realiste dell'arte italiana, schierandosi apertamente dalla parte del realismo per quel che riguarda il suo operato col Fronte.\nIn quegli anni l'Italia era attraversata da importanti cambiamenti: nella met\u00e0 del 1947 il terzo governo De Gasperi (formato da PCI, PSI, DC e un indipendente) va in crisi, e pochi mesi dopo il PCI subir\u00e0 una sconfitta elettorale da parte della DC. Togliatti, su indicazioni di Mosca, irrigidisce la posizione del Partito sul ruolo dell'intellettuale, escludendo qualunque tipo di concessione all'arte astratta o comunque non impegnata su temi sociali e politici.\nDal periodico culturale comunista \u201cRinascita\u201d, Togliatti (sotto lo pseudonimo di Roderigo di Castiglia) stronca con toni durissimi la \u201cPrima Mostra Nazionale di Arte Contemporanea\u201d di Bologna, definendola \u201craccolta di cose mostruose\u201d e di \u201cscarabocchi\u201d, cui gli artisti del Fronte replicarono nel numero successivo con una lettera ispirata e stesa da Guttuso, sostenendo la necessit\u00e0 di apertura a diverse esperienze internazionali che, con le loro peculiarit\u00e0 espressive, potevano dare un apporto alle lotte della classe operaia.\nIn quello stesso anno vi erano state delle dichiarazioni di Guttuso in due articoli che recensivano la Biennale del 1948: parl\u00f2 degli orientamenti formalisti dell'avanguardia italiana, sottolineando nuovamente la necessit\u00e0 di distinguere chiaramente \u201cl'utile dall'inutile e il vero dal falso\u201d e di tenere a mente la lezione di Picasso, cio\u00e8 che \u201cil pittore deve raccontare ed esaltare le imprese del suo tempo\u201d. E poi, rivolgendosi ai giovani artisti, la raccomandazione di cominciare a \u201ccercare, al di l\u00e0 delle astrazioni e delle scorribande formali, il modo di legarsi ai nuovi contenuti\u201d, in quanto \u201csi pone a tutti noi il problema del contenuto come primo problema\u201d.\nLa somma di questi avvenimenti introdusse nel Fronte delle questioni di \u201ctendenze estetiche\u201d, da sempre estranee allo spirito e alle proposizioni del movimento. Prima Pizzinato e poi Guttuso ripudiano l'astrattismo ed annunciano l'abbandono del Fronte, che si scioglie ufficialmente il 3 marzo 1950 a Venezia.\nLa dichiarazione di scioglimento del Fronte \u00e8 un atto morale che rimette l'attivit\u00e0 artistica alle \u201cresponsabilit\u00e0 individuali\u201d, tra chi sosteneva la \u201cpoliticit\u00e0, in ogni manifestazione della vita e quindi anche dell'arte\u201d e chi sosteneva la \u201csua libert\u00e0 [dell'arte]\u201d. Alla dichiarazione principale si accompagnavano anche le singole dichiarazioni di Santomaso, Vedova e Pizzinato.\nAlla Biennale del 1950, gli artisti provenienti dal Fronte partecipano distinti in due gruppi, quello dei realisti, aderenti all'ortodossia estetica del Partito Comunista Italiano, e quello degli astrattisti che rivendicano il primato della libert\u00e0 delle scelte degli artisti su ogni condizionamento ideologico. Da questo secondo gruppo nascer\u00e0 nel 1952 il Gruppo degli otto, i cui componenti provengono per la maggior parte dall'esperienza del Fronte."}
{"id": "1790206", "revid": "46291", "url": "https://it.wikipedia.org/wiki?curid=1790206", "title": "Opuntia humifusa", "text": "Opuntia humifusa \u00e8 una pianta della famiglia delle Cactacee.\nDistribuzione e habitat.\nL'areale di \"Opuntia humifusa\" \u00e8 vastissimo, e si estende a nord fino al Montana e all'Ontario e a sud dalla Carolina del Sud fino all'Oklahoma attraverso Georgia, Alabama e Missouri.\nLa pianta ha avuto tantissimi nomi, dopo che Linneo la denomin\u00f2 \"Cactus opuntia\" nel 1793; ancora oggi \u00e8 rintracciabile con i sinonimi di \"Opuntia vulgaris\", dovuto a parecchi autori, \"Opuntia rafinesquei\", dato da Engelmann nel 1856, e alcuni meno usati, come \"Opuntia compressa\", dato da James Macbride.\nProbabilmente Linneo incluse due tipi nella sua specie e i nomi variano in conseguenza.\nDescrizione.\nLa pianta \u00e8 bassa, diffusa, pi\u00f9 o meno prostrata, talvolta eretta, con articoli ovali o discoidi, piatti e poco spessi, lunghi 10\u201315\u00a0cm e areole distanziate con glochidi bruno-giallastri. Le spine sono spesso assenti o nascono sulle areole marginali; di solito, se appaiono, ve n'\u00e8 una conica, biancastra, lunga fino a 2,5\u00a0cm, e, specialmente sulle giovani piante, altre 2-3 piccole e con punta bruna. I fiori sono larghi fino a 5\u20138\u00a0cm, con segmenti del perianzio giallo zolfo dalla base rossastra. I frutti sono piriformi e glabri.\nColtivazione.\nLa propagazione avviene per talea di pala"}
{"id": "1790207", "revid": "179777", "url": "https://it.wikipedia.org/wiki?curid=1790207", "title": "Giulia Minore", "text": ""}
{"id": "1790208", "revid": "1543377", "url": "https://it.wikipedia.org/wiki?curid=1790208", "title": "Francisco Javier Garc\u00eda", "text": "Carriera.\nClub.\nReal Madrid e parentesi all'Osasuna.\nCresciuto nelle giovanili del Real Madrid, esordisce in prima squadra il 28 novembre 2004 contro il Levante. Dal 2004 al 2007 gioca nel Real Madrid B, in Segunda Divisi\u00f3n, partecipando in questo periodo a diversi allenamenti e amichevoli precampionato con la prima squadra.\nIl 31 agosto 2007, alle porte della stagione della sua presumibile integrazione definitiva in prima squadra, viene ceduto all'Osasuna per 2,5 milioni di euro. Con il club navarrese Javi Garc\u00eda gioca 25 partite, andando a segno 2 volte nei primi 6 incontri, una contro il Levante, e una contro il Villareal.\nIl contratto di trasferimento siglato prevedeva una clausola di diritto di riscatto al termine della stagione 2007-2008 a favore del Real Madrid per 4 milioni di euro. Il 29 aprile 2008 l'Osasuna annuncia ufficialmente che il Real Madrid avrebbe esercitato tale diritto, riacquistando il giocatore. Javi Garc\u00eda si aggrega quindi nuovamente al Real Madrid il 1\u00ba luglio 2008, e nella stagione 2008-2009 vince la Supercoppa spagnola, giocando in totale 19 match senza mai andare a segno.\nBenfica.\nIl 21 luglio 2009, Garc\u00eda viene ceduto al Benfica per 7 milioni di euro, firmando un contratto quinquennale. Garc\u00eda milita nel Benfica per 3 stagioni, giocando 120 partite, andando in rete in 13 occasioni, e vincendo il campionato nel 2009-2010 e la Coppa di Lega in tutte e tre le stagioni.\nManchester City.\nIl 31 agosto 2012 il Manchester City annuncia di aver acquistato Javi Garc\u00eda dal Benfica, per una cifra di 20,2 milioni di euro. Esordisce con la nuova maglia il 15 settembre, siglando il gol del definitivo pareggio per 1-1 nel match in trasferta contro lo Stoke City.\nZenit.\nIl 14 agosto 2014 viene acquistato dallo firmando un contratto quadriennale e scegliendo la maglia numero 21. Esordisce con la nuova maglia il 16 agosto 2014 nella vittoria casalinga per 1-0 contro l'Ufa. Il primo gol con la nuova maglia lo trova il 31 agosto 2014 nella gara vinta 1-0 sul campo della Lokomotiv Mosca decisa proprio grazie al suo gol. Il 16 settembre 2014 esordisce in Champions League nella vittoria per 2-0 sul campo della sua ex squadra, il Benfica. Il 24 dello stesso mese esordisce anche nella coppa nazionale russa nella vittoria per 2-1 sul campo dell'Anzhi.\nInizia la nuova stagione vincendo subito un trofeo ovvero la Supercoppa russa contro la Lokomotiv Mosca ai rigori dopo che tempi regolamentari e supplementari si erano conclusi sul punteggio di 1-1. Trova il primo gol stagionale il 21 novembre 2015 nella gara vinta 3-0 in casa contro l'Ural. Dalla stagione 2016-2017 diventa vicecapitano del club russo.\nBetis.\nIl 14 agosto 2017, a 30 anni fa il suo ritorno in Spagna dopo 8 anni, firmando per il . Il 5 luglio 2019, sottoscrive un nuovo contratto della durata di due anni con il club dell'Andalusia. Alla fine della stagione 2019-2020, risolve il suo contratto, rimanendo svincolato.\nBoavista.\nIl 19 agosto 2020 viene tesserato dal , squadra portoghese con cui firma un accordo di tre anni.\nNazionale.\nJavi Garc\u00eda ha giocato in tutte le nazionali giovanili spagnole, dall'Under-16 all'Under-21, vincendo l'europeo Under-19 nel 2006. Esordisce in nazionale maggiore il 26 maggio 2012 nell'amichevole con la Serbia, subentrando al 69\u00ba minuto.\nStatistiche.\nPresenze e reti nei club.\n\"Statistiche aggiornate al 29 marzo 2020.\""}
{"id": "1790209", "revid": "2730", "url": "https://it.wikipedia.org/wiki?curid=1790209", "title": "Guerra di Nuvola Rossa", "text": "La guerra di Nuvola Rossa, chiamata anche guerra di Bozeman (Bozeman War) o guerra del Powder River (Powder River War), fu un conflitto svoltosi tra i Sioux Lakota e l'esercito statunitense nei territori del Wyoming e del Montana, dal 1866 al 1868. In questa guerra era in gioco il controllo della Regione del Powder River, nel centro-nord del Wyoming, dove il governo statunitense progett\u00f2 la costruzione di una linea ferroviaria, la Bozeman Trail, attraverso la quale sarebbe stato possibile creare una via di accesso alle miniere d'oro del Montana.\nQuesta guerra \u00e8 oggi pi\u00f9 conosciuta come guerra di Nuvola Rossa, dal nome del celebre capo dei Sioux Oglala, Nuvola Rossa (Makphya Luta), artefice di questa lotta contro l'esercito degli Stati Uniti, nell'area centro-settentrionale del Wyoming. Il conflitto termin\u00f2 col Trattato di Fort Laramie, che assegn\u00f2 ufficialmente ai Sioux questo territorio e assicur\u00f2 loro il controllo del Powder River, ma solo provvisoriamente.\nGli albori della guerra.\nNel 1863, con la scoperta dell'oro nell'area di Bannack, nel Montana, si forn\u00ec un incentivo ai coloni bianchi per ricercare un percorso sufficientemente agevole per giungere alle miniere d'oro. Alcuni emigranti proposero inizialmente di avviare un progetto ferroviario partendo da Salt Lake City per poter raggiungere il Montana settentrionale; John Bozeman, progettatore della Bozeman Trail, spost\u00f2 il punto di partenza della linea ferroviaria a Fort Laramie, modifica che avrebbe reso possibile attraversare questo territorio ad est della Regione del Powder River, ai piedi delle montagne di Bighorn, quindi nello Yellowstone e poi spostandosi ancora verso occidente, attraversando il valico che oggi \u00e8 denominato Bozeman Pass. La pista prevedeva anche il transito sul Powder River, luogo allora assai utilizzato per la caccia da parte dei Sioux; fu successivamente previsto un ulteriore tracciato, la Bridger Trail, ad ovest delle montagne Bighorn, ma era considerato pi\u00f9 lungo e perci\u00f2 meno favorevole.\nLa Regione del Powder River include, inoltre, numerosi fiumi (il Little Bighorn, il Rosebud River ed il Tongue River), situati a nord delle montagne di Bighorn ed allo Yellowstone. L'insediamento dei bianchi caus\u00f2 in questa regione un diradamento della selvaggina cacciata dai Sioux.\nNel 1865, il maggior generale Grenville M. Dodge, ordin\u00f2 una spedizione nel Powder River contro i Sioux, i Cheyenne e gli Arapaho; le truppe comandate da Patrick Edward Connor sconfissero gli Arapaho, nella Battaglia del Tongue River. Gli Arapaho superstiti non furono in grado di intraprendere una nuova guerra sul Bozeman Pass e dovettero allearsi con i Sioux per combattere nuovamente l'esercito statunitense.\nConsiglio di Fort Laramie.\nVerso la fine della primavera del 1866, i Sioux ed il governo statunitense, tennero diverse riunioni presso Fort Laramie, per discutere di un trattato che prevedeva il diritto di passaggio attraverso la Regione del Powder River e la realizzazione di presidi militari permanenti. Mentre la conferenza era gi\u00e0 in corso, il Colonnello Henry B. Carrington, comandante del 18\u00ba Fanteria, arriv\u00f2 a Fort Laramie con due battaglioni del suo reggimento (approssimativamente 1300 uomini distribuiti in 16 compagnie), portandosi al seguito gli approvvigionamenti necessari alla costruzione dei manufatti. Aveva ricevuto l'ordine di edificare il forte nella Regione del Powder River, avvalendosi del 2\u00ba Battaglione del Reggimento, mentre il 3\u00ba Battaglione avrebbe fornito le guarnigioni di presidio lungo la vecchia Oregon Trail, ora chiamata \"Platte road\". Carrington scelse il 2\u00ba Battaglione perch\u00e9, quando ne era stata effettuata la ricostituzione al termine della guerra civile, tutti i veterani prescelti (circa 220) ne avevano gi\u00e0 fatto parte.\nLa Commissione di Pace Americana aveva deliberatamente ingannato i Sioux, in quanto, mentre da un lato offriva loro viveri e sussidi, dall'altro progettava di proseguire la realizzazione del forte lungo il Bozeman Pass. Nuvola Rossa, che era presente al Consiglio, venne a conoscenza del fatto che l'esercito stava inviando ulteriori reparti ed era intenzionato a continuare la costruzione nel territorio Sioux. Nuvola Rossa ed i suoi seguaci lasciarono immediatamente il Consiglio promettendo una nuova guerra nella zona del Powder River.\nLa guerra.\nNonostante queste minacce, il colonnello Carrington ricevette l'ordine di assumere anche il comando del 7\u00ba Reggimento di Cavalleria dell'Iowa e del 13\u00ba Cavalleria del Nebraska. Con questi tre reggimenti marci\u00f2 sul Powder River, alla testa di 750 fanti (500 di loro erano reclute non addestrate) ed approssimativamente 200 soldati di cavalleria; Carrington ripristin\u00f2 Fort Reno ed avanz\u00f2 verso nord, fondando Fort Phil Kearny, presso il \"Piney Creek\", nel Wyoming nord-occidentale. Fu poi allestita una terza opera, Fort C. F. Smith, sul Little Bighorn, il 13 agosto.\nNuvola Rossa mand\u00f2 una coalizione di Sioux, Cheyennes ed Arapaho, annientando le truppe sia di Fort Phil Kearny sia di Fort C.F. Smith, chiudendo efficacemente i vari passaggi sul Bozeman Pass. Carrington si contrappose facendo costruire nuove fortificazioni contro gli indiani; questa strategia non fu irragionevole, ma rese furibondi molti suoi ufficiali, la maggior parte dei quali erano veterani della guerra civile che sapevano che non era semplice sconfiggere in battaglia i pellerossa. Carrington giudic\u00f2 i suoi uomini dei codardi, ma nel frattempo impar\u00f2 a rispettare la capacit\u00e0 di combattimento del nemico.\nAttacchi sulla linea ferroviaria.\nNel novembre 1866, i capitani William J. Fetterman e James Powell arrivarono a Fort Phil Kearny dalla guarnigione della sede centrale della 18\u00aa Fanteria da Fort Laramie per sostituire molti ufficiali alleviati dal dovere. Diversamente da Carrington, Fetterman aveva partecipato a svariati combattimenti durante la Guerra Civile, ma a nessun combattimento contro gli indiani. Fetterman non era d'accordo con la strategia del colonnello Carrington; si dice che lo consider\u00f2 \"passivo\" e si vant\u00f2 di riuscire, con \"soli 80 uomini determinati\", a dare una lezione ai guerrieri Sioux nel loro territorio.\nIl 6 dicembre 1866 il secondo tenente Horace S. Bingham, comandante della 2\u00ba Cavalleria, fu ucciso dagli indiani mentre era a bordo di un treno che fu attaccato dai pellerossa. Il 21 dicembre 1866, fu ancora attaccato un altro treno. Carrington ordin\u00f2 di fornire maggiore assistenza lungo i vari punti della linea ferroviaria, in particolare presso le Sullivant Hills.\nBattaglia di Fetterman.\nNel frattempo a fianco di Nuvola Rossa scese in guerra anche Cavallo Pazzo, forte guerriero Sioux Oglala e successivo capo di quella trib\u00f9. Cavallo Pazzo ide\u00f2 un'imboscata: fungendo da esca, attir\u00f2 allo scoperto un plotone di 80 soldati, per ironia della sorte comandato proprio dall'irruente capitano Fetterman, che all'improvviso si trov\u00f2 circondato. Nessuno dei soldati si salv\u00f2. I corpi dei caduti in battaglia, compreso quello di Fetterman, a causa della presenza degli indiani non poterono essere recuperati per due giorni. Quando anche il corpo di Fetterman venne recuperato, fu accertata una ferita d'arma da fuoco sulla testa, segno che si era tolto la vita di sua stessa mano per non finir vittima dei Sioux; infatti erano state praticate numerose e gravi mutilazioni sui caduti, le cui notizie furono riportate con grande scalpore sui giornali dell'epoca. L'unica vittima che non sub\u00ec alcuna mutilazione fu il giovane trombettiere Adolph Metzler, forse in segno di rispetto per aver lottato contro numerosi indiani usando soltanto il suo corno da caccia.\nA Fort Phil Kearny il colonnello Carrington fu ingiustamente considerato responsabile della sconfitta e venne sollevato dal comando il 26 dicembre 1866 dal Generale Ulysses S. Grant, che il 25 luglio precedente era stato promosso al grado di generale d'armata e che il successivo, 9 gennaio 1867, venne designato comandante supremo dell'esercito statunitense. Carrington diede le sue dimissioni tre anni dopo, continuando, comunque, ad esprimere consigli per strategie future. Alcune sue prospettive vennero prese in considerazione, ma la maggior parte della compagine militare continuava ad incolparlo della morte di Fetterman.\nSi presume che Nuvola Rossa non sia stato presente durante la battaglia di Fetterman, ma fu certamente considerato il principale stratega che progett\u00f2 l'imboscata; episodio al quale s'ispir\u00f2 Toro Seduto, nel 1876, quando progett\u00f2 il piano per la Battaglia di Little Bighorn.\nTrattato di Fort Laramie.\nVerso la fine dell'estate del 1867, il governo americano decise di terminare la ferrovia transcontinentale creando una biforcazione che avrebbe collegato il Montana con la prima meta studiata, Salt Lake City, oltre a Fort Laramie, passando inoltre per il Bridger Pass.\nAlcuni emissari di pace si recarono a Fort Laramie nella primavera del 1868; Nuvola Rossa rifiut\u00f2 di incontrarsi con questi individui, fino a che il forte di Powder River, Fort Phil Kearny e Fort C. F. Smith non sarebbero stati abbandonati. E cos\u00ec, nell'agosto 1868 i soldati federali abbandonarono questi forti raggiungendo Fort Laramie.\nNuvola Rossa non arriv\u00f2 a Fort Laramie fino a novembre. L\u00ec firm\u00f2 il trattato verso la fine del 1868, che concedeva ai Sioux il controllo del territorio nativo, incluse le Black Hills. Inoltre, furono assegnati anche i territori del Dakota del Sud occidentale. La Regione del Powder River fu dichiarata territorio non utilizzabile per via della riserva Sioux.\nConseguenza.\nNuvola Rossa \u00e8 ricordato come uno dei pi\u00f9 grandi condottieri indiani che opposero fiera resistenza al governo degli Stati Uniti. Rimase con i suoi Sioux fino alla morte, avvenuta nel 1909 e fu seppellito nella riserva indiana di Pine Ridge.\nFetterman e gli altri soldati uccisi nel 1866 furono tumulati presso il cimitero nazionale di Crow Agency, Montana, dove \u00e8 stato loro eretto un monumento commemorativo."}
{"id": "1790215", "revid": "253269", "url": "https://it.wikipedia.org/wiki?curid=1790215", "title": "Warren Christie", "text": ""}
{"id": "1790216", "revid": "599013", "url": "https://it.wikipedia.org/wiki?curid=1790216", "title": "Vigil in a Wilderness of Mirrors", "text": "Vigil in a Wilderness of Mirrors \u00e8 il primo album del cantante Fish, pubblicato nel 1990 dalla EMI. \u00c8 il primo lavoro da solista del cantante, successivo alla sua separazione dalla band progressive rock inglese Marillion arrivato in quinta posizione nella Official Albums Chart, in sesta in Germania (rimanendo in classifica per 20 settimane) e Svizzera ed in nona in Norvegia."}
{"id": "1790220", "revid": "287204", "url": "https://it.wikipedia.org/wiki?curid=1790220", "title": "Gruppo degli otto", "text": "Il Gruppo degli Otto \u00e8 stato un gruppo di otto pittori non figurativi italiani: Afro Basaldella, Renato Birolli, Antonio Corpora, Mattia Moreni, Ennio Morlotti, Giuseppe Santomaso, Giulio Turcato, Emilio Vedova, raccolti attorno al critico Lionello Venturi, costituitosi nel 1952 e scioltosi nel 1954.\nTra la fine degli anni '40 e l'inizio del decennio successivo gli artisti citati hanno attorno ai quarant'anni, e provengono per la maggior parte dall'esperienza del Fronte nuovo delle arti, terminata nel 1950 con la spaccatura tra realisti ed astrattisti.\nDopo questo evento gli artisti non figurativi si trovarono, nell'Italia dell'epoca, in posizione minoritaria, impegnati a confrontarsi sia con la tradizione novecentista, che con le posizioni del realismo socialista. Gli anni successivi allo scioglimento del Fronte videro perci\u00f2 varie forme di contatto e collaborazione fra gli artisti provenienti da quella esperienza e non allineati all'ortodossia estetica marxista.\nNel 1950 Birolli, Corpora, Moreni, Morlotti, Santomaso, Turcato e Vedova espongono assieme alla XXV Biennale di quell'anno come ala non figurativa del Fronte Nuovo. Finalmente, nel 1952, principalmente per iniziativa di Afro e Birolli, nasce la decisione di raccogliersi in un gruppo militante e si individua in Venturi il critico che poteva meglio presentarlo.\nVenturi, su richiesta di Corpora, accetta di scrivere una breve introduzione ad una pubblicazione che presentava gli Otto alla Biennale veneziana dello stesso anno.\nNel suo testo, Venturi scrive degli artisti che \"essi non sono e non vogliono essere degli astrattisti; essi non sono e non vogliono essere dei realisti; si propongono di uscire da questa antinomia (... Essi) adoperano quel linguaggio pittorico, che dipende dalla tradizione iniziatasi attorno al 1910 e comprendente l'esperienza dei cubisti, degli espressionisti e degli astrattisti\". E poi: \"Se nel loro arabesco l'immagine di una barca o di un qualsiasi altro oggetto della realt\u00e0 pu\u00f2 essere inclusa, non si privano dell'arricchimento che quell'oggetto pu\u00f2 dare alla loro espressione. Se essi sentono il piacere di una materia preziosa, di un accordo lirico di colore, di un effetto di tono, non vi rinunziano. Non sono dei puritani in arte, come gli astrattisti: accettano l'ispirazione da qualsiasi occasione e non si sognano di negarla\".\nIn questo modo Venturi riafferma la necessit\u00e0 di legare la cultura artistica italiana alla grande tradizione europea (e soprattutto francese), riprendendo le istanze gi\u00e0 sostenute dal Fronte Nuovo. Nello stesso tempo, egli sottolinea la libert\u00e0 dell'espressione artistica ed il primato della coerenza formale dell'opera d'arte rispetto ad ogni condizionamento ideologico, in un momento nel quale il dibattito tra realisti ed astrattisti \u00e8 fortemente connotato da istanze ideologiche.\nVenturi aveva gi\u00e0 precisato la sua posizione teorica sull'astrazione definendo, in un articolo del 1950, la poetica dell'\"astratto-concreto\". Con questo termine egli indica una astrazione che non rifiuti il rapporto con la natura e l'interiorit\u00e0 dell'artista, differenziandosi in questo dall'astrattismo geometrico. D'altra parte, tuttavia, Venturi intende distinguersi anche dalla radicalit\u00e0 dell\"'art autre\" informale, rivendicando la necessit\u00e0 di un principio di controllo formale dell'artista sull'opera. \u00c8 stato peraltro notato da molti, ed \u00e8 ormai un dato accettato, che gli Otto non mostravano una grande omogeneit\u00e0 stilistica, e che non tutti rientravano appieno in un ambito \"astratto-concreto\".\nNei due anni successivi, gli Otto lavorano spesso assieme in varie mostre ed iniziative, in Italia ed all'estero. Nel 1954, il gruppo registra le uscite di Morlotti (che si avvicina ad Arcangeli ed ai suoi \"Ultimi naturalisti\"), poi di Vedova, ed infine si scioglie. I suoi componenti proseguono autonomamente la loro evoluzione artistica, che far\u00e0 di ciascuno di essi dei protagonisti della pittura italiana del dopoguerra. "}
{"id": "1790223", "revid": "1442080", "url": "https://it.wikipedia.org/wiki?curid=1790223", "title": "NBA Playoffs 2002", "text": "Gli NBA Playoffs 2002 si conclusero con la vittoria dei Los Angeles Lakers (campioni della Western Conference) che sconfissero i campioni della Eastern Conference, i New Jersey Nets.\nEastern Conference.\nPrimo turno.\n(1) New Jersey Nets - (8) Indiana Pacers.\nRISULTATO FINALE: 3-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Detroit Pistons - (7) Toronto Raptors.\nRISULTATO FINALE: 3-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) Boston Celtics - (6) Philadelphia 76ers.\nRISULTATO FINALE: 3-2\nPRECEDENTI NEI PLAYOFF\n(4) Charlotte Hornets - (5) Orlando Magic.\nRISULTATO FINALE: 3-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) New Jersey Nets - (4) Charlotte Hornets.\nRISULTATO FINALE: 4-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Detroit Pistons - (3) Boston Celtics.\nRISULTATO FINALE: 1-4\nPRECEDENTI NEI PLAYOFF\nFinale.\n(1) New Jersey Nets - (3) Boston Celtics.\nRISULTATO FINALE: 4-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Conference.\nPrimo turno.\n(1) Sacramento Kings - (8) Utah Jazz.\nRISULTATO FINALE: 3-1\nPRECEDENTI NEI PLAYOFF\n(2) San Antonio Spurs - (7) Seattle SuperSonics.\nRISULTATO FINALE: 3-2\nPRECEDENTI NEI PLAYOFF\n(3) Los Angeles Lakers - (6) Portland Trail Blazers.\nRISULTATO FINALE: 3-0\nPRECEDENTI NEI PLAYOFF\n(4) Dallas Mavericks - (5) Minnesota Timberwolves.\nRISULTATO FINALE: 3-0\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Sacramento Kings - (4) Dallas Mavericks.\nRISULTATO FINALE: 4-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) San Antonio Spurs - (3) Los Angeles Lakers.\nRISULTATO FINALE: 1-4\nPRECEDENTI NEI PLAYOFF\nFinale.\n(1) Sacramento Kings - (3) Los Angeles Lakers.\nRISULTATO FINALE: 3-4\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 2002.\nLos Angeles Lakers - New Jersey Nets.\nRISULTATO FINALE\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 26 settembre 2021\".)"}
{"id": "1790225", "revid": "289247", "url": "https://it.wikipedia.org/wiki?curid=1790225", "title": "Skirmish", "text": ""}
{"id": "1790228", "revid": "98108473", "url": "https://it.wikipedia.org/wiki?curid=1790228", "title": "Patologia speciale", "text": "Patologia Speciale (da \"specie\", nel senso tassonomico del termine) \u00e8 la branca della medicina che si occupa di descrivere e studiare le singole malattie come entit\u00e0 nosologiche, ciascuna dotata di determinate caratteristiche peculiari e riconoscibili. La patologia speciale si contrappone alla patologia generale, che descrive invece i meccanismi generali di malattia, comuni a una molteplicit\u00e0 di patologie. \nData la vastit\u00e0 della materia (descrivere tutte le malattie), a fini didattici la Patologia Speciale viene solitamente proposta suddivisa in due macro-aree disciplinari (che rappresentano anche i corsi di studio di gran lunga pi\u00f9 importanti del triennio clinico del corso di laurea in Medicina e Chirurgia): \"Patologia Speciale Medica\" e \"Patologia Speciale Chirurgica\".\nDi ogni malattia le Patologie Speciali descrivono, in modo per quanto possibile sistematico e completo, le cause (eziologia), il meccanismo di danno (patogenesi), le manifestazioni cliniche (segni e sintomi), le modalit\u00e0 diagnostiche e la prognosi.\nLe Patologie Speciali risultano cos\u00ec fondanti nella preparazione del futuro medico, in quanto gli forniscono un \"catalogo mentale\" sistematico di quelle malattie che nella futura professione sar\u00e0 poi chiamato a riconoscere induttivamente (dai sintomi alla malattia) nei singoli pazienti.\nNessun medico potr\u00e0 diagnosticare la \"malattia rara\", se in qualche momento della sua formazione non sar\u00e0 stato messo al corrente della sua esistenza; come pure, in assenza di una valida preparazione sistematica, non sar\u00e0 facile identificare malattie nuove, intese come entit\u00e0 che non si adattano a nessuno dei modelli nosologici gi\u00e0 noti e descritti dalle Patologie Speciali."}
{"id": "1790260", "revid": "1243", "url": "https://it.wikipedia.org/wiki?curid=1790260", "title": "Stazione di Lonigo Citt\u00e0", "text": ""}
{"id": "1790261", "revid": "1243", "url": "https://it.wikipedia.org/wiki?curid=1790261", "title": "Stazione di Lonigo Madonna", "text": ""}
{"id": "1790264", "revid": "767487", "url": "https://it.wikipedia.org/wiki?curid=1790264", "title": "Oelfstan", "text": "Fu proposto da San Dunstano, a cui successe. Alla sua morte gli subentr\u00f2 Wulfstano. Di lui non si sa altro ed \u00e8 spesso confuso con omonimi."}
{"id": "1790265", "revid": "2149510", "url": "https://it.wikipedia.org/wiki?curid=1790265", "title": "Edgardo Lami Starnuti", "text": "Sindaco di Carrara repubblicano dal 1915 al 1922; avverso all'avvento del Regime fascista, \u00e8 costretto a rifugiarsi in Svizzera; rientrando in Italia nel 1945.\nResidente a Carrara, qui dirige il settimanale politico \"La battaglia Socialista\".\nViene eletto alle Elezioni politiche italiane del 1946 alla Costituente nelle file dello PSIUP, rivestendo il ruolo di membro della Commissione dei 75. Successivamente Lami Starnuti verr\u00e0 eletto Senatore per la III e la IV Legislatura.\nNel corso di quest'esperienza parlamentare, Lami Starnuti (che ha aderito al PSDI), ricopre diversi incarichi di Governo, tra i quali quelli di ministro delle Partecipazioni Statali e ministro dell'Industria e del Commercio.\nInoltre il Lami Starnuti fu presidente dell'azienda elettrica di Milano e consigliere provinciale, sempre a Milano."}
{"id": "1790271", "revid": "1305772", "url": "https://it.wikipedia.org/wiki?curid=1790271", "title": "Banshee (disambigua)", "text": ""}
{"id": "1790273", "revid": "1566642", "url": "https://it.wikipedia.org/wiki?curid=1790273", "title": "Congresso universale di esperanto del 1906", "text": "Il Congresso universale di esperanto del 1906, il secondo, si svolse dal 28 agosto al 2 settembre 1906 a Ginevra, in Svizzera. I partecipanti furono 818, tra cui l'ideatore dell'esperanto Ludwik Lejzer Zamenhof.\nDurante il congresso fu fondato il \"Konstanta Kongresa Komitato\", un comitato permanente destinato a organizzare i successivi incontri annuali, e venne approvata una dichiarazione circa la neutralit\u00e0 dei congressi di esperanto."}
{"id": "1790274", "revid": "57342", "url": "https://it.wikipedia.org/wiki?curid=1790274", "title": "Troja", "text": "I Troja o Troya o Troia erano una famiglia del patriziato astigiano appartenente al partito guelfo.\nNobili \"de hospitio\", sono classificati nel gruppo di famiglie nobili astigiane delle Casane astigiane, che in seguito al commercio ed all'attivit\u00e0 feneratizia in tutta l'Europa occidentale, si arricchirono notevolmente, contribuendo di conseguenza all'espansione del Comune astigiano nel periodo medievale.\nIn particolare la famiglia Troya era comproprietaria di un importante banca a Lucerna con la famiglia De Monte, che rimase attiva fino al 1393. \nL'alleanza con i Visconti, permise al casato di aumentare notevolmente le proprie ricchezze, anche se la famiglia non fu mai di grandi dimensioni. Seppe comunque produrre un costante numero di consiglieri comunali negli anni.\nOrigini e sviluppo.\nNella pace tra Manfredo di Saluzzo e la citt\u00e0 di Asti, a presenziare l'avvenimento nel 1206, tra i credendari era presente un Pietro Troya cives astensis.\nL'attivit\u00e0 casaniera dei Troya venne descritta per la prima volta nel 1262: la municipalit\u00e0 di Treviri concesse alla famiglia il monopolio su tutte le attivit\u00e0 di prestito e cambio della citt\u00e0 per 10 anni.\nVincenzo Troya, nella seconda met\u00e0 del XIII secolo divenne signore di Maretto.\nScoppi\u00f2 la guerra civile in Asti e nel 1303, in seguito alla vittoria dei ghibellini De Castello, la famiglia fu costretta ad abbandonare la citt\u00e0.\nAlla fine del XIII secolo, Guglielmo ottenne uno dei tre banchi di pegno di Metz ed ebbe come cliente anche il duca di Lorena.\nNel XIV secolo a Colonia oper\u00f2 Tristano che ottenne dall'arcivescovo l'appalto della met\u00e0 delle tasse di Bonn ed Andernach in seguito ad un cospicuo prestito in denaro.\nNel 1349, Tommaso Troya in societ\u00e0 con Manfredo de Monte (o della Rocca), apr\u00ec un banco a Lucerna che gest\u00ec fino al 1393. La famiglia espanse le sue attivit\u00e0 a Gand (con Antonio nel 1387), a Berna e Solothurne (Vincenzo all'inizio del XV secolo).\nAnche sul versante piemontese la famiglia fu molto attiva: Tommaso ed i suoi figli prestarono denaro all'Abbazia di Vezzolano ed ottennero il banco di Chieri all'inizio del XIV secolo.\nLe abitazioni.\nLe abitazioni dei Troya che nel 1303 furono costretti ad abbandonare, si trovano in piazza Medici: sono la Torre Troyana e il Palazzo del Governatore.\nIl marchese di Saluzzo alleato con i ghibellini astigiani, giunto in citt\u00e0 occup\u00f2 il palazzo di Tommaso e Paolina Troya. Esso \u00e8 attiguo alla Torre Troyana o dell'orologio che \u00e8 uno dei simboli architettonici della citt\u00e0 di Asti.\nNel 1560, il Palazzo divenne di propriet\u00e0 del poeta Federico Asinari, conte di Camerano, mentre la torre pass\u00f2 di propriet\u00e0 comunale.\nNell'Ottocento la campana della torre segnava le ore e la ritirata per la notte. Era anche il segnale dell'apertura delle scuole. In tempi pi\u00f9 remoti, segnalava la chiusura delle botteghe e le punizioni che venivano comminate sulla pubblica piazza.\nVerso il 1470, la Cattedrale di Asti, si arricch\u00ec di un magnifico e grandioso portale laterale, in gotico fiorito; l'opera, dice la tradizione, fu finanziata dalle famiglie Pelletta (ghibellina) e Troya (guelfa), a sancire un accordo matrimoniale e forse economico tra le due parti, i cui stemmi figurano ancora oggi nell'antiporta. \nSotto l'arco trilobato dell'antiporta \u00e8 presente una testa di donna scolpita che la tradizione vuole sia una nobildonna Troyana che concorse alla realizzazione del portale.\nPer tutta la popolazione astigiana la figura \u00e8 appellata con il nome di \"madama Troyana\" .\nStemma.\nEssendo l'araldica astigiana frutto di un'aristocrazia prettamente urbana e mercatale, molti stemmi come quello dei Troya si ispirano al cognome della casata nella costituzione del proprio stemma.\nIn questo caso la troia (dal francese \"truie\") cio\u00e8 la femmina del maiale diventa \"arma parlante\". \nScudo: D'oro alla troia di nero, ritta."}
{"id": "1790276", "revid": "125700761", "url": "https://it.wikipedia.org/wiki?curid=1790276", "title": "Brunswick-Wolfenb\u00fcttel", "text": "Il Principato di Brunswick-Wolfenb\u00fcttel (in tedesco: \"F\u00fcrstentum Braunschweig-Wolfenb\u00fcttel\") era una suddivisione del ducato di Brunswick-L\u00fcneburg, la cui storia venne caratterizzata da numerose divisioni e riunificazioni. Varie furono le linee dinastiche della casa dei Guelfi che governarono il Brunswick-Wolfenb\u00fcttel sino alla dissoluzione del Sacro Romano Impero nel 1806. Come risultato del Congresso di Vienna, lo stato venne inglobato nel Ducato di Brunswick dal 1814.\nStoria.\nIl medioevo.\nDopo che Otto il Bambino, nipote di Enrico il Leone, ebbe riottenuto i beni allodiali della sua famiglia (situati nell'area dell'attuale Bassa Sassonia e Sassonia-Anhalt) dall'Imperatore Federico II il 21 agosto 1235 come feudo imperiale sotto il nome di ducato di Brunswick-L\u00fcneburg, il ducato venne diviso nel 1267/1269 tra i suoi figli.\nAlberto I (chiamato anche Alberto l'Alto) (1236-1279) ottenne le regioni attorno a Brunswick-Wolfenb\u00fcttel, Einbeck-Grubenhagen e Gottinga-Oberwald. Egli fond\u00f2 cos\u00ec il vecchio ramo della casa di Brunswick e gett\u00f2 le basi per quello che sarebbe diventato il principato di Brunswick-Wolfenb\u00fcttel. Suo fratello Giovanni (1242-1277) eredit\u00f2 le terre attorno a L\u00fcneburg e fond\u00f2 il vecchio ramo della casa di L\u00fcneburg. Il villaggio di Brunswick rimase sotto il governo di entrambi.\nL'area di Brunswick(-Wolfenb\u00fcttel) venne ulteriormente suddivisa nei decenni successivi. Per esempio, le linee di Grubenhagen e Gottinga rimasero divise per un po' di tempo. Ugualmente, nel 1432 le aree tra le colline del Deister ed il fiume Leine, che erano state concesse contemporaneamente alla casa di Brunswick, vennero suddivise a formare il Principato di Calenberg.\nNel frattempo i duchi iniziarono a disputarsi la sovranit\u00e0 sulla citt\u00e0 di Brunswick e, nel 1432, spostarono la loro residenza al castello di Wolfenb\u00fcttel, nella valle del fiume Oker, circa 12 chilometri a sud di Brunswick. Il castello costruito qui dai duchi di Brunswick-L\u00fcneburg - di comune accordo con la cancelleria ducale, la corte e gli archivi - divenne il centro nevralgico della regione dalla quale venne diretto tutto il ducato di Brunswick-Wolfenb\u00fcttel. Per lungo tempo la sovranit\u00e0 ricadette anche sui principati di Calenberg-Gottinga e Grubenhagen, il principato vescovile di Halberstadt, gran parte del principato vescovile di Hildesheim, le contee di Hohnstein e Regenstein, le baronie di Klettenberg e Lohra e parti della Contea di Hoya e del Basso Weser. Furono questi gli anni di un grande implemento di insediamenti che significativamente prendevano il nome dal duca regnante come \"Auguststadt\", \"Juliusstadt\" e \"Heinrichstadt\".\nA seguito della dodicesima divisione del ducato nel 1495, in cui il Principato di Brunswick-Calenberg-Gottinga venne ridiviso nelle componenti dei suoi territori, il duca Enrico il Vecchio ottenne il governo delle terre di Brunswick, ove fece costruire anche la propria residenza. Da allora il nome del principato fu \"Brunswick-Wolfenb\u00fcttel\".\nEpoca moderna.\nI regni dei duchi Enrico il Giovane, Giulio e Enrico Giulio si susseguirono all'insegna dell'espansione della residenza di Wolfenb\u00fcttel e nell'espansione del principato.\nNel 1500 Brunswick-Wolfenb\u00fcttel divenne parte del Circolo della Bassa Sassonia nell'ambito del Sacro Romano Impero.\nDal 1519 al 1523 il principato entr\u00f2 in guerra con i principati di Hildesheim e L\u00fcneburg per l'Abbazia di Hildesheim, malgrado la sonora sconfitta subita nella Battaglia di Soltau.\nNella Guerra dei Trent'anni Wolfenb\u00fcttel era la pi\u00f9 importante fortezza della Germania settentrionale, riuscendo ad ogni modo a sopravvivere alla guerra pesantemente danneggiata. La linea di Wolfenb\u00fcttel si estinse durante la guerra.\nNel 1571 il castello ed il villaggio di Calv\u00f6rde divennero parte del principato grazie al duca Giulio di Brunswick.\nNel 1635 il duca Augusto il Giovane, della linea collaterale di L\u00fcneburg-Dannenberg, prese le redini del potere del principato e fond\u00f2 la nuova casa di Brunswick. Sotto il suo governo Wolfenb\u00fcttel raggiunse il suo zenith culturale tra cui la costruzione della biblioteca ducale, una delle pi\u00f9 grandi d'Europa all'epoca della sua fondazione. Nel 1671 Brunswick venne aggiunta ai domini.\nNel 1735 quando si estinse la linea regnante, i domini passarono alla linea di Brunswick-Bevern, fondata nel 1666.\nNel 1753/1754 la residenza dei duchi di Wolfenb\u00fcttel torn\u00f2 a Brunswick, ove venne costruito il Palazzo Brunswick. I lavori per il nuovo castello ebbero inizio nel 1718 e vennero guidati dall'architetto Hermann Korb. L'effetto per Wolfenb\u00fcttel fu catastrofico in quanto la citt\u00e0 ridusse drasticamente la propria popolazione da 12.000 a 4.000 abitanti. Solo gli archivi, l'ufficio ecclesiastico e la grande biblioteca rimasero in citt\u00e0.\nI grandi giardini della citt\u00e0 vennero abbandonati per divenire orti e campi di coltivazione e tale rimase il paesaggio praticamente sino al XX secolo. I giardini erano situati presso le tre grandi porte della citt\u00e0: la \"Herzogtor\", la \"Harztor\" e la \"Augusttor\".\nWolfenb\u00fcttel divenne anche una citt\u00e0 attiva sotto il profilo scolastico: nel 1753 vi venne fondato un collegio per la formazione per gli insegnanti che poi divenne orfanotrofio e si evolvette sino all'attuale Harztorwall School.\nPoliticamente il Brunswick-Wolfenb\u00fcttel divenne uno degli alleati pi\u00f9 fedeli alla Prussia, ancora di pi\u00f9 dopo il matrimonio strategico del principe ereditario Federico (poi asceso al trono col nome di Federico II, detto \"il Grande\") con la duchessa Elisabetta Cristina.\nDurante l'era di Carlo I, vi furono grandi scoperte in campo culturale e scientifico: venne promossa la costruzione di un teatro e venne incoraggiata l'educazione. Nel 1753 la collezione di storia naturale ducale venne aperta al pubblico (attualmente \u00e8 riunita nel locale museo di storia naturale). L'impresa venne supportata dall'abate Johann Friedrich Wilhelm Jerusalem, gi\u00e0 fondatore del Collegium Carolinum dell'Universit\u00e0 di Brunswick.\nNell'agosto del 1784 Johann Wolfgang von Goethe soggiorn\u00f2 a Brunswick in missione politica, col duca Carlo Augusto di Sassonia-Weimar-Eisenach il quale era promotore della lega dei principi ed era venuto in questo paese per accogliere il consenso del duca Carlo Ferdinando, che glielo accord\u00f2 il 30 agosto di quell'anno.\nL'era napoleonica ed il trasferimento al Ducato di Brunswick.\nCome risultato della mediatizzazione della Germania il 25 febbraio 1803, il principato ottenne i territori delle abbazie secolarizzate di Gandersheim e Helmstedt.\nNel 1806 il duca Carlo Guglielmo Ferdinando venne mortalmente colpito da un generale prussiano nel corso della Battaglia di Auerstedt. Dopo un breve interregno, Brunswick venne occupata dal 1807 al 1813 dalle truppe napoleoniche e divenne parte del Regno di Vestfalia.\nDopo la fine dell'epoca napoleonica il governo dello Stato sovrano venne ristabilito sotto il nome di Ducato di Brunswick.\nDuchi di Brunswick-Wolfenbuttel.\nCasa di Dannenberg.\nAlla morte di Federico Ulrico, i suoi domini passarono ai lontani cugini regnanti a L\u00fcneburg. Wolfenb\u00fcttel venne ceduta ad Augusto, figlio di Enrico di Dannenberg.\nCasa di Brunswick-Bevern.\nIl figlio di Federico Guglielmo, Carlo, (non ancora maggiorenne all'epoca della morte del padre) divenne il primo Duca del Brunswick indipendente."}
{"id": "1790279", "revid": "899609", "url": "https://it.wikipedia.org/wiki?curid=1790279", "title": "Brunswick-Grubenhagen", "text": ""}
{"id": "1790280", "revid": "640277", "url": "https://it.wikipedia.org/wiki?curid=1790280", "title": "Advanced Composition Explorer", "text": "L'Advanced Composition Explorer (ACE), a volte citato anche come Explorer 71, \u00e8 un satellite artificiale scientifico con una missione di studio della materia \"in situ\", comprendendo particelle energetiche del vento solare, dello spazio interplanetario e di altre sorgenti. Fu lanciato il 25 agosto del 1997 ed \u00e8 operativo attualmente in una orbita di Lissajous vicina al punto di Lagrange L1 (L1 si trova fra il Sole e la Terra alla distanza di circa 1,5 milioni di km dalla Terra)."}
{"id": "1790281", "revid": "144796", "url": "https://it.wikipedia.org/wiki?curid=1790281", "title": "Brunswick-Celle", "text": ""}
{"id": "1790285", "revid": "486946", "url": "https://it.wikipedia.org/wiki?curid=1790285", "title": "Brunswick-Calenberg-G\u00f6ttingen", "text": ""}
{"id": "1790286", "revid": "486946", "url": "https://it.wikipedia.org/wiki?curid=1790286", "title": "Brunswick-Calenberg", "text": ""}
{"id": "1790288", "revid": "2091899", "url": "https://it.wikipedia.org/wiki?curid=1790288", "title": "Ken Ryker", "text": "Biografia.\nFiglio di un ministro battista, \u00e8 nato in Corea. Dopo la sua nascita, la famiglia ritorna negli Stati Uniti, pi\u00f9 precisamente in Texas. Dopo gli studi aveva intenzione di intraprendere la carriera militare nella United States Marine Corps, ma a causa di un incidente automobilistico questo non gli fu possibile.\nCon la fidanzata dell'epoca muove verso la San Fernando Valley in cerca di fortuna, viene notato per la sua prestanza fisica da un agente che lo introduce nel mondo degli strip club e delle riviste pornografiche. Da l\u00ec il salto fu breve, assumendo il nome d'arte di Ken Ryker inizia a partecipare ad alcuni film porno gay, guadagnandosi l'attenzione degli addetti del settore. I suoi film di maggior successo sono \"The Other Side Of Aspen IV\" e \"Ryker's Revenge\", che gli hanno fatto aggiudicare vari premi nel settore hard.\nRyker \u00e8 apparso anche in film bisex ed etero, diventando un'icona nel mondo LGBT e non solo, grazie al suo aspetto fisico, alto 193\u00a0cm, biondo e occhi azzurri, ma soprattutto per le dimensioni del suo pene, sebbene questo presenti una lieve incurvatura verso il basso. Ryker gi\u00e0 ai tempi della scuola veniva chiamato dagli amici \"Firehose\" (tubo antincendio, letteralmente \"Canna di fuoco\"). Con le misure reali del suo pene, \u00e8 stato realizzato un dildo di 28\u00a0cm di lunghezza e 7,5 di diametro, ci\u00f2 che ne ha fatto uno dei dildi pi\u00f9 venduti, assieme a quello di Jeff Stryker. Ha lavorato per i COLT Studio con lo pseudonimo di Bill Flagstaff.\nOrmai da alcuni anni non appare pi\u00f9 in film pornografici. risiede in California, dove lavora presso la Frixion Lube, compagnia che produce e distribuisce oggettistica erotica, come ad esempio lubrificanti."}
{"id": "1790291", "revid": "1842072", "url": "https://it.wikipedia.org/wiki?curid=1790291", "title": "Mv (Unix)", "text": "mv (abbreviazione dalla lingua inglese di \"move\", \"sposta\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che cambia il nome di file e directory o li sposta in altre directory.\nQuando lo spostamento avviene entro i confini dello stesso \"file system\", \"mv\" crea e distrugge dei collegamenti fisici, per cui non vi sono differenze tra il cambio di un nome e lo spostamento in un'altra directory, ed il tempo di esecuzione dell'operazione \u00e8 indipendente dalla dimensione dei file da spostare. \nIn caso di spostamenti tra \"file system\" diversi, l'operazione \u00e8 eseguita effettuando prima una copia dei dati nella destinazione e poi una cancellazione delle sorgenti, e quindi il tempo di esecuzione delle operazioni dipende anche dalla dimensione dei file da spostare.\nSintassi.\nLa sintassi generale di \"mv\" \u00e8 la seguente:\n mv [\"opzioni\"] [--] \"sorgente1\" [\"sorgente2\" \u2026] \"destinazione\" \nI parametri \"sorgente\" indicano i file e/o le directory a cui cambiare il nome. Se viene specificato un solo parametro \"sorgente\", il parametro \"destinazione\" indica il nome del file o della directory di destinazione. \nSe vengono specificati pi\u00f9 parametri \"sorgente\", il parametro \"destinazione\" deve necessariamente essere una directory esistente, o al pi\u00f9 un collegamento simbolico ad una directory.\nIl doppio trattino -- (facoltativo) indica che i parametri successivi non sono da considerarsi opzioni.\nTra le opzioni principali vi sono:\nEsempi.\nRinomina il file vecchio.txt in nuovo.txt:\n mv vecchio.txt nuovo.txt\nSposta i file uno.txt e due.txt nella directory /tmp\n mv uno.txt due.txt /tmp"}
{"id": "1790293", "revid": "33689", "url": "https://it.wikipedia.org/wiki?curid=1790293", "title": "Eucratide II", "text": "Sembra probabile che Eucratide II abbia governato sulla Battria orientale per poco tempo dopo la morte del suo omonimo (ucciso da uno dei suoi figli) fino alla propria deposizione, verosimilmente conseguente a quello stesso assassinio.\nDurante i primi anni di regno, Eucratide II potrebbe essere stato co-reggente del padre: sulle emissioni successive aggiunse il titolo \"Soter\" (\"Salvatore\"), forse un indizio del suo regno da solo.\nPoco dopo la morte di Eucratide II, suo fratello Eliocle I fu sconfitto dagli Yuezhi, che scacciarono definitivamente i Greci ellenistici dalla Battria."}
{"id": "1790300", "revid": "104458", "url": "https://it.wikipedia.org/wiki?curid=1790300", "title": "Castell-Castell", "text": "Castell-Castell fu una Contea della regione della Franconia, a nord della Baviera, in Germania. Essa si origin\u00f2 dalla spartizione avvenuta della Contea di Castell, che origin\u00f2 anche il Castell-Remlingen, nel 1668, e che venne nuovamente divisa in Castell-Castell e Contea di Castell nel 1709. \nFu cos\u00ec linea cadetta da cui dopo Georg II si distacc\u00f2 dal ramo principale di Remlingen con Wolfgang II (1558-31). \nLa linea si estinse con Wolfgang Theodoric (1668-09) nel 1709, e fu ripartita di nuovo in condominio con August Franz Friedrich (1709-67), Karl Friedrich Gottlieb di Remlingen (1709-17), Wolfgang Georg II (1709-36) e Christian Friedrich Karl (1736-73), quando il centro di Castell pass\u00f2 al ramo di Castell Castell nel 1772; la contea era composta da tre territori e 28 villaggi. Nello stesso anno si separ\u00f2 la linea di Rehweiler rappresentata solo da Ludwig Friedrich (1709-72).\nAlbrecht Friedrich Karl (1773-06) regn\u00f2 sulla contea di Castell in Castell e Remlingen in condominio con il ramo cadetto poi denominato di Neu Castell R\u00fcdenhausen, fino al 1803, quando la contea fu mediatizzata e annessa dalla Baviera. \nL'11.4.1810, Friedrich Ludwig Heinrich (-1875) fu riconosciuto Conte e signore di Castell Castell ed il fratello Christian Friedrich (-1850) conte di Castell R\u00fcdenhausen."}
{"id": "1790303", "revid": "304077", "url": "https://it.wikipedia.org/wiki?curid=1790303", "title": "Mosa (gastronomia)", "text": "La mosa, dal tedesco \"Mus\" (passato, purea), \u00e8 un piatto tipico della cucina trentina e consiste in una specie di polenta mescolata con il latte. Si prepara facendo bollire una pentola di acqua e latte per poi versarci la farina sbattendo il tutto con la frusta. La consistenza deve essere pi\u00f9 liquida di quella della polenta."}
{"id": "1790310", "revid": "1573940", "url": "https://it.wikipedia.org/wiki?curid=1790310", "title": "Badaling", "text": "Badaling (cinese semplificato: \u516b\u8fbe\u5cad; cinese tradizionale: \u516b\u9054\u5dba; pinyin: B\u0101d\u00e1l\u01d0ng) \u00e8 il sito in cui sorge il tratto pi\u00f9 visitato della Grande muraglia cinese, circa 80 chilometri a nordovest di Pechino. La porzione del muro che corre all'interno dell'area fu edificata durante la Dinastia Ming, assieme ad un avamposto militare, a dimostrazione dell'importanza strategica della zona.\nLa porzione della muraglia di Badaling ha subito pesanti restauri e, nel 1957, \u00e8 stato il primo tratto ad essere aperto ai visitatori. Attualmente visitato da milioni di persone ogni anno, l'area ha registrato un notevole sviluppo, anche grazie alla recentemente completata autostrada Badaling, che collega Badaling a Pechino."}
{"id": "1790312", "revid": "104458", "url": "https://it.wikipedia.org/wiki?curid=1790312", "title": "Tatiana Totmianina", "text": ""}
{"id": "1790315", "revid": "254059", "url": "https://it.wikipedia.org/wiki?curid=1790315", "title": "Castell-Remlingen", "text": "Castell-Remlingen fu una Contea della regione della Franconia a nord della Baviera, in Germania. \nEssa si origin\u00f2 dalla partizione della Contea di Castell nel 1597 con Wolfgang II (1597-31), figlio di Georg II di Castell e dal figlio Wolfgang Georg (-1668), e nel 1668 si divise nuovamente in s\u00e9 stessa e nel Castell-Castell. Gli succedette Friedrich Magnus (-1717), e poi il figlio di Wolfgang Dietrich di Castell, Karl Friedrich Gottlieb (1679-43) e Christian Adolf Friedrich di Breitenburg (-1762), alla cui morte pass\u00f2 ai Castell Castell."}
{"id": "1790319", "revid": "1005847", "url": "https://it.wikipedia.org/wiki?curid=1790319", "title": "Scuola di specializzazione all'insegnamento secondario", "text": "La scuola di specializzazione all'insegnamento secondario (SSIS) era una scuola di specializzazione universitaria italiana, di durata biennale, finalizzata alla formazione degli insegnanti delle scuole secondarie di primo e secondo grado.\nL'attivit\u00e0 delle SSIS fu svolta in nove cicli biennali (il secondo anno di ciascun ciclo contemporaneo col primo anno del successivo) nel periodo compreso tra gli anni accademici 1999-2000 e 2008-2009. Gli ultimi esami di stato si svolsero nella primavera 2010 (sessione straordinaria dell'a.a. 2008-2009). Successivamente le SSIS furono rimpiazzate dai percorsi di \"tirocinio formativo attivo\" (TFA).\nStoria.\nL'istituzione delle SSIS fu stabilita con la legge 19 novembre 1990, n. 341. Il decreto del MIUR del 26 maggio 1998 ne stabil\u00ec i criteri generali. Era organizzata in modalit\u00e0 interateneo a livello regionale, con accesso a numero chiuso (stabilito ogni anno dal Ministero dell'universit\u00e0 e della ricerca). Per alcuni anni le SSIS rappresentarono il principale canale di abilitazione all'insegnamento nelle scuole secondarie, consentendo agli specializzati l'iscrizione nelle graduatorie permanenti provinciali del personale docente.\nCon la legge 27 dicembre 2006, n. 296 (legge finanziaria per l'anno 2007) per\u00f2, le graduatorie permanenti furono trasformate in graduatorie ad esaurimento. Fu stabilito che gli ultimi specializzati SSIS ad avere diritto ad iscriversi in tali graduatorie sarebbero stati quelli dell'VIII ciclo (svoltosi negli anni accademici 2006-2007 e 2007-2008). Ciononostante, il MIUR fece partire ugualmente anche il IX ciclo (svoltosi nel 2007-2008 e 2008-2009), i cui specializzati quindi non avrebbero potuto iscriversi alle graduatorie ad esaurimento. A seguito di vari ricorsi, nel 2009 il MIUR decise di riaprire eccezionalmente le graduatorie, consentendo l'iscrizione anche agli abilitati del IX ciclo. Nel frattempo era stata disposta da parte del Ministro dell'istruzione, dell'universit\u00e0 e della ricerca Mariastella Gelmini la sospensione del X ciclo.\nAgli specializzandi che, per giustificati motivi, avevano sospeso la frequenza delle SSIS e non avevano poi potuto riprenderla a causa della loro soppressione, fu successivamente consentito di iscriversi in sovrannumero al I ciclo del Tirocinio Formativo Attivo (TFA), nuovo percorso abilitante di durata annuale che aveva sostituito la SSIS. Nel 2013 a tali soprannumerari fu eccezionalmente consentita anche l'iscrizione alle graduatorie ad esaurimento (a patto di essersi iscritti con riserva alle stesse nel 2009, di non aver potuto sciogliere la riserva per non aver conseguito l'abilitazione e di essersi poi abilitati appunto come soprannumerari del I ciclo di TFA).\nCaratteristiche.\nLa specializzazione SSIS non costituiva titolo preferenziale per l'assegnazione degli incarichi di insegnamento e delle cattedre. Per altro i corsi speciali istituiti con la legge 4 giugno 2004, n. 143 assegnarono l'abilitazione a determinate categorie di precari al di fuori del numero stabilito dal Ministero e senza il preliminare superamento del concorso.\nTitoli di accesso.\nAlla SSIS si accedeva con laurea conseguita secondo i vecchi ordinamenti (almeno quadriennale) o laurea specialistica o magistrale del nuovo ordinamento, previo superamento di concorso. Il concorso, per titoli ed esami, consisteva in due prove: la prima, scritta sotto forma di test a risposta multipla, consentiva l'accesso alla seconda ad un numero di candidati pari al doppio del numero di posti messi a concorso (in base alla somma dei punteggi dei titoli e della prova stessa); la seconda prova, diversa da regione a regione, serviva a stilare la graduatoria definitiva di ammissione, andando a sommarsi ai punteggi precedenti.\nIl percorso formativo.\nCiascuna SSIS regionale era articolata in vari indirizzi disciplinari, ciascuno dei quali comprensivo di una pluralit\u00e0 di classi di abilitazione. La durata normale del percorso formativo era di due anni accademici (quattro semestri), che poteva per\u00f2 abbreviarsi in presenza di eventuali crediti formativi oppure allungarsi per conseguire l'abilitazione in pi\u00f9 classi oppure per conseguire anche il titolo di specializzazione per l'insegnamento di sostegno. Nel percorso formativo erano previsti vari insegnamenti (con relativi esami di profitto) e laboratori, alcuni comuni a tutti gli indirizzi (trasversali) ed altri caratterizzanti l'indirizzo e/o la classe di abilitazione. Parte integrante del percorso era anche il tirocinio didattico educativo di complessive 300 ore, da svolgersi in buona parte nelle istituzioni scolastiche convenzionate affiancati da un insegnante/tutor (docente di ruolo nella medesima classe di abilitazione nell'istituto) e da un insegnante supervisore presso la sede universitaria della SSIS.\nL'esame finale.\nAl termine del percorso formativo, lo specializzando affrontava un Esame di Stato conclusivo, avente anche valore di prova concorsuale per l'ammissione alle graduatorie provinciali del personale docente. L'esame consisteva in due prove, da svolgersi in due giorni consecutivi:\nIl titolo di specializzazione rilasciato dalla SSIS abilitava all'insegnamento nella corrispondente classe di concorso."}
{"id": "1790321", "revid": "104458", "url": "https://it.wikipedia.org/wiki?curid=1790321", "title": "Castell-R\u00fcdenhausen", "text": "Castell-R\u00fcdenhausen fu una contea della Franconia, a nord della Baviera, in Germania. Essa si origin\u00f2 dalla partizione della Contea di Castell. Nel 1806, al crollo del Sacro Romano Impero, pass\u00f2 alla Baviera."}
{"id": "1790322", "revid": "72811", "url": "https://it.wikipedia.org/wiki?curid=1790322", "title": "SSIS", "text": ""}
{"id": "1790323", "revid": "2105782", "url": "https://it.wikipedia.org/wiki?curid=1790323", "title": "Encyclopedia Dramatica", "text": "Encyclopedia Dramatica (o Encyclop\u00e6dia Dramatica) \u00e8 una enciclopedia satirica (come \"Uncyclopedia\", anche se quest'ultima \u00e8 meno cinica e cruenta) sul modello di \"Wikipedia\", e creata anch'essa con il noto sistema wiki.\nIl sito originale \u00e8 stato chiuso senza preavviso dalla fondatrice Sherrod DeGrippo il 16 aprile 2011, venendo sostituito da un nuovo sito, \"Oh Internet\". Il cambiamento ha suscitato scontento generale nella comunit\u00e0 degli utenti del sito.\nIn seguito a questo alcuni fan, in aperto contrasto con la vecchia gestione, hanno riportato online \"Encyclopedia Dramatica\" con gran parte degli articoli originali, recuperati tramite archivi. Per via di alcuni problemi di registrazione il dominio \u00e8 cambiato da .ch a .se fino a .es, il dominio utilizzato da settembre 2013. Il dominio attuale \u00e8 .rs, ovvero della Repubblica di Serbia.\nCaratteristiche.\nIl sito, statunitense, e scritto con un linguaggio spesso marcatamente slang e politicamente scorretto, prende di mira tutti i grandi portali di Internet come la stessa Wikipedia in primis, Myspace, Facebook; tutte le fasce della subcultura giovanile, musicale e di costume come emo, goth, indie, Suicide Girls; alcuni tra i pi\u00f9 celebri personaggi dell'attualit\u00e0 e del mondo mediatico; diversi aspetti della societ\u00e0, della religione, della scienza, della tecnologia. \u00c8 una parodia online che raccoglie tutti i fenomeni della rete (forum, meme, pornografia, flamewars).\nCritiche.\nIl sito \u00e8 stato, anche per questo, segnalato negativamente e tacciato di evidente volgarit\u00e0: tra le \"voci\" di Encyclopedia Dramatica, infatti, sono presenti immagini forti o oscene, realizzate direttamente dagli utenti oppure estrapolate da alcuni shock site statunitensi pi\u00f9 volte censurati. Il sito \u00e8 stato anche accusato di razzismo e misoginia."}
{"id": "1790325", "revid": "889336", "url": "https://it.wikipedia.org/wiki?curid=1790325", "title": "Am\u00edlcar Barbuy", "text": "Caratteristiche tecniche.\nAm\u00edlcar \u00e8 stato un prolifico attaccante, divenuto poi centrocampista, dotato di un tiro potente e di uno spiccato senso della rete.\nCarriera.\nGiocatore.\nGli inizi e la consacrazione in Brasile.\nAm\u00edlcar ha iniziato la sua carriera nel 1912 tra le file del Corinthians.\nCon il club paulista vince ben quattro volte il Campionato Paulista (1914, 1915, 1922 e 1923). Nel 1923 Barbuy si trasferisce al Palestra It\u00e1lia, con il quale divenne due volte campione nel 1926 e 1927.\nLazio.\nNel 1931 si trasferisce in Italia, alla Lazio, ricoprendo il ruolo di allenatore-giocatore. Debutta in Serie A il 20 dicembre dello stesso anno, nella gara casalinga vinta dalla formazione romana 3-2 contro il Bari, disputando la sua ultima gara in carriera come calciatore; all'et\u00e0 di 38 anni e 8 mesi \u00e8 stato l'esordiente pi\u00f9 anziano della storia della massima serie fino al 15 maggio 2016, quando il record \u00e8 stato superato dal portiere Maurizio Pugliesi con i suoi 39 anni e 6 mesi. \nNazionale.\nAm\u00edlcar veste la maglia della Nazionale brasiliana tra il 1916 e il 1924, disputando 19 partite arricchite da 5 gol.\nHa partecipato con la nazionale verdeoro a ben quattro edizioni della Copa Am\u00e9rica, vincendo in due occasioni (1919 e 1922) e arrivando terzo nel 1917.\nAllenatore.\nDopo che tra il 1915 e il 1929 ha svolto il ruolo di giocatore-allenatore nel Corinthians, nel Palestra It\u00e1lia ed anche nella Nazionale brasiliana, al termine della sua carriera da calciatore, Am\u00edlcar intraprende quella di tecnico. Il suo primo incarico da allenatore gli viene affidato dalla Lazio nella stagione 1931-32, quando in una sola occasione \u00e8 stato costretto anche a scendere in campo. Terminata l'esperienza italiana, torna in patria per guidare formazioni del calibro di San Paolo, Corinthians, Portuguesa, Portuguesa Santista ed Atl\u00e9tico Mineiro."}
{"id": "1790327", "revid": "6923", "url": "https://it.wikipedia.org/wiki?curid=1790327", "title": "Pianoforte giocattolo", "text": "Il pianoforte giocattolo (conosciuto anche con il nome inglese toy piano) \u00e8 uno strumento musicale, nato come un semplice giocattolo per bambini, ma utilizzato anche in contesti musicali pi\u00f9 seri. Lo strumento \u00e8 stato inventato a Philadelphia nel 1872 da un immigrato tedesco, di nome Albert Schoenhut.\nIn genere ha la forma di un normale pianoforte verticale o a coda, a seconda dei modelli; \u00e8 alto non pi\u00f9 di 50 cm ed \u00e8 realizzato in legno o in plastica. \nLa sua meccanica \u00e8 molto semplice: attraverso il movimento della tastiera, dei martelletti percuotono delle piccole barre di metallo o dei piccoli cilindri uniti alla base da una barra perpendicolare in ferro, producendo un suono simile a quello del glockenspiel.\nIl Pianoforte giocattolo usa la stessa scala musicale cromatica di un pianoforte tradizionale. La sua estensione varia da una a tre ottave. Nei modelli pi\u00f9 semplici, i tasti neri della tastiera sono solamente disegnati sui tasti bianchi, per rendere visivamente l'idea di un pianoforte; quindi essi utilizzano una scala diatonica (o una versione adattata per sembrare accordata), non la scala cromatica; generalmente, questi pianoforte giocattolo diatonici hanno solo otto tasti.\nUtilizzo nella musica.\nAnche se il suo utilizzo principale rimane quello ludico, il pianoforte giocattolo \u00e8 protagonista da decenni di sperimentazioni ed esibizioni di musica, sia colta che pop/rock. L'esempio pi\u00f9 famoso \u00e8 la \"Suite for Toy Piano\" di John Cage del 1948. Altre opere nella musica classica europea, dedicate a questo strumento, sono \"Ancient Voices of Children\" di George Crumb e diverse composizioni di Mauricio Kagel. Steve Beresford ha spesso usato il pianoforte giocattolo (insieme con altri strumenti giocattolo) all'interno delle sue improvvisazioni musicali. Il compositore Matthew McConnell ha scritto un \"Concerto for Toy Piano and Orchestra\" nel 2004; nello stesso anno il concerto viene eseguito, con al pianoforte giocattolo Keith Kirchoff come solista.\nUn pioniere del pianoforte giocattolo \u00e8 il compositore e pianista tedesco Bernd Wiesemann. Ha suonato il pianoforte giocattolo in molti concerti in Germania tra il 1970 ed il 1980. Nel 1993 ha pubblicato il CD \"Neue Musik f\u00fcr Kinderklavier\" (\"Nuova musica per Pianoforte giocattolo\"), contenente composizioni di John Cage, Karlheinz Stockhausen, Ratko Delorko, Andreas Kunstein, Frank Scholzen, Joachim Herbold, Carlos Cruz de Castro, Francisco Estevez e composizioni proprie. Nel 2004 ha pubblicato in formato SACD \"Das untemperierte Klavier\" (\"Il piano non temperato\", una originale parodia dell'opera \"il clavicembalo ben temperato\" di Bach) , contenente composizioni contemporanee.\nNel 1997 la pianista Margaret Leng Tan ha pubblicato il cd \"The Art of the Toy Piano\". In questo lavoro, si esibisce in una serie di brani scritti appositamente per pianoforte giocattolo, insieme con arrangiamenti di altre celebri composizioni, come la \"Sonata Al Chiaro di Luna\" di Ludwig van Beethoven ed il brano \"Eleanor Rigby\" dei The Beatles'.\nBen Lee ha utilizzato il pianoforte giocattolo nel brano \"Catch My Disease\" del 2005, che gli ha procurato molta notoriet\u00e0, oltre che numerosi premi.\nIl musicista francese Pascal Comelade utilizza da anni il pianoforte giocattolo, sia nei suoi dischi che nelle sue esibizioni dal vivo, insieme con la sua band che suona principalmente strumenti giocattolo per creare quello che definiscono \"Rock da camera\".\nUn altro artista famoso che ha usato il pianoforte giocattolo \u00e8 il compositore e musicista francese Yann Tiersen, che ha suonato lo strumento gi\u00e0 nel suo primo album \"La Valse des Monstres\" (\"Il Valzer dei Mostri\"). Tiersen ha utilizzato il pianoforte giocattolo per caratterizzare musicalmente il personaggio principale del film francese \"Il favoloso mondo di Am\u00e9lie\", del quale ha composto la colonna sonora.\nIl pianoforte giocattolo \u00e8 presente in diversi gruppi di rock alternativo e post rock, come gli Agitpop, gli Evanescence, i Radiohead, Warren Zevon, Tori Amos, i Sigur R\u00f3s, i The Dresden Dolls.\nPersino Tom Waits ha incluso il pianoforte giocattolo nella sua musica, per non parlare della storica band dei The Cure, che lo hanno utilizzato durante il loro concerto Unplugged su MTV.\nTra i musicisti italiani, Vinicio Capossela suona abitualmente il pianoforte giocattolo, sia nei suoi dischi, che nei concerti dal vivo.\nNel 2005 Matt Malsky e David Claman lanciano \"The Extensible Toy Piano Project\", una competizione internazionale ed un festival tenutosi alla Clark University. Uno dei vincitori \u00e8 stato Karlheinz Essl con il brano \"Kalimba\" per pianoforte giocattolo e lettore CD.\nNelle strisce a fumetti dei Peanuts, ideate dal disegnatore Charles M. Schulz, uno dei personaggi, il bambino di nome Schroeder, suona musica classica (principalmente Beethoven) su un pianoforte giocattolo: spesso composizioni molto complesse, che difficilmente potrebbero essere realmente eseguite su quello strumento."}
{"id": "1790328", "revid": "287204", "url": "https://it.wikipedia.org/wiki?curid=1790328", "title": "Dauphine", "text": ""}
{"id": "1790333", "revid": "339392", "url": "https://it.wikipedia.org/wiki?curid=1790333", "title": "Frisia dell'Est", "text": ""}
{"id": "1790336", "revid": "899609", "url": "https://it.wikipedia.org/wiki?curid=1790336", "title": "F\u00fcrstenberg-Blomberg", "text": ""}
{"id": "1790340", "revid": "899609", "url": "https://it.wikipedia.org/wiki?curid=1790340", "title": "Contea di F\u00fcrstenberg-Messkirch", "text": ""}
{"id": "1790347", "revid": "287204", "url": "https://it.wikipedia.org/wiki?curid=1790347", "title": "F\u00fcrstenberg", "text": "Famiglie.\nF\u00fcrstenberg \u00e8 il nome di due importanti famiglie tedesche:"}
{"id": "1790348", "revid": "98745846", "url": "https://it.wikipedia.org/wiki?curid=1790348", "title": "Furstenberg", "text": ""}
{"id": "1790350", "revid": "287204", "url": "https://it.wikipedia.org/wiki?curid=1790350", "title": "Messkirch", "text": ""}
{"id": "1790354", "revid": "309289", "url": "https://it.wikipedia.org/wiki?curid=1790354", "title": "N\u00ebmda", "text": "La N\u00ebmda () \u00e8 un fiume della Russia europea centrale (oblast' di Kostroma e Ivanovo), affluente di sinistra del Volga.\nNasce dal versante meridionale delle alture di Gali\u010d, vicino al villaggio di Palkino, nella parte centroccidentale dell'oblast' di Kostroma; scorre dapprima verso oriente, successivamente assumendo direzione mediamente meridionale. Sfocia nel Volga dalla sinistra idrografica, in corrispondenza del bacino di Gor'kij.\nLa N\u00ebmda \u00e8 gelata, in media, da novembre a met\u00e0 aprile. I maggiori affluenti sono la \u0160uja (lunga 170\u00a0km) proveniente dalla sinistra idrografica e il Kus' (86\u00a0km) dalla destra."}
{"id": "1790362", "revid": "104265", "url": "https://it.wikipedia.org/wiki?curid=1790362", "title": "Michelangelo Petruzziello", "text": "Biografia.\nNasce in una famiglia contadina, dopo gli studi secondari nel seminario di Benevento, Michelangelo Petruzziello non scelse la vita sacerdotale. Si laure\u00f2 in lettere classiche all'Universit\u00e0 di Napoli nel 1927 e si dedic\u00f2 subito all'insegnamento negli istituti secondari.\nNel 1932 pubblic\u00f2 la prima parte di una sua traduzione in endecasillabi dell\u2019\"Ars Poetica\" di Orazio.\nNel 1953 al \"Certamen Capitolinum\" con il racconto \"Mater infelix\"si aggiudicher\u00e0 il secondo posto, in seguito nel 1956 e 1957 partecip\u00f2 al Certamen poeticum Hoeufftianum con due poesie \"Vetus pistrinum\" e \"Cicada\"."}
{"id": "1790364", "revid": "827882", "url": "https://it.wikipedia.org/wiki?curid=1790364", "title": "Lickin' on Both Sides", "text": "Lickin' on Both Sides \u00e8 l'album di debutto del gruppo musicale R&amp;B britannico Mis-Teeq. L'album \u00e8 stato pubblicato il 27 ottobre 2001 sotto l'etichetta discografica Telstar.\nL'album \u00e8 stato pubblicato in alcuni paesi, tra cui Regno Unito, Francia, Australia e Svizzera, ma ha riscosso successo solo in patria raggiungendo la terza posizione della classifica degli album. Nelle classifiche degli altri paesi, l'album ha raggiunto posizioni molto basse.\nIl 22 giugno 2002 \u00e8 stata pubblicata un'edizione speciale dell'album contenente tre ulteriori tracce (raggiungendo cos\u00ec il numero di 15 brani) ed \u00e8 stato certificato doppio disco di platino in Regno Unito."}
{"id": "1790366", "revid": "1005847", "url": "https://it.wikipedia.org/wiki?curid=1790366", "title": "Elezioni europee del 2004 in Austria", "text": "Le elezioni europee del 2004 in Austria si sono tenute il 13 giugno."}
{"id": "1790367", "revid": "767487", "url": "https://it.wikipedia.org/wiki?curid=1790367", "title": "The Quiet Place", "text": "The Quiet Place \u00e8 un singolo della band melodic death metal svedese In Flames. \u00c8 stato pubblicato sul loro album del 2004, \"Soundtrack to Your Escape\". Ha raggiunto la posizione numero 2 nella classifica dei singoli svedesi.\nVideo.\nIl video, diretto da Patrick Ullaeus, mostra il cantante Anders Frid\u00e9n dentro un cinema mentre segue un film. Successivamente, dopo che si \u00e8 addormentato, si vede la band suonare \"dentro la sua testa\"."}
{"id": "1790373", "revid": "131358", "url": "https://it.wikipedia.org/wiki?curid=1790373", "title": "Rot-Weiss Ahlen", "text": ""}
{"id": "1790374", "revid": "131358", "url": "https://it.wikipedia.org/wiki?curid=1790374", "title": "LR Ahlen", "text": ""}
{"id": "1790375", "revid": "108383428", "url": "https://it.wikipedia.org/wiki?curid=1790375", "title": "Acquasanta (Marino)", "text": "Il quartiere dell'Acquasanta \u00e8 un quartiere storico della citt\u00e0 di Marino, in provincia di Roma, nell'area dei Castelli Romani.\nStoria.\nIl quartiere inizi\u00f2 a svilupparsi intorno al santuario di Santa Maria dell'Acquasanta, fuori dalle mura di Marino, lungo la principale strada di accesso al castello da sud. Questa strada era anche la strada corriera per Napoli, variante medioevale alla via Appia, che per lungo tempo fu il principale collegamento tra Roma e l'Italia meridionale: essa scendeva dalla porta cosiddetta Napoletana (in dialetto marinese semplicemente \"'a Porta\") lungo l'attuale via Antonio Fratti, poi attraversava la marana delle Pietrare probabilmente in prossimit\u00e0 della torre d'Ammonte e risaliva il crinale esterno del cratere del lago Albano coincidendo pi\u00f9 o meno con l'attuale via di Costa Caselle e poi con la strada statale 217 Via dei Laghi fino a Velletri.\nLa salita a Marino doveva risultare un tratto particolarmente impegnativo ed accidentato, almeno a giudicare dalla leggenda di fondazione del santuario dell'Acquasanta. Si racconta infatti che la Madonna sia apparsa a salvare un viaggiatore che aveva perso il controllo del suo cavallo sull'erta discesa. D'altra parte l'edicola mariana era anche una sorta di custode silente posto all'ingresso del paese, analogamente alla \"Madonna de 'u Sassu\" collocata nel Cinquecento presso porta Romana, accesso settentrionale all'abitato, nel quartiere Borgo Garibaldi.\nIn prossimit\u00e0 del quartiere c'erano le prime cave di peperino, presso le quali la Confraternita del Gonfalone ebbe il suo primo Oratorio. Nel 1824 fu realizzato il pronao in peperino del Santuario dell'Acquasanta, mentre al tempo di papa Gregorio XVI, attorno al 1835, fu edificato il \"Ponte Gregoriano\", la nuova strada d'accesso a Marino che ancora oggi \u00e8 in funzione.\nAdiacente al Santuario, negli anni novanta del XX secolo il Comune ed il Comitato di Quartiere hanno realizzato il \"Parco dell'Acquasanta\", un'area verde situata attorno al corso della Marana delle Pietrare che include anche l'antico \"Fontanile d'Ammonte\", fontanile pubblico utilizzato fino all'inizio XX secolo per il bucato, e la \"Torre d'Ammonte\", torre di vedetta duecentesca che caratterizza quella vista di Marino. Sono interessanti, nel quartiere, anche alcune latomie della cave di peperino non pi\u00f9 utilizzate.\nMonumenti e luoghi d'interesse.\nArchitetture religiose.\nSantuario dell'Acquasanta.\nIl santuario \u00e8 uno dei luoghi di culto pi\u00f9 antichi di Marino. L'immagine della Madonna qui custodita risalirebbe all'incirca al VI secolo, ma la prima attestazione storica certa di una particolare venerazione per questa immagine risale alla fine del Duecento, quando san Bonaventura da Bagnoregio, allora cardinale vescovo della diocesi suburbicaria di Albano, si rec\u00f2 in visita all'Acquasanta. Il santuario venne costruito attorno all'edicola mariana alla met\u00e0 del Cinquecento, e restaurato nelle forme attuali con l'aggiunta del pronao neoclassico ad opera dell'architetto Matteo Lovatti all'inizio dell'Ottocento. Negli anni Ottanta del Novecento il santuario e soprattutto l'immagine sono stati oggetto di restauro e studi ad opera dell'architetto Vincenzo Antonelli.\nParte del santuario \u00e8 scavata nella viva roccia di peperino. Sulla parete destra del santuario tra l'altro, rimuovendo l'intonaco, \u00e8 stato rinvenuto un canale scavato in epoca antica in servizio ad una grotta vicina, probabilmente un santuario romano o addirittura pre-romano dedicato alla dea indigena Ferentina (si tenga presente che il vicino bosco di Marino si chiama Bosco Ferentano).\nIl Santissimo Crocifisso di Marino fu custodito inizialmente nel santuario (altare laterale a sinistra) prima di essere trasportato nella chiesa della Santissima Trinit\u00e0 nel 1637.\nArchitetture civili.\nIl Ponte Gregoriano.\nL'accesso a Marino da sud era rappresentato da una ripida discesa in cui si incontravano le vie provenienti da Costa Caselle (antica strada corriera per Napoli) e da Castel Gandolfo (via Maremmana Inferiore), pressappoco nell'area dell'attuale piazzale Zaccaria Negroni (ingresso Stadio comunale) e poi da un'erta salita verso il centro storico (attuale via Antonio Fratti).\nFu papa Gregorio XVI a commissionare la \"variante\" di accesso all'abitato. Papa Cappellari, bergamasco, frequentava Marino gi\u00e0 prima di diventare papa. Salito al Soglio non manc\u00f2 quasi mai di venire in visita a Marino durante le villeggiature presso le Ville Pontificie di Castel Gandolfo. Dimostr\u00f2 una particolare predilezione per Marino elevandola a sede di Governo e poi al titolo di Citt\u00e0 e donandole il collegio della Congregazione dei Padri della Dottrina Cristiana per l'istruzione dei ragazzi maschi (per le femmine gi\u00e0 esisteva l'Istituto delle Maestre Pie Venerini dal 1732).\nArchitetture militari.\nLa torre d'Ammonte.\nLa torre cosiddetta d'Ammonte \u00e8 un edificio caratteristico di Marino a causa del bizzarro stato in cui \u00e8 stata ridotta dagli agenti atmosferici nel corso dei secoli.\nDatabile al XIV secolo, apparterrebbe perci\u00f2 al complesso difensivo allestito da Giordano Orsini nella seconda met\u00e0 del Trecento.\nAree naturali.\nLa Marana.\nQuella che in dialetto marinese \u00e8 semplicemente \"'a Marana\" in realt\u00e0 ha assunto varie denominazioni nel corso della storia: marana di San Bonaventura, fosso delle Pietrare, fosso di Patatona.\nQuel che \u00e8 certo \u00e8 che si tratta di un corso d'acqua a carattere torrentizio proveniente dall'area umida del Barco Colonna, alimentato dalle sorgenti di Monte Cavo. La Marana scorre nei territori comunali di Rocca di Papa, Marino, Ciampino."}
{"id": "1790379", "revid": "1543377", "url": "https://it.wikipedia.org/wiki?curid=1790379", "title": "Eleanor H. Porter", "text": "Biografia.\nNata a Littleton, New Hampshire, Eleanor Hodgman inizi\u00f2 a studiare canto al New England Conservatory ma agli inizi del XX secolo decise di cambiare, dedicandosi all'attivit\u00e0 di scrittrice. Nel 1892 spos\u00f2 John Lyman Porter e si trasfer\u00ec in Massachusetts.\nL'attivit\u00e0 principale e pi\u00f9 conosciuta della scrittrice \u00e8 quella legata alla letteratura per ragazzi.\nLa Porter mor\u00ec, infine, a Cambridge (Massachusetts), nel 1920.\nOpere.\nEleanor Porter esordiva con i tre libri di \"Miss Billy\" (\"Miss Billy\", \"Miss Billy's Decision\", e \"Miss Billy Married\"), ed inoltre \"Cross Currents\" (1908), \"The Turn of the Tide\" (1908) e \"Six Star Ranch\" (1916).\nIl suo romanzo pi\u00f9 famoso \u00e8, tuttavia, \"Pollyanna\" (1913), seguito da \"Pollyanna cresce\" (1915); dal primo di essi, nel 1960, la Disney ha tratto il film \"Il segreto di Pollyanna\". Dal punto di vista comportamentale, la psicologia cognitiva lo ha preso come spunto per etichettare il cosiddetto \"ottimismo idiota\" (\"sindrome di Pollyanna\").\nTra i romanzi per adulti, vanno ricordati \"The Story of Marco\" (1920), \"Solo David\" (1916), \"The Road to Understanding\" (1916), \"Oh Money Money\" (1917), \"Dawn\" (1918), \"Keith's Dark Tower\" (1919), \"Mary Marie\" (1920), e \"Sister Sue\" (1921, postumo).\nHa scritto anche dei brevi racconti come \"Money, Love and Kate\" (1924, postumi) e \"Little Pardner\" (1927, postumi).\nRomanzi\nRacconti"}
{"id": "1790388", "revid": "827882", "url": "https://it.wikipedia.org/wiki?curid=1790388", "title": "Eye Candy (album)", "text": "Eye Candy \u00e8 il secondo album del gruppo musicale R&amp;B britannico Mis-Teeq, pubblicato nel 2003 dall'etichetta Telstar. Ha raggiunto la sesta posizione della classifica degli album britannica e il singolo estratto da quest'album \"Scandalous\" ha avuto gran successo in tutta Europa. Altri singoli estratti sono stati \"Style\" e \"Can't Get It Back\"."}
{"id": "1790397", "revid": "253269", "url": "https://it.wikipedia.org/wiki?curid=1790397", "title": "Jackson Rathbone", "text": "Biografia.\nRathbone nasce a Singapore da genitori americani, Randee Lynn e Monroe Jackson Rathbone IV, ha tre sorelle: Ryann, Kelly e Brittney. Sua sorella Kelly \u00e8 una ceramista e scultrice di fama internazionale; Ryann \u00e8 una pittrice e Brittney \u00e8 un'infermiera.\nPer via del lavoro del padre si trasferisce di continuo, cresce in vari paesi tra cui Indonesia, Inghilterra, Norvegia e in diversi stati americani, stabilendosi alla fine a Midland, Texas. Entra a far parte del programma \"The Pickwick Players\" del teatro locale, grazie al quale inizia la sua gavetta da attore cimentandosi in diversi musical. \nSuccessivamente si diploma privatamente in recitazione, presso la \"Interlochen Arts Academy\" nel Michigan, dove con alcuni compagni fonda la band musicale 100 Monkeys ancora in attivit\u00e0.\nTerminati gli studi all'accademia decide di frequentare la \"Royal Scottish Academy\", prima per\u00f2 si reca a Los Angeles per provare ad entrare nell'industria cinematografica. Qui incontra il manager della Cutler Management, Patch Mackenzie, che lo raccomanda a Jeremiah Comey a studiare recitazione. Si fa notare e in poco tempo gli viene assegnato il ruolo di intervistatore nel programma \"Diney 411\" su \"Disney Channel\" e firma un contratto con la \"Paradigm Talent Agency\".\nRathbone \u00e8 anche fotografo. Una sua foto \u00e8 stata utilizzata come copertina del singolo Smoke della sua band 100 Monkeys.\nGli esordi e il successo.\nRathbone decide di rimanere a Los Angeles per tentare la carriera di attore, abbandonando il progetto di entrare alla \"Royal Scottish Academy\". \nTra il 2005 e il 2006, dopo varie apparizioni in alcune pubblicit\u00e0, riesce ad ottenere un ruolo importante nella serie televisiva della ABC \"Beautiful People\" e ruoli minori nelle serie \"Close to Home\" e \"The O.C.\".\nNel 2006 interpreta Connor nell'horror indipendente \"Pray for Morning\" e viene trasmessa la seconda parte della prima stagione di \"Beautiful People\".\nNel 2007, dopo essere apparso nel film per la televisione \"The Valley of Light\", interpreta l'omosessuale Dylan nella serie \"The War at Home\" e il carcerato Robbie the Hippie nel film \"Big Stan\". \nIl successo arriva nel 2008 quando, dopo aver interpretato un aspirante pittore alle prese con una sorella cocainomane in \"The Cleaner\", recita nell'horror \"Hurt\" e riesce ad ottenere il ruolo del vampiro Jasper Hale in \"Twilight\", che lo fa conoscere al grande pubblico..\nDal 2009 ad oggi.\nReduce dal successo di \"Twilight\" ottiene il ruolo di protagonista nell'horror \"Dread\" e recita nel sequel di \"Donnie Darko\": \"S. Darko\". Reinterpreta \"Jasper Hale\" nel secondo capitolo della \"Saga di Twilight\": \"\".\nIl 2009 \u00e8 un anno importante anche per la sua carriera di musicista, infatti viene pubblicato il primo album in studio della sua band, 100 Monkeys intitolato \"Grape\".\nNel 2010 Rathbone recita in altri due film. Interpreta Sokka ne \"L'ultimo dominatore dell'aria\", rappresentazione cinematografica del cartone animato \"Avatar - La leggenda di Aang\", film diretto da M. Night Shyamalan, regista de \"Il sesto senso\". Per questo ruolo gli viene conferito il Razzie Award 2010 come peggior attore non protagonista. \nVeste ancora i panni di Jasper Hale nel terzo capitolo della \"Saga di Twilight\": \"\". \nSempre nel 2010 \u00e8 apparso nella serie televisiva \"No Ordinary Family\" e ha recitato nel film \"Girlfriend\" che \u00e8 stato presentato al Toronto International Film Festival. Questo film ha suscitato molto interesse in quanto \u00e8 il primo film americano in cui recita un ragazzo portatore della sindrome di Down, Ben Sneider.\nAppare ancora sul grande schermo, nei panni di un vampiro, nelle pellicole ', uscito nelle sale italiane il 16 novembre 2011 e ', uscito nel 2012.\nAll'inizio del 2011, oltre alla preparazione del quarto capitolo della saga di Twilight, \u00e8 stato impegnato nelle riprese di \"Cowgirls 'n Angels\", ad Oklahoma City e nel drammatico \"Live at the Foxen Den\", le cui riprese si sono svolte a Los Angeles. Nel frattempo il 18 ottobre 2011 ha debuttato in rete la prima serie web, visibile su Facebook, che lo vede protagonista intitolata \"Aim High\", interpreta un ragazzo che \u00e8 un normale studente di giorno e un agente segreto di notte. La serie \u00e8 stata premiata ai Writers Guild of America per la miglior sceneggiatura.\nVita privata.\nSi \u00e8 sposato nel 2013 con Sheila Hafsadi da cui ha avuto 3 figli: Monroe Jackson Rathbone VI, nato il 5 luglio 2012, Presley Bowie, nata il 31 maggio 2016, e Felix Valleau, nato il 31 dicembre 2019."}
{"id": "1790402", "revid": "1005847", "url": "https://it.wikipedia.org/wiki?curid=1790402", "title": "Elezioni europee del 2004 in Belgio", "text": "Le elezioni europee del 2004 in Belgio si sono tenute il 13 giugno."}
{"id": "1790403", "revid": "21880", "url": "https://it.wikipedia.org/wiki?curid=1790403", "title": "Eulemur albocollaris", "text": ""}
{"id": "1790405", "revid": "106908", "url": "https://it.wikipedia.org/wiki?curid=1790405", "title": "Cliens", "text": "Il cliens (pl. \"clientes\"), in et\u00e0 romana, era quel cittadino che, per la sua posizione nella societ\u00e0, si trovava ad adempiere ad una serie di obblighi nei confronti di un \"patronus\", a sua volta \"obbligato\" nei confronti del cliente. La relazione si chiamava \"relazione di patronato\". Tale posizione era talvolta al limite della sudditanza (\"applicatio\") fisica o psicologica.\nStoria.\nL'istituto della clientela, sviluppato agli inizi della storia di Roma in quanto rapporto giuridico, and\u00f2 assumendo una dimensione essenzialmente sociale nell'et\u00e0 imperiale.\nDionigi di Alicarnasso fa risalire l'istituzione della relazione tra \"Cliens\" e \"Patronus\" a Romolo che, dopo aver suddiviso il popolo romano in patrizi e plebei, ne defin\u00ec un rapporto gerarchico, attribuendo ai Patrizi il patronato dei Plebei. Tra gli obblighi dei \"clientes\" ci sarebbero stati quelli di aiutare economicamente il patrono quando necessario, maritarne le figlie, riscattarlo quando catturato e fatto ostaggio, e concorrere alle spese che il patrono avesse dovuto affrontare per accedere ad una magistratura. In origine i \"clientes\" non avevano personalit\u00e0 giuridica, in quanto la loro rappresentanza attiva e passiva in giudizio spettava ai patroni, che su di loro agivano come patres familias.\nAi tempi di Traiano quest'uso era tanto diffuso che si era stabilita per ogni famiglia signorile una tariffa, la \"sportularia\", corrispondente a sei sesterzi per persona. Spesso la sportula era una risorsa per sopravvivere: avvocati senza cause, insegnanti senza alunni, artisti senza commissioni si presentavano alla porta del patronus per la sopravvivenza quotidiana. Anche quelli che avevano un mestiere aggiungevano la piccola entrata della sportula al loro reddito e prima di andare al lavoro, ancor prima che facesse giorno, si mettevano in fila per la sportula.\nL'importanza di un potente era commisurata alla clientela che rumorosamente lo svegliava ogni mattina per la \"salutatio matutina\". Il dominus avrebbe perso in reputazione se non avesse ascoltato le lagnanze o le richieste di aiuto e non avesse risposto ai saluti della folla che lo attendeva dall'alba. Una rigida procedura regolava questo rito quotidiano della clientela. Il cliens poteva anche raggiungere la casa del patronus a piedi piuttosto che in lettiga ma, obbligatoriamente, doveva indossare la toga e non azzardarsi a chiamarlo confidenzialmente per nome: al magnate ci si rivolgeva sempre chiamandolo \"dominus\", pena il ritorno a casa a mani vuote.\nL'obbligo della toga, indumento di una certa importanza e quindi costoso, costituiva una difficolt\u00e0 per molti: accadeva allora che fosse lo stesso patronus a donarla in particolari e speciali occasioni assieme alle cinque o sei libbre d'argento corrisposte ogni anno.\nMolti autori latini, soprattutto coloro che provenivano dalle province della Roma antica (ad esempio il poeta Marziale), vissero personalmente la condizione di \"cliente\", che cionondimeno garant\u00ec loro vantaggi e appoggi di diverso tipo.\nCaratteristiche.\nIl turno per ricevere l'elargizione non veniva stabilito in base all'ordine di arrivo ma in base all'importanza sociale, per cui i pretori sopravanzavano i tribuni, i cavalieri i liberi e questi a loro volta i liberti.\nLe donne non partecipavano a questa assistenza quotidiana n\u00e9 come patrone n\u00e9 come clienti, salvo il caso di vedove che chiedevano per s\u00e9 quanto il patronus aveva fatto per il cliente ormai defunto oppure quando il cliente si portava dietro a piedi o in lettiga la moglie malridotta e presumibilmente malata per indurre il signore a pi\u00f9 generose donazioni.\nTipologia.\nL'attuazione della condizione di cliente in epoca romana avveniva in varie forme:\nIl cliente invece doveva al proprio \"patronus\" il voto nelle assemblee (la votazione era espressa pubblicamente) e doveva aiutarlo qualora fosse stato impegnato in guerra."}
{"id": "1790408", "revid": "827882", "url": "https://it.wikipedia.org/wiki?curid=1790408", "title": "Mis-Teeq (album)", "text": "Mis-Teeq \u00e8 il titolo eponimo del terzo album del gruppo musicale R&amp;B britannico Mis-Teeq. Si tratta di un album contenente i singoli estratti dai precedenti due album e destinato ai mercati di Canada e Stati Uniti, dove le precedenti pubblicazioni non erano state diffuse. Sono presenti anche degli inediti. L'album non ha avuto successo nei mercati d'oltreoceano e l'unico buon risultato \u00e8 stata la quarta posizione nella classifica \"Top Heatseekers\"."}
{"id": "1790410", "revid": "767487", "url": "https://it.wikipedia.org/wiki?curid=1790410", "title": "La furia umana", "text": "\"La furia umana (White Heat)\" \u00e8 un film del 1949 diretto da Raoul Walsh.\nNel 2003 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nArthur Cody Jarrett \u00e8 accusato del feroce assassinio a sangue freddo di quattro uomini durante una rapina ad un treno. Per evitare a s\u00e9 ed alla sua banda la sedia elettrica, si auto-accusa della rapina ad un motel, per la quale viene condannato a tre anni di carcere nel penitenziario dell'Illinois. Il procuratore distrettuale Archer non \u00e8 per nulla persuaso dell'estraneit\u00e0 di Cody al crimine e affida a Hank Fallon, un agente infiltrato, il compito di conquistare la fiducia del fuorilegge e ottenere le prove della sua colpevolezza.\nIntanto all'esterno infuria la lotta per il controllo della banda e del denaro, affidato da Cody alla madre, donna determinata ed autoritaria. Cody \u00e8 legato alla madre da un'affezione morbosa sin dai tempi in cui, ancora bambino, trovava in lei l'unico sollievo alle dolorose ricorrenti crisi causate da un male di natura ereditaria. La mente della banda, 'Big Ed', cerca di far eliminare il capo in prigione, ma il complotto fallisce per il tempestivo intervento dell'agente infiltrato, che pu\u00f2 cos\u00ec vincere l'iniziale diffidenza di Cody nei suoi confronti e ottenerne l'amicizia. I piani di Hank Fallon sono per\u00f2 compromessi dall'improvviso arrivo della notizia dell'assassinio di Ma' Jarrett, in quanto Cody lo costringe a seguirlo nell'evasione dal carcere.\nSaziata la sua sete di vendetta contro il complice-rivale, Cody riprende il controllo della gang e le sue attivit\u00e0 criminali. Non sapr\u00e0 mai che la vera autrice dell'esecuzione \u00e8 stata la moglie Verna, stretta a 'Big Ed' da una lunga segreta relazione. Nel corso di una rapina alle casse di un'industria chimica, la polizia accorre in massa grazie alle indicazioni fornite da Fallon, e sgomina l'intera banda. Cody Jarrett, colpito ripetutamente ma ancora indomito, si far\u00e0 saltare in aria al grido di \"Ci sono Ma': sulla vetta del mondo!\"\nCommento al film.\nNe \"La furia umana\" si possono individuare gli elementi che caratterizzeranno nel periodo 1949-1953, il cinema noir. Da un lato c'\u00e8 una rinnovata attenzione per l'ambiente culturale e sociale in cui si sviluppa il racconto, una \"nuova oggettivit\u00e0\", una rinnovata esigenza di realismo, in contrapposizione agli stereotipi melodrammatici, su cui il genere si era ormai logorato.\nMolti fra i registi e sceneggiatori protagonisti di questa nuova ondata, come Abraham Polonsky, regista di \"Le forze del male\" (1948), o Dalton Trumbo, sceneggiatore di \"La sanguinaria\" (1950) di Joseph H. Lewis, saranno oggetto delle attenzioni del Commissione per le attivit\u00e0 antiamericane.\nRaoul Walsh, uno dei pionieri del cinema, anagraficamente non fa parte di questa generazione di autori e anche la sua frequentazione delle cupe atmosfere del noir \u00e8 stata occasionale. Eppure, sostenuto dalla fotografia essenziale, priva di concessioni estetizzanti, di Sid Hickox, riesce a trarre dal racconto di Virginia Kellogg un film iperrealista, di incredibile potenza, senza pause, con un ritmo essenziale ed incalzante, considerato generalmente come uno dei capolavori del genere. Emblematica \u00e8 l'esplosione in aria, nel finale, del vitalistico Cody, che racconta delle immense energie e speranze frustrate nella costrizioni imposte alla vita negli slum delle metropoli ad una generazione ancora allevata nel mito della frontiera.\nCollegato a questa nuova esigenza di realismo \u00e8 il ritorno ai film del genere Gangster, messo da parte durante il periodo bellico per evidenti esigenze di mobilitazione morale della nazione. In questa operazione, la Warner Bros., dopo Edward G. Robinson in \"L'isola di corallo\" (1948) di John Huston, scrittur\u00f2 per \"La furia umana\" James Cagney, gi\u00e0 protagonista di \"I ruggenti anni venti\" (1939) dello stesso Raoul Walsh, ultimo gangster-movie dell'epoca d'oro, e la cui immagine era strettamente legata nell'immaginario popolare ad altre figure di bandito, in particolare il Tom Powers di \"Nemico pubblico\" (1931) di William A. Wellman.\nNell'interpretare un personaggio complesso, ammalato di epilessia, dominato dalla figura e dalle aspirazioni materne, capace di passare da momenti di disinvolta e quasi gaia ferocia (come quando crivella di colpi attraverso il cofano, l'uomo che in prigione ha tentato di ucciderlo, o spara a sangue freddo ai macchinisti della locomotiva perch\u00e9 lo hanno sentito chiamare per nome da un complice), a momenti di affettuosa intimit\u00e0 (nei solitari monologhi con la madre morta) e sincera amicizia (ad esempio nei confronti del presunto amico Fallon), l'attore sembra prestare il suo corpo alle convulsioni, ai dubbi, all'incertezza di un'intera societ\u00e0.\nNelle periferie urbane dell'America, Raoul Walsh, in maniera circolare, conclude il discorso avviato coi suoi western cupi e crepuscolari.\nRiconoscimenti.\nLa battuta finale del film (\"Ce l'ho fatta, Ma'. Sono in cima al mondo!\", \"Made it, Ma! Top of the world!\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 18\u00ba posto. La stessa organizzazione ha classificato Cody Jarett al 26\u00ba posto nella classifica dei 50 migliori cattivi cinematografici di sempre."}
{"id": "1790412", "revid": "1498232", "url": "https://it.wikipedia.org/wiki?curid=1790412", "title": "SRF info", "text": "SRF info \u00e8 un canale televisivo all-news svizzero gestito da SRF, filiale di lingua tedesca dell'azienda pubblica SRG SSR.\nL'emittente nasce come \"SFi\" il 17 gennaio 2001, cambiando poi nome in \"SF Replay\" e a partire dal 5 dicembre 2005 in \"SF info\".\nIl 16 dicembre 2012 \"SF info\" \u00e8 diventata \"SRF info\".\nDiffusione del canale.\nL'emittente \u00e8 ricevibile in tutta la Svizzera via cavo e in tutta Europa in chiaro via satellite su Hot Bird (fatta eccezione per le news sportive, criptate per questione di diritti di trasmissione fuori dal Paese). SRF info \u00e8 trasmesso in digitale terrestre anche nelle aree germanofone esterne alla Svizzera.\nProgrammi.\nL'emittente ritrasmette per buona parte del tempo repliche di trasmissioni informative di SRF 1 e SRF zwei, seguite dai programmi televisivi della RTR (tra cui Telesguard). SRF info produce anche programmi propri, come in occasione del Forum economico mondiale che annualmente si tiene a Davos."}
{"id": "1790413", "revid": "767487", "url": "https://it.wikipedia.org/wiki?curid=1790413", "title": "Guardian (Marvel Comics)", "text": "Guardian \u00e8 un personaggio dei fumetti Marvel Comics, del quale esistono tre versioni:\nProprio come Capitan America veste un costume ispirato alla bandiera statunitense, cos\u00ec Guardian si rif\u00e0 esplicitamente ai colori del vessillo canadese.\nJames Hudson.\nJames MacDonald Hudson era uno scienziato canadese che invent\u00f2 un esoscheletro in grado di conferirgli straordinari poteri. Nelle intenzioni di James, la sua invenzione avrebbe dovuto essere utilizzata per gli scavi volti alla ricerca petrolifera, ma la\" Am-Can Corporation\", finanziatrice del progetto, in accordo col suo socio Jerry Jaxon, decise di utilizzarla a scopi bellici. Hudson si ribell\u00f2, e quella notte rub\u00f2 l'elmetto cibernetico che guidava l'esoscheletro e bruci\u00f2 i progetti, in modo che la nessuno potesse riprodurla.\nAssieme alla sua segretaria (e futura moglie) Heather McNeil, abbandon\u00f2 la \"AM-CAN\", rimanendo disoccupato e ricercato. Heather lo convinse a contattare il ministro della difesa canadese, che lo convinse ad utilizzare la sua invenzione per creare una cyber-tuta da consegnare al primo supereroe canadese: infatti il governo stava creando una squadra di supereroi canadese chiamata Alpha Flight, allo scopo di difendere il paese dalle minacce super-umane che stavano comparendo ogni giorno nei vicini U.S.A.\nHudson accett\u00f2, a patto che fosse stato lui ad indossarla.\nIspirato dai Fantastici Quattro, James fu fondamentale per la creazione degli Alpha Flight, a cui avrebbe voluto includere Logan, il mutante che lui e la sua neo-moglie Heather trovarono moribondo e regredito ad uno stato animalesco tra le montagne innevate.\nLogan, che avrebbe dovuto unirsi col nome di Arma X, abbandon\u00f2 il gruppo per seguire il sogno di Charles Xavier e si un\u00ec ai suoi X-Men.\nLa prima missione di James, con la nuova tuta da combattimento (e col nome in codice di Arma Alpha) fu proprio quello di rintracciare e catturare Logan (nel frattempo divenuto l'X-Man noto come Wolverine) ma nel duello una sua scarica laser, respinta dal torace d'acciaio di Colosso, colp\u00ec accidentalmente Moira McTaggert. Aver ferito un civile scosse molto James, che si allontan\u00f2, riproponendosi di tornare, una volta avuto un miglior addestramento, accompagnato dagli Alpha Flight.\nCambiato il suo nome in Vindicator, torn\u00f2 come si era ripromesso ad attaccare gli X-Men, ma in seguito i due gruppi si riappacificarono e divennero alleati.\nDiventato ormai il leader indiscusso degli Alpha, divenne Guardian, e fu con questo nome che divenne noto al grande pubblico.\nJames MacDonald Hudson mor\u00ec, sotto gli occhi della moglie, nel corso di una battaglia con i primi Omega Flight, gruppo formato dal suo ex-socio Jerry Jaxon e dagli \"scartati\" dal progetto Alpha Flight, tutti rancorosi verso James.\nTornato misteriosamente in vita (sembra che a morire fu un clone) si riun\u00ec agli Alpha, fino a quando sia lui che l'intero gruppo non fu ucciso nello Yukon dal Collettivo (alias Michael Pointer), un individuo che richiudeva in s\u00e9 tutti i superpoteri dei mutanti depotenziati dopo House of M.\nIn passato \u00e8 stato accennato che James Hudson sia in qualche modo implicato con l'esperimento che fuse l'adamantio allo scheletro di Wolverine, ma in seguito questa teoria \u00e8 stato poi smentita; tuttavia, in un flashback nella serie \"Wolverine: Origini\", abbiamo visto un Hudson nell'esercito canadese della prima guerra mondiale interagire con Sylas Burns (Cyber) e Victor Creed (Sabretooth), nemici giurati di Logan; costui \u00e8 infatti parente di James, il nonno, che concep\u00ec suo padre con la sua segretaria, la signorina Mac Donald (da qui il doppio cognome). Suo padre poi gener\u00f2 altri due figli con altrettante donne, e uno di essi fu uno degli scienziati di Arma X.\nJames e Logan inoltre erano lontanissimi parenti, in quanto il nome da nubile della vera madre di Wolverine era Elizabeth Hudson; a quanto pare il misterioso Romulus, colui che ha manipolato Logan per gran parte della sua vita, rendendolo un omicida e privandolo di molte persone care, manovri segretamente le vite di tutti gli Hudson.\nHeather McNeil-Hudson.\nHeather McNeil era stata assunta come segretaria presso la \"AM-CAN\" fu qui che conobbe James Hudson, uno dei pi\u00f9 brillanti scienziati della societ\u00e0. Heater se ne innamor\u00f2 subito, tanto che, quando James di licenzi\u00f2 dalla societ\u00e0 per motivi etici, Heater lo segu\u00ec, confidandogli i suoi sentimenti e sostenendo la sua causa.\nFu proprio lei a suggerire ad Hudson di rivolgersi al governo per avere i fondi necessari per il completamento della sua cyber-tuta. James divenne cos\u00ec membro del Dipartimento H, rivolto alla creazione di una super squadra di supereroi canadesi.\nHeather e James si sposarono, e durante un week end tra i boschi canadesi, i neosposini vennero aggrediti da un selvaggio tutto nudo, pi\u00f9 bestia che uomo; si trattava di Logan (il futuro Wolverine) da poco fuggito dall'esperimento \"Arma X\" che ne aveva fuso le ossa con dell'adamantio. Mentre James corse a chiamare i soccorsi, Heather si prese cura di Logan, vedendo sotto quell'aspetto brutale un uomo spaventato e vittima di una violenza.\nLogan si affezion\u00f2 molto a James e Heather (soprattutto a quest'ultima) e venne considerato come uno di famiglia, tant'\u00e8 che, anni dopo, Logan correr\u00e0 molte volte in suo aiuto.\nNel frattempo James fond\u00f2 Alpha Flight il super team di eroi al servizio del governo canadese e, bench\u00e9 non ne facesse parte (essendo priva di superpoteri e di qualit\u00e0 particolari) Heather familiarizz\u00f2 molto con i membri della squadra in particolar modo con l'agile nano Eugene Judd alias Puck, che cominci\u00f2 a provare del tenero per lei.\nLa felicit\u00e0 di Heather e James fin\u00ec tragicamente il giorno in cui gli alphani si scontrarono con Omega Flight, un gruppo di elementi scartati dal Dipartimento H in quanto ritenuti pericolosi e instabili; durante la battaglia James mor\u00ec sotto gli occhi di Heater, che rimase a lungo traumatizzata per lo shock.\nRipresasi grazie alle cure di Micheal Twoyoungmen (alias \"Sciamano\") e di Puck, Heather decise di continuare il sogno dell'amato marito nel ruolo di leader degli alphani, seppur priva di superpoteri. Heather non si limit\u00f2 solo alla parte amministrativa ma divenne la stratega della squadra, pur non partecipando agli scontri. La sua leadership non fu mai messa in discussione dalla squadra, ma Heater cominci\u00f2 a diventare un bersaglio troppo facile per i nemici (che finivano inevitabilmente per rapirla o metterla in pericolo), decise allora di indossare la stessa cyber tuta indossata dal marito; venne inizialmente addestrata da Puck, ma quando questi si dimostr\u00f2 troppo apprensivo nei suoi riguardi (essendone segretamente innamorato) Heater si rivolse al suo vecchio amico Logan.\nHeather dimostr\u00f2 tutto il suo valore quando aiut\u00f2 Wolverine a sconfiggere Lady Deathstrike e il suo esercito di samurai e, come il marito anni prima, assunse prima il nome di Vindicator e successivamente quello di Guardian, guidando gli Apha Flight in diverse missioni.\nDopo il ritorno di James dalla morte, Heather torn\u00f2 a farsi chiamare Vindicator e modific\u00f2 il suo costume, colorandolo di verde dove prima era rosso.\nCome tutti i componenti di Alpha Flight, Heather \u00e8 rimasta uccisa nello scontro con il Collettivo nello Yukon.\nMichael Pointer.\nPointer \u00e8, come detto, un postino dell'Alaska, inconsapevole di essere un mutante con la capacit\u00e0 di assorbire energia. Dopo l'M-Day fu uno dei mutanti che mantenne i suoi poteri. Secondo Iron-man, per la I legge della termodinamica (l'energia non si pu\u00f2 creare o distruggere, solo trasformare), tutta l'energia dei mutanti che perdettero i loro poteri (Magneto, Quicksilver, Jubilee...) entro in lui e gli diede un potere immenso, maggiore anche a quello di Sentry. Spinto da una di queste energie inizi\u00f2 un viaggio, prima a piedi e poi in volo che lo fece scontrare con gli Alpha Flight e con i Nuovi Vendicatori dopo. Si \u00e8 reso responsabile della morte degli Alpha Flight, sebbene in quel momento egli non era cosciente di quel che stava facendo (sembra infatti che fosse posseduto dalla mente di Xorn).\nFu sconfitto dai Nuovi Vendicatori, aiutati da Ms. Marvel, Visione e dallo S.H.I.E.L.D..\nViene arruolato da Sasquatch, unico sopravvissuto del massacro nello Yukon, nella formazione dei nuovi Omega Flight per redimere i suoi peccati.\nPer onorare l'eroe da lui ucciso, Michael indoss\u00f2 il costume di Guardian.\nPoteri e abilit\u00e0.\nDopo il primo duello con gli X-Men, Guardian \u00e8 riuscito a portarsi in salvo spostandosi ad una velocit\u00e0 tale da scomparire davanti agli occhi degli assalitori (dando la sensazione di essersi teletrasportato).\n\u00c8 dotato inoltre di una resistenza straordinaria, in quanto, durante la battaglia con i Nuovi Vendicatori, ha resistito agli attacchi di Iron Man, Ms. Marvel e Sentry tre dei supereroi pi\u00f9 potenti dell'universo Marvel."}
{"id": "1790421", "revid": "709565", "url": "https://it.wikipedia.org/wiki?curid=1790421", "title": "Aqu\u00ed", "text": "Aqu\u00ed \u00e8 il primo album della cantautrice messicana Julieta Venegas, pubblicato il 24 marzo 1998 dalla RCA International e prodotto da Anibal Kerpel e Gustavo Santaolalla. L'album \u00e8 stato preceduto dai singoli \"De mi pasos\" e \"C\u00f3mo S\u00e9\"."}
{"id": "1790422", "revid": "339392", "url": "https://it.wikipedia.org/wiki?curid=1790422", "title": "Ahafo Ano North District", "text": ""}
{"id": "1790425", "revid": "339392", "url": "https://it.wikipedia.org/wiki?curid=1790425", "title": "Ahafo Ano South District", "text": ""}
{"id": "1790426", "revid": "125594196", "url": "https://it.wikipedia.org/wiki?curid=1790426", "title": "PSA DV", "text": "Con la sigla PSA DV si intende una vasta famiglia di motori diesel per uso automobilistico prodotti a partire dal 2001 da una \"joint venture\" tra il gruppo automobilistico francese PSA ed il gruppo automobilistico statunitense Ford.\nStoria e caratteristiche.\nNel 1998 il Gruppo Ford ed il Gruppo PSA strinsero un accordo per la produzione in joint-venture di nuovi motori turbodiesel common rail di cilindrata medio-bassa. Tale joint-venture si sarebbe poi estesa alla produzione di altri motori di fascia pi\u00f9 alta, che, assieme ai primi, avrebbero fatto parte della grande famiglia di motori Ford Duratorq presso il colosso americano. Tornando invece ai motori presi come obiettivo iniziale della joint-venture Ford-PSA, una delle specifiche su cui ci si concentr\u00f2 fu il risparmio di peso, in modo da consentire prestazioni migliori e consumi pi\u00f9 contenuti. Per questo, il basamento non venne realizzato in ghisa, ma in lega di alluminio come la testata, mentre le canne cilindri vennero riportate in ghisa. Il progetto si concretizz\u00f2 nel 2001, quando i nuovi motori cominciarono ad essere assemblati in due differenti zone geografiche, ossia gli stabilimenti Ford di Dagenham, in Inghilterra, e gli stabilimenti PSA di Tr\u00e9mery, in Francia. I nuovi motori presero anche sigle diverse a seconda di chi li utilizzava. Il Gruppo PSA, per esempio, li identific\u00f2 con la sigla \"DV\", mentre la Ford, intesa come marchio, utilizz\u00f2 la sigla DLD (come anche il successivo 1.8 diesel, quest'ultimo di esclusiva produzione Ford), e la giapponese Mazda, rilevata dalla Ford molti anni prima, li ha inclusi nella famiglia dei motori Mazda \"Z\". Come gi\u00e0 detto, per\u00f2, i motori Ford DLD sarebbero stati inclusi nella superfamiglia di motori Duratorq, della quale avrebbero fatto parte fra l'altro anche i pi\u00f9 grandi motori PSA/Ford da 2 e 2,2 litri, nonch\u00e9 i V6 diesel da 2,7 e 3 litri, sempre prodotti in cooperazione fra le due Case. I primi motori \"DV/DLD\" debuttarono nella versione da 1.4 litri, seguita due anni dopo da quella da 1.6 litri. Entrambi questi motori erano sovralimentati ed entrambi con tecnologia common rail, a differenza dellemeno potenti fra le varianti dei precedenti motori XU, che erano chiamati a sostituire. Queste due versioni dei motori \"DV\"/\"DLD\" vennero prodotti parallelamente per molto tempo. Solo diversi anni dopo, contestualmente alla necessit\u00e0 di adeguarsi a sempre pi\u00f9 stringenti normative antiquinamento e ad evolvere tali motori dal punto di vista tecnologico, si ebbe una significativa evoluzione in questa gamma motori: dapprima, la Ford avrebbe introdotto un nuovo motore diesel da 1.5 litri destinato a sostituire entrambe le cilindrate precedenti. Qualche anno dopo, anche il gruppo PSA avrebbe ripreso tale motorizzazione per svilupparne una propria versione, differente da quella di origine Ford, ma di pari cilindrata. Le strade tra Ford e PSA si divisero dunque con l'arrivo del primo 1.5, quello di origine Ford, e ci\u00f2 fu dovuto al fatto che proprio nel 2012 il gruppo PSA, in cattive acque dal punto di vista finanziario, strinse un'alleanza con il gruppo General Motors, storico rivale proprio della Ford. Perci\u00f2 i rapporti tra Ford e PSA si raffreddarono e vennero rivisti alla luce di tale novit\u00e0. L'architettura, in ogni caso, \u00e8 quella classica a 4 cilindri in linea. Tutti hanno equipaggiato modelli PSA, Ford e di marchi annessi, di fascia bassa o medio-bassa, salvo alcune eccezioni, rappresentate dalle versioni di base di alcuni modelli di fascia medio-alta. E a partire dal 2017, quando anche la Opel e la Vauxhall sono finite nell'orbita del gruppo PSA, anch'esse hanno cominciato ad usufruire dei motori \"DV\" in versione 1.6 \"BlueHDi\".\nVersioni dei motori DV e DLD.\nCome gi\u00e0 chiaramente spiegato in precedenza, i motori \"DV\" o \"DLD\" prodotti in collaborazione tra Ford e PSA esistono e sono esistiti in tre versioni. Escludendo quindi la versione da 1,8 litri di esclusiva propriet\u00e0 del colosso statunitense, si sono avuti i seguenti tre livelli di cilindrata, elencati in ordine cronologico di debutto:\nEssendo molto articolate sia nel numero di varianti, sia soprattutto nel numero di applicazioni, che da sole richiedono molto spazio per poter fornire un quadro il pi\u00f9 possibile completo e leggibile, queste tre versioni vengono trattate in altrettante voci dedicate."}
{"id": "1790427", "revid": "1318658", "url": "https://it.wikipedia.org/wiki?curid=1790427", "title": "Eulemur cinereiceps", "text": "Il lemure dalla testa grigia o lemure marrone dalla testa grigia (\"Eulemur cinereiceps\" ) \u00e8 una specie di lemure della famiglia Lemuridae, endemico del Madagascar sud-orientale. Fino alla revisione tassonomica del 2008, era noto come lemure bruno dal collare bianco o lemure dal collare bianco (\"Eulemur albocollaris\"). Nel 2005, le stime estrapolate dalle immagini satellitari hanno mostrato che rimangono solo circa 700\u00a0km\u00b2 (270 miglia quadrate) di habitat totale all'interno dell'areale di questa specie. Questa specie \u00e8 fortemente minacciata dalla caccia e dalla perdita dell'habitat ed \u00e8 stato considerato tra i 25 primati pi\u00f9 a rischio tra il 2006 e il 2008. Attualmente \u00e8 elencato come in Pericolo Critico dall'Unione internazionale per la conservazione della natura (IUCN) a causa del suo areale ristretto, ed \u00e8 stato nominato uno dei \" 25 primati pi\u00f9 minacciati del mondo \".\nIl lemure dalla testa grigia si trova solo nel sud-est del Madagascar, dal fiume Manampatrana a sud fino al fiume Mananara.\nDescrizione.\n\u00c8 lungo circa un metro: la coda \u00e8 leggermente pi\u00f9 lunga del corpo.\nIl corpo \u00e8 grigio nell'insieme, con striature brune o nerastre su alcuni peli, in particolare le prime nella zona degli arti e le seconde nella zona dorsale.\nLa testa, le \"mani\" e la parte distale della coda sono invece nere: caratteristica peculiare della specie \u00e8 la presenza di due vistose basette bianche che, partendo dalle orecchie, contornano la testa fino alla radice del muso volpino. Gli occhi sono rosso rubino o giallo-arancio.\nDistribuzione e habitat.\nLa specie \u00e8 un endemismo ristretto a una striscia di foresta di circa 700\u00a0km\u00b2 d'estensione, fra i fiumi Manampatrana e Mananara, nella zona sud-orientale del Madagascar; altre due popolazioni isolate si trovano nella Riserva speciale di Manombo e nella foresta di Mahabo, nei pressi di Farafangana.\nBiologia.\nSi tratta di animali erbivori: la loro dieta \u00e8 soprattutto frugivora, ma non disdegnano nutrirsi di fiori, foglie o funghi.\nHanno periodi alternati di riposo ed attivit\u00e0 durante le 24 ore e tendono a formare gruppi numerosi ma piuttosto instabili, che cambiano frequentemente membri.\nData l'esigua estensione dell'areale occupato dalla specie, si stima una popolazione massima inferiore ai 10.000 individui: questo dato, sommato alla forte deforestazione a causa della pressione demografica e all'ibridazione con \"Eulemur rufus\" che impoverisce il patrimonio genetico della specie, lascia presagire un futuro molto incerto per la sopravvivenza di questi animali."}
{"id": "1790428", "revid": "101768", "url": "https://it.wikipedia.org/wiki?curid=1790428", "title": "Amansie Central District", "text": ""}
{"id": "1790430", "revid": "339392", "url": "https://it.wikipedia.org/wiki?curid=1790430", "title": "Amansie East District", "text": ""}
{"id": "1790431", "revid": "101768", "url": "https://it.wikipedia.org/wiki?curid=1790431", "title": "Amansie West District", "text": ""}
{"id": "1790432", "revid": "101768", "url": "https://it.wikipedia.org/wiki?curid=1790432", "title": "Asante Akim North District", "text": ""}
{"id": "1790433", "revid": "339392", "url": "https://it.wikipedia.org/wiki?curid=1790433", "title": "Asante Akim South District", "text": ""}
{"id": "1790437", "revid": "101768", "url": "https://it.wikipedia.org/wiki?curid=1790437", "title": "Atwima Mponua District", "text": ""}
{"id": "1790438", "revid": "339392", "url": "https://it.wikipedia.org/wiki?curid=1790438", "title": "Atwima District", "text": ""}
{"id": "1790443", "revid": "122337519", "url": "https://it.wikipedia.org/wiki?curid=1790443", "title": "Pirah\u00e3", "text": "I pirah\u00e3 (hi'aiti'ihi in lingua pirah\u00e3) sono una popolazione indigena della Foresta Amazzonica in Brasile. Sono il solo gruppo etnico sopravvissuto del popolo Mura. Sono cacciatori-raccoglitori e vivono principalmente sulle rive dei fiume Maici nelle aree di Humait\u00e1 e Manicor\u00e9. Nel 2018 la popolazione contava 800 individui.\nCultura.\nI pirah\u00e3 hanno un sistema parentale molto semplice, che comprende \"ba\u00edxi\" (genitore, nonno o anziano), \"xahaig\u00ed\" (fratello o sorella), \"hoag\u00ed\" o \"ho\u00edsai\" (figlio), \"kai\" (figlia) e \"piih\u00ed\" (figlio adottivo, figlio favorito, orfano o altri significati).\nApparentemente non c'\u00e8 una gerarchia sociale e non ci sono leader formali. Il loro sistema sociale \u00e8 comparabile a quello di molti cacciatori-raccoglitori di tutto il mondo, tipologia ormai rara in Amazzonia a causa del facile contatto con la moderna cultura occidentale.\nI pirah\u00e3 usano quotidianamente canoe per la pesca e per attraversare il fiume; a volte utilizzano pezzi di tronchi a questo scopo. Sembra che i pirah\u00e3 non siano in grado di costruire canoe, bens\u00ec le acquistano da comunit\u00e0 limitrofe.\nCostruiscono semplici capanne dove conservano pentole, padelle e coltelli. Usano dormire solamente per 15 minuti o massimo due ore durante il giorno e la notte, raramente dormono durante tutta la notte.\nNon conservano cibo, solitamente lo mangiano tutto; pertanto non conoscono tecniche di conservazione come la salatura o l'affumicatura. Coltivano piante di manioca e producono poca farina di manioca alla volta. Commerciano con il Brasile nocciole, legno e \"sorva\" (un tipo di gomma).\nGli uomini indossano magliette ottenute durante gli scambi commerciali, mentre le donne indossano vestiti di cotone autofabbricati. Indossano prevalentemente collane allo scopo di tenere lontani gli spiriti. Il concetto di disegno \u00e8 sconosciuto e quando sollecitati a disegnare una persona, un albero, un animale o il fiume, il risultato \u00e8 consistito in semplici linee. Allo stesso tempo \u00e8 stato osservata la realizzazione di un modellino di aeroplano ad opera di un bambino, il quale \u00e8 stato per\u00f2 gettato.\nI pirah\u00e3 non hanno un concetto di spirito supremo o divinit\u00e0; hanno perso l'interesse in Ges\u00f9 quando hanno scoperto che il ricercatore e missionario Daniel Everett non lo aveva mai visto dal vivo. Al contrario, credono in spiriti che possono prendere numerose forme come giaguari, alberi o altri oggetti tangibili (compresi gli esseri umani).\nDopo il 2012 il governo del Brasile ha dotato la comunit\u00e0 dei pirah\u00e3 di elettricit\u00e0, televisione e un ospedale moderno, oltre ad aver aperto ai pirah\u00e3 un sistema di istruzione in cui possono imparare il portoghese e la matematica.\nLingua.\nLa lingua pirah\u00e3 \u00e8 considerata una lingua ricca di particolarit\u00e0 inusuali ed \u00e8 stata al centro dell'attenzione del mondo linguistico per molti anni.\n\u00c8 una delle lingue pi\u00f9 povere dal punto di vista fonologico, comprendendo solamente 8 vocali e 3 consonanti, inoltre uomini e donne spesso non condividono lo stesso sistema fonologico; allo stesso tempo \u00e8 una lingua molto ricca dal punto di vista sonoro e molte funzioni sintattiche sono affidate alla prosodia, tant'\u00e8 che i pirah\u00e3 comunicano \"cantando e fischiando quanto usano consonanti e vocali\".\nLa lingua non possiede parole fissate per indicare i colori, preferendo descrivere altre caratteristiche visive dell'oggetto (ad esempio chiaro/scuro, fresco/secco). Non possiede parole precise per indicare i numeri, avendo solo due parole per \"poco/piccolo\" o \"molto/grande.\" Questa caratteristica ha fatto pensare che i pirah\u00e3 non fossero in grado di contare o stimare quantit\u00e0.\nControversie.\nLa lingua pirah\u00e3 \u00e8 stata al centro di una lunga ricerca ad opera del linguista Daniel Everett, sfociata in un'importante controversia. Nel 2005, dopo pi\u00f9 di vent'anni di studi, Everett ha dichiarato che le caratteristiche della lingua pirah\u00e3 contraddicevano il modo di concepire il linguaggio umano da parte del mondo scientifico, particolarmente basato sulla visione della scuola generativista di Noam Chomsky.\nLa tesi di Everett mirava a dimostrare che non esistono caratteristiche universali del linguaggio umano, non rispettando l'idea generativista che alcune caratteristiche del linguaggio (come la ricorsivit\u00e0) sono obbligatoriamente presenti in ogni lingua umana e rendendo difatti il pirah\u00e3 una \"lingua impossibile\".\nEsperimenti successivi hanno provato a falsificare la tesi di Everett; tra i tanti che hanno provato a smentire la tesi, un grande successo \u00e8 attribuito agli esperimenti sul campo ad opera del linguista tedesco Uli Sauerland, il quale ha dimostrato la presenza del concetto di ricorsivit\u00e0 nella lingua, anche se il modo in cui questo venga espresso rimane dibattuto."}
{"id": "1790446", "revid": "287204", "url": "https://it.wikipedia.org/wiki?curid=1790446", "title": "Heredium", "text": "L''heredium era un'unit\u00e0 di superficie agraria utilizzata dai Romani.\nDescrizione.\nL'heredium corrispondeva al doppio di uno iugero e perci\u00f2 corrispondeva a 5\u00a0039,8\u00a0m\u00b2 (circa mezzo ettaro). Queste terre, secondo la tradizione, vennero distribuite alle famiglie che contribuirono alla fondazione di Roma da parte di Romolo stesso, che le diede nella misura di un heredium ad ogni gruppo gentilizio.\nIl termine deriva dal fatto che le terre passavano in propriet\u00e0 agli eredi, rappresentando tradizionalmente, il momento in cui nella Roma antica venne introdotta la propriet\u00e0 terriera privata."}
{"id": "1790448", "revid": "1924342", "url": "https://it.wikipedia.org/wiki?curid=1790448", "title": "Hayley Williams", "text": "Ha ricevuto cinque nomination ai Grammy Awards, rispettivamente quattro con i Paramore (una delle quali sfociata in una vittoria, con il brano \"Ain't It Fun\") e una con il rapper B.o.B. \u00c8 stata inoltre nominata pi\u00f9 volte in categorie come \"Sexiest Female\" o \"Hottest Female\", in particolare nei sondaggi annuali della rivista musicale \"Kerrang!\", nei quali ha trionfato per cinque anni di seguito, dal 2008 al 2012. Nel 2014 \u00e8 stata insignita del primo Trailblazer Award di \"Billboard\", un premio riservato a \u00abun'artista femminile che, rompendo le convenzioni, ha lasciato un marchio unico nella musica aprendo la strada ad altri talenti\u00bb. Nel 2015 \u00e8 stata la prima donna dal 1999 a vincere nella categoria miglior canzone rock ai Grammy Awards. Dal 2020 ha avviato una carriera da solista, con la pubblicazione del suo primo album \"Petals for Armor\".\nBiografia.\nDi origini scozzesi, irlandesi e tedesche, Hayley Williams nasce a Meridian, Mississippi, primogenita di una coppia di religione fermamente cristiana. Ha due sorelle minori dal lato paterno, Erica e Mckayla. All'et\u00e0 di 13 anni si trasferisce a Franklin, Tennessee, in seguito al divorzio dei genitori. Qui comincia a suonare in una funk band chiamata The Factory, dove conosce il bassista Jeremy Davis. In seguito inizia anche a prendere lezioni di canto da Brett Manning. A Franklin Hayley conosce Zac e Josh Farro, che cercano un cantante, e la invitano a far parte della loro band; nello stesso tempo Hayley presenta loro il suo amico e bassista Jeremy Davis.\nOltre a far parte dei Paramore, Williams ha partecipato in veste solista a numerose collaborazioni con altri artisti di diverse scene musicali. Nel 2015, a partire da fine marzo, ha presentato i 5 episodi del programma online \"Kiss Off\" della neonata rivista \"Popular\", incentrato sulla bellezza e la cura personale femminile. Nel 2016 lancia una propria compagnia produttrice di tinte per capelli chiamata goodDYEyoung. Nel 2020 inizia una propria carriera musicale da solista.\nSentimentalmente, \u00e8 stata legata per tre anni all'ex chitarrista dei Paramore Josh Farro, dal maggio 2004. La coppia si separ\u00f2 a fine estate 2007. Dall'aprile 2008 \u00e8 fidanzata con il chitarrista dei New Found Glory, Chad Gilbert. Nella notte tra il 31 dicembre 2014 e il 1\u00ba gennaio 2015 i due annunciano il loro fidanzamento ufficiale, mentre il 20 febbraio 2016 viene celebrato il loro matrimonio. Il 1\u00ba luglio 2017 i due annunciano la separazione e il conseguente divorzio.\nLa cantante si \u00e8 dichiarata pi\u00f9 volte credente cristiana e femminista.\nCarriera.\nParamore.\nNel 2004 fonda con i fratelli Farro e Jonathan Davis i Paramore e, inizialmente accordatisi con l'Atlantic Records per un contratto discografico, l'etichetta decide di fargli invece firmare con la Fueled by Ramen, sua sussidiaria. La prima canzone ad essere scritta \u00e8 \"Conspiracy\", che viene in seguito inserita all'interno dell'album di debutto, \"All We Know Is Falling\", pubblicato quando Hayley ha solo 16 anni. Al disco fanno seguito i successivi album \"Riot!\" (2007), \"Brand New Eyes\" (2009) e \"Paramore\" (2013).\nIn un sondaggio del 2007 della rivista \"Kerrang!\" arriva seconda dopo Amy Lee degli Evanescence nella categoria \"Sexiest vocalist\", mentre l'anno successivo arriva, sempre nello stesso sondaggio, al primo posto, ottenendo lo stesso risultato nel 2009, nel 2010, nel 2011 e nel 2012.\nAgli NME Awards del 2012 vince il premio \"Hottest Female\" (premio gi\u00e0 vinto nell'edizione del 2009), stessa categoria in cui viene candidata ai Kerrang! Awards 2012, insieme alla categoria \"Best Twitter\", nella quale vince.\nNel 2015 vince con i Paramore il suo primo Grammy Award, grazie alla hit \"Ain't It Fun\", scritta a quattro mani insieme al chitarrista della band Taylor York.\nNel 2017 i Paramore annunciano il ritorno di Zac Farro, anno in cui esce il loro quinto album \"After Laughter\".\nSolista.\nIl 28 dicembre 2019, durante una pausa dai Paramore, Hayley Williams annuncia che nel mese successivo pubblicher\u00e0 per la prima volta del materiale da solista. Il suo primo singolo, \"Simmer\", viene pubblicato il 22 gennaio 2020, e va ad anticipare un album in studio intitolato \"Petals for Armor\". Un secondo singolo intitolato \"Leave It Alone\" viene successivamente pubblicato il 30 gennaio 2020. I tre singoli sono stati presentati insieme a cinque video: tre per i rispettivi video e due che hanno fatto da collegamento ad essi. Durante un'intervista con Zane Lowe su \"Apple Music\", la cantante ha annunciato che il 6 febbraio 2020 verr\u00e0 pubblicato l'EP \"Petals for Armor I\", contenente i singoli gi\u00e0 precedentemente pubblicati e altre due tracce inedite.\nUn secondo EP, intitolato \"Petals for Armor II\", viene invece pubblicato il 20 aprile 2020. A causa dell'emergenza del virus COVID-19 in tutto il mondo, la Williams decide di non pubblicare subito l'EP nella sua interezza, ma di rivelare una canzone alla volta come gi\u00e0 fatto con il precedente. Da esso vengono estratti come singoli tutti i brani in esso contenuto, a partire da \"Roses/Lotus/Violet/Iris\", pubblicato il 19 marzo.\nL'album completo, contenente tutti i brani dei due EP pi\u00f9 altri cinque inediti, viene pubblicato l'8 maggio 2020 dalla Atlantic Records.\nNel febbraio 2021, a poco meno di un anno da \"Petals for Armor\", esce il suo secondo album \"Flowers for Vases/Descansos\", scritto e registrato durante il lockdown per il COVID-19 e prodotto, come il precedente disco, da Daniel James.\nCollaborazioni.\nNel 2007 compare nel video musicale di \"Kiss Me\" dei New Found Glory.\nNel 2009 Hayley scrive e registra la canzone \"Teenagers\", inserita nella colonna sonora del film \"Jennifer's Body\", mentre nel 2010 duetta con B.o.B nel brano \"Airplanes\", che ottiene un discreto successo in tutto il mondo.\nNel 2012 partecipa alla registrazione di due brani dei mewithoutYou, \"Fox's Dream of the Log Flume\" e \"All Circles\", contenuti nel loro quinto album in studio, \"Ten Stories\". Sempre nel 2012 collabora indirettamente con i New Found Glory: esegue un duetto con il chitarrista Chad Gilbert in \"Babe\", contenuto nel suo EP \"Nashville Sessions\", e presta la sua voce nel brano \"What's His Name\" per l'EP di debutto dei Domestikated, band \"suburban punk\" formata dal cantante Jordan Pundik e da Ethan Luck dei Relient K.\nIl 10 settembre 2013 viene pubblicato il singolo \"Stay the Night\", realizzato dal disc jockey Zedd in collaborazione con Hayley. Successivamente partecipa anche alla realizzazione della versione acustica del brano, inserita nell'EP di Zedd \"iTunes Session\". Nello stesso anno appare come personaggio giocabile nel videogioco \"Guitar Hero World Tour\", dove si presenta per la prima volta cantando il brano dei Paramore \"Misery Business\". Nel 2015 partecipa alle riprese del video ufficiale di \"Bad Blood\" dell'amica Taylor Swift e alle registrazioni di una nuova versione di \"Vicious Love\" dei New Found Glory. L'anno successivo collabora a una nuova versione del brano \"Bury It\", originariamente presente nell'album \"Every Open Eye\" dei Chvrches. Nel 2017 Hayley duetta con Zac Farro in \"As U Wave\", canzone contenuta nell'EP \"Red Velvet\" degli HalfNoise.\nInfluenze personali.\nTra le influenze di Hayley ci sono Jimmy Eat World, Robert Smith dei The Cure, Etta James, Elvis Presley, Debbie Harry dei Blondie e Johnny Cash.\nI suoi gruppi musicali preferiti sono le Shirelles, le Angels, i Ramones e i Blondie, ma ha dichiarato di seguire anche band pi\u00f9 recenti come mewithoutYou, The Swellers, Slick Shoes, No Doubt, Saves the Day e Tegan and Sara. Ritiene ottimi modelli da seguire per una band artisti come U2, Jimmy Eat World e No Doubt.\nContrariamente allo stile pop punk ed emo-pop perseguito nella sua carriera nei Paramore (poi spostatosi su generi come new wave e pop rock negli ultimi due album), nel suo primo lavoro da solista la Williams attinge principalmente da generi quali indie pop e funk, con ampio utilizzo di strumentazioni elettroniche e del basso come strumento portante.\nPremi e nomination.\nCon i Paramore.\nTra i vari premi e nomination, in particolare i Paramore hanno ricevuto un Grammy Award nel 2015 per il brano \"Ain't It Fun\" (canzone rock dell'anno) e hanno vinto 11 premi su 14 nomination ai Teen Choice Awards."}
{"id": "1790449", "revid": "767487", "url": "https://it.wikipedia.org/wiki?curid=1790449", "title": "Zac Farro", "text": "Biografia.\nInfanzia.\nFiglio di genitori di origini italiane, Zac Farro \u00e8 il terzo di cinque fratelli (Nate, Joshua, lui, Jonathan e Isabelle). Ha iniziato a prendere lezioni di batteria a circa nove anni, e a undici ne ottenne una tutta sua.\nParamore.\nNel 2004 fonda col fratello Josh, Hayley Williams e Jeremy Davis i Paramore.\nDopo aver pubblicato tre album in studio e due album dal vivo con la band, nel dicembre del 2010 lascia i Paramore insieme a Josh per divergenze con gli altri membri.\nNel 2016 torna a lavorare con Hayley Williams e Taylor York (unici membri restanti dei Paramore dopo l'uscita dalla formazione di Davis nel 2015) per il quinto album in studio del gruppo, ufficializzando il suo ritorno nel 2017.\nHalfNoise.\nNel dicembre 2010, due giorni dopo essere uscito dai Paramore, d\u00e0 vita al duo Tunnel con l'amico Jason Clark. Il duo cambia poi nome in Half Noise per via di un'altra band gi\u00e0 chiamata nello stesso modo. Tuttavia, nel 2012 Clark lascia la band, rendendo gli HalfNoise una one man band. Farro pubblica il suo EP di debutto, intitolato \"HalfNoise\", nell'ottobre 2012 tramite l'etichetta londinese Xtra Mile Recordings. Nell'agosto 2013 si sposta in Nuova Zelanda per lavorare a un nuovo album con il produttore Daniel James. L'album, dal titolo \"Volcano Crowe\", viene anticipato dal singolo \"Mountain\", pubblicato il 30 maggio 2014 e accompagnato da un video musicale diretto da Aaron Joseph.\nSuccessivamente viene pubblicato anche il video musicale del brano \"Hurricane Love\", sempre diretto da Aaron Joseph, accompagnato dalla notizia che \"Volcano Crowe\" verr\u00e0 pubblicato il 30 settembre 2014.\nDopo la pubblicazione del singolo stand-alone \"Inside\" nel 2015, nel settembre 2016 esce il secondo album da solista di Farro, \"Sudden Feeling\", pubblicato dalla Congrats Records. Nel marzo 2017 viene pubblicato \"Velvet Face EP\", contenente un brano con la partecipazione canora di Hayley Williams. Nel 2018, dopo la pubblicazione del suo quarto album con i Paramore, esce il terzo EP firmato HalfNoise, intitolato \"Flowerss\", anticipato dal singolo omonimo e supportato da un tour da headliner.\nAltri progetti.\nDal 2011 fa parte della band creata a febbraio da Josh, chiamata Novel American. Nel maggio 2014 viene annunciato che i Novel American non esistono pi\u00f9, e che Zac e Josh hanno deciso di formare una nuova band e pubblicare un nuovo album con il produttore Jacquire King. Successivamente Zac abbandona l'idea per dedicarsi a tempo pieno al progetto HalfNoise."}
{"id": "1790450", "revid": "767487", "url": "https://it.wikipedia.org/wiki?curid=1790450", "title": "Josh Farro", "text": "Biografia.\nGli inizi e i Paramore.\nJosh imbraccia la sua prima chitarra a 13 anni e impara di nascosto durante le lezioni che impartiva il padre al fratello Zac.\nDopo essere stato in grado di riprodurre alcune canzoni, Josh si un\u00ec al gruppo di suo fratello nel quale questi era batterista e del quale facevano parte anche il chitarrista Taylor York e il bassista Jason Clark, compagni di scuola dei due fratelli. Cominciarono a scrivere proprie canzoni e dopo due anni si misero alla ricerca di una voce, che si rivel\u00f2 essere quella di Hayley Williams, ai quali present\u00f2 anche il suo amico bassista Jeremy Davis. Dopo aver firmato un contratto con la Fueled by Ramen, i Farro, Williams e Davis fondarono insieme i Paramore.\nNel dicembre 2010, con un comunicato pubblicato sul sito ufficiale dei Paramore, lascia ufficialmente il gruppo insieme a Zac, dopo aver pubblicato con loro tre album in studio, due album dal vivo e tre EP. Il messaggio, scritto dai restanti membri della band (Hayley Williams, Jeremy Davis e Taylor York), non viene apprezzato da Josh perch\u00e9 pubblicato senza il suo permesso; in seguito pubblica sul suo blog un suo personale messaggio dove spiega perch\u00e9 lui e Zac hanno lasciato i Paramore, messaggio per il quale poi si scuser\u00e0 personalmente col senno di poi con i tre membri rimanenti, ritenendolo offensivo perch\u00e9 scritto di getto e con troppa rabbia.\nDopo i Paramore.\nAgli inizi del 2011 forma il gruppo musicale Novel American con Van Beasley (voce), Tyler Ward (batteria) e Ryan Clark (basso), suoi vecchi compagni di scuola. Qualche settimana pi\u00f9 tardi Ward lascia il gruppo e viene sostituito da Zac Farro. In seguito anche Beasley lascia la band per delle divergenze creative, lasciando i Novel American senza un cantante. Non trovando validi sostituti, i fratelli Farro decidono di porre fine al progetto Novel American.\nNel maggio 2014 Josh annuncia che lui e il fratello stanno lavorando a un nuovo album con il produttore Jacquire King, e che lui stesso, dopo molti ripensamenti, prender\u00e0 il posto di cantante nella loro nuova band. Il 10 novembre dello stesso anno annuncia su Twitter che il nome della band sar\u00e0 \"Farro\", ma che sar\u00e0 un progetto portato avanti come solista. Il 27 novembre 2014 viene pubblicato il video musicale del primo brano ufficiale del progetto, intitolato \"Color Rush\", e successivamente viene annunciata la prima serie di date ufficiali durante le quali Josh e la sua band si esibiranno dal vivo. Un altro singolo, \"Cliffs\", viene pubblicato il 4 novembre 2015 in anteprima su \"Billboard\". Nella stessa occasione viene annunciato che il 6 febbraio 2016 uscir\u00e0 il primo album da solista di Farro, intitolato \"Walkways\".\nVita privata.\n\u00c8 stato fidanzato con Hayley Williams per tre anni, dal maggio 2004, per poi separarsi dalla cantante a fine estate 2007. Dal 3 aprile 2010 \u00e8 sposato con Jenna Rice.\nInfluenze.\nTra le influenze personali di Josh Farro vi sono Jimmy Eat World, Sunny Day Real Estate, Death Cab for Cutie, John Mayer e James Taylor."}
{"id": "1790451", "revid": "2519", "url": "https://it.wikipedia.org/wiki?curid=1790451", "title": "Distretto di Ejisu-Juaben", "text": "Il distretto di Ejisu-Juaben (ufficialmente Ejisu-Juaben District, in inglese) era un distretto della regione di Ashanti del Ghana.\nNel 2018 \u00e8 stato soppresso, il territorio \u00e8 stato suddiviso nei distretti di Ejisu (capoluogo: Ejisu) e Juaben (capoluogo: Juaben)."}
{"id": "1790453", "revid": "122794814", "url": "https://it.wikipedia.org/wiki?curid=1790453", "title": "PalaPentassuglia", "text": "Il PalaPentassuglia \u00e8 un palazzetto dello sport di Brindisi. Campo di gioco ufficiale della New Basket Brindisi, \u00e8 intitolato ad Elio Pentassuglia: storico allenatore degli anni ottanta della compagine adriatica.\nStoria.\nLa struttura fu realizzata nel 1981 dopo la promozione in Serie A della Pallacanestro Brindisi e fu voluta fortemente dall'allora presidente della squadra. Il palasport fu progettato e costruito in pochi mesi. Inizialmente la copertura doveva essere in legno o cemento, ma per i ristretti tempi di consegna ed omologazione (faceva fede l'inizio del torneo di Serie A 1981-1982) i tecnici e gli ingegneri sono stati costretti a rivedere il piano. Cos\u00ec fu disposta una copertura tensostatica che ha sempre causato negli anni problemi di condensa sul parquet. La tenso-copertura dur\u00f2 sino al 2007.\nAttualmente la capienza \u00e8 di 3534 spettatori, \u00e8 composto da due curve ed il parterre e i due settori centrali sono completamente a sedere.\nRistrutturazioni.\nNel 2007 \u00e8 stata completamente rifatta la copertura, realizzata in legno, mentre nel 2008 sono stati approntati i primi lavori di ampliamento (la capienza \u00e8 passata da 2390 a 2502 posti) e di rifacimento delle strutture dei canestri e delle delimitazioni tra gli spalti ed il campo;\ncon questi lavori sono stati modificati anche gli spogliatoi, resi pi\u00f9 grandi, oltre che ricavare una nuova sala stampa, una palestra e un'infermeria.\nCon la promozione in serie A nel 2010 la Giunta comunale ha deciso, di concerto con la Societ\u00e0, con il CONI e con i Vigili del Fuoco, di adeguare il PalaPentassuglia, portando la capienza dai 2502 a 3534 posti, tanto quanto basta per ottenere l'omologazione per la lega A. Si provveder\u00e0 poi alla costruzione di un nuovo palasport, gi\u00e0 denominato New Arena, con una capienza di 7.500 posti tutti a sedere sempre nella Cittadella dello Sport in contrada Masseriola, utilizzabile anche per manifestazioni diverse .\nManifestazioni.\nAll'interno della struttura si sono esibite le rappresentative nazionali di basket (1994: Italia - Lettonia 100-70) e di pallavolo (World League 1999: Italia - Australia 3-0). Ma ci sono stati anche altri eventi di carattere sportivo, ricreativo e religioso. Si ricorda l'incontro di pugilato tra Silvio Branco e Agostino Cardamone valido per il titolo WBU (18 dicembre 1998). Poi ancora i campionati nazionali di scherma (2004) e recentemente i campionato nazionali di ginnastica artistica con la speciale partecipazione di Igor Cassina."}
{"id": "1790454", "revid": "101768", "url": "https://it.wikipedia.org/wiki?curid=1790454", "title": "Ejisu-Juaben District", "text": ""}
{"id": "1790457", "revid": "21583", "url": "https://it.wikipedia.org/wiki?curid=1790457", "title": "Bueninvento", "text": "Bueninvento \u00e8 il secondo album in studio della cantautrice messicana Julieta Venegas, pubblicato il 21 agosto 2000. Dall'album sono stati estratti i singoli \"Ser\u00eda feliz\" e \"Hoy no quiero\"."}
{"id": "1790463", "revid": "249709", "url": "https://it.wikipedia.org/wiki?curid=1790463", "title": "Tabulatura", "text": ""}
{"id": "1790467", "revid": "1276819", "url": "https://it.wikipedia.org/wiki?curid=1790467", "title": "Olga Gurlukovich", "text": "Olga Gurlukovich \u00e8 un personaggio della serie di videogiochi \"Metal Gear\" della Konami. Olga \u00e8 la figlia di Sergei Gurlukovich, nonch\u00e9 membro della sua armata personale, i \"Mercenari di Gurlukovich\". Prese il comando dell'unit\u00e0 di suo padre dopo la sua morte. In seguito venne costretta ad unirsi ai Patriots dopo che le rapirono la figlia, Sunny. Lavor\u00f2 come loro agente, giocando un ruolo importante durante l'incidente della Big Shell del 2009. \u00c8 molto esperta nel combattimento corpo a corpo.\n\u00c8 nata il 23 settembre ed \u00e8 di gruppo sanguigno A.\nBiografia.\nOlga guidava i mercenari di suo padre quando si impossessarono della nave da trasporto \"Discovery\" nel tentativo di rubare il Metal Gear RAY nel 2007. Le intenzioni di Sergei al tempo erano quelle di usare il RAY come super arma per rendere potentissima la sua patria, la Russia. Invase la nave con l'aiuto di Revolver Ocelot.\nDopo poco, Olga venne sfidata da Solid Snake. Snake ebbe la meglio, riuscendo a metterla k.o. Dopodich\u00e9, Olga prese il comando delle forze militari di suo padre Sergei, morto precedentemente per mano di Ocelot e divenne una rinnegata, unendosi alla mafia russa, che era in realt\u00e0 controllata dai Patriots. Dopo aver partorito, sua figlia venne presa in ostaggio dai Patriots e usata come ricatto per far lavorare Olga con loro.\nOlga si un\u00ec in seguito ai \"Sons of Liberty\", il gruppo terroristico che prese il controllo della Big Shell, e prese come ostaggio il Presidente Johnson. Olga in realt\u00e0 stava facendo il doppio gioco, infatti la sua vera missione era quella di proteggere a tutti i costi Raiden. Per fare questo, assunse l'identit\u00e0 del Cyborg Ninja, cos\u00ec come fece Gray Fox durante gli eventi di \"Metal Gear Solid\", e diede preziosi consigli a Raiden via codec sotto il falso nome di \"Mr. X\", cos\u00ec come Gray Fox us\u00f2 il nome \"Gola Profonda\". La sua tuta \u00e8 molto simile a quella di Fox, ed inoltre impugna una spada ad alta frequenza.\nDopo che Raiden venne portato a bordo dell'Arsenal Gear, Olga si rivela ad esso e lo libera dalla macchina di tortura. Raiden, con l'aiuto di Solid Snake, scapp\u00f2 e venne sfidato da Solidus Snake. A questo punto, Olga rivel\u00f2 la sua vera identit\u00e0 a tutti, incluso Solidus. Era determinata ad aiutare Raiden, visto che la sua morte sarebbe stata la causa dell'assassino di sua figlia da parte dei Patriots. Irritato dal doppio gioco di Olga, Solidus la uccise col suo P90, sparandole un proiettile alla testa.\nOlga consegn\u00f2 la sua spada (tramite Solid Snake) a Raiden verso la fine del gioco. Probabilmente, questo gesto doveva far intendere a Raiden che avrebbe dovuto prendere il ruolo di Ninja dopo di lei."}
{"id": "1790468", "revid": "3082", "url": "https://it.wikipedia.org/wiki?curid=1790468", "title": "Lucio Sestio", "text": ""}
{"id": "1790470", "revid": "124627238", "url": "https://it.wikipedia.org/wiki?curid=1790470", "title": "Distretto municipale di Ejura Sekyedumase", "text": "Il distretto municipale di Ejura Sekyedumase (ufficialmente Ejura Sekyedumase Municipal District, in inglese) \u00e8 un distretto della regione di Ashanti del Ghana."}
{"id": "1790474", "revid": "149727", "url": "https://it.wikipedia.org/wiki?curid=1790474", "title": "Burg (Magdeburgo)", "text": ""}
{"id": "1790476", "revid": "339392", "url": "https://it.wikipedia.org/wiki?curid=1790476", "title": "Ejura/Sekyedumase District", "text": ""}
{"id": "1790479", "revid": "228587", "url": "https://it.wikipedia.org/wiki?curid=1790479", "title": "Cenere esplosiva", "text": "Cenere esplosiva \u00e8 un demo e primo disco solista del rapper milanese Asher Kuno, uscito nel 2002."}
{"id": "1790485", "revid": "1926277", "url": "https://it.wikipedia.org/wiki?curid=1790485", "title": "Diner Dash", "text": "Diner Dash \u00e8 un videogioco strategico e gestionale creato a New York dallo studio di videogiochi Gamelab e pubblicato da PlayFirst. \u00c8 fra i scaricabili a pagamento di tutti i tempi.\nCaratteristica comune a molti giochi della serie \u00e8 aiutare Flo a servire i clienti del ristorante.\nPubblicazione.\nIn seguito all'uscita su PC, \"Diner Dash\" \u00e8 stato convertito per telefoni cellulari tramite una vendita al dettaglio e reso disponibile via download nel gennaio 2006. Nel 2007 sono uscite delle versioni per le console portatili PlayStation Portable e Nintendo DS mentre nel 2008 per gli smartphone aventi come sistema operativo iOS.\nOriginariamente fu annunciata anche un'edizione per Game Boy Advance, ma quest'ultima non fu mai pubblicata.\nTra la fine del 2009 e i primi mesi del 2010 \u00e8 stato reso disponibile anche sui servizi online Xbox Live, PlayStation Network e WiiWare.\n\"Diner Dash\" \u00e8 anche utilizzato per fare riferimento all'omonima serie, che ha avuto cinque sequel, e una lunga serie di spin-off.\nInfine, il gioco ufficiale \u00e8 stato presente anche su Facebook nel 2011, ma successivamente \u00e8 stato rimosso nel medesimo anno.\nNel 2014 arriva anche la versione mobile per Android."}
{"id": "1790489", "revid": "2076670", "url": "https://it.wikipedia.org/wiki?curid=1790489", "title": "Ln (Unix)", "text": "ln \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che crea collegamenti simbolici e collegamenti fisici a file e directory. Se non diversamente specificato, crea collegamenti fisici.\nSintassi.\nLa sintassi generale di \"ln\" \u00e8 la seguente:\n ln [\"opzioni\"] [--] \"sorgente1\" [\"sorgente2\" \u2026] \"destinazione\" \nI parametri \"sorgente\" indicano i nomi dei file e/o delle directory verso cui creare il collegamento. Se viene specificato un solo parametro \"sorgente\", il parametro \"destinazione\" indica il nome del collegamento. \nSe vengono specificati pi\u00f9 parametri \"sorgente\", il parametro \"destinazione\" deve necessariamente essere una directory esistente, o al pi\u00f9 un collegamento simbolico ad una directory.\nIl doppio trattino -- (facoltativo) indica che i parametri successivi non sono da considerarsi opzioni.\nOpzioni.\nTra le opzioni principali vi sono:\nCollegamenti fisici a directory.\nAlcuni sistemi, tra cui GNU/Linux, vietano espressamente la creazione di collegamenti fisici a directory per motivi di sicurezza: potendoli creare \u00e8 infatti possibile ottenere gerarchie nel \"file system\" che si autoincludono, e che possono quindi portare i programmi che esaminano il \"file system\" ricorsivamente (come ad esempio quelli che effettuano il \"backup\") a discendere all'infinito nella gerarchia, di fatto impedendone l'utilizzo.\nAltri sistemi permettono questa operazione solo al \"superuser\" (root).\nCollegamenti simbolici a file inesistenti.\nQuando si creano collegamenti simbolici (opzione -s) non viene verificata l'esistenza dei file e/o directory elencati nei parametri \"sorgente\"; \u00e8 possibile quindi creare collegamenti simbolici a file e/o directory inesistenti, nel qual caso il collegamento simbolico risulta subito orfano.\nCollegamenti fisici a collegamenti simbolici.\nIn alcuni sistemi Unix e Unix-like (tra cui GNU/Linux e Solaris) \u00e8 possibile creare un collegamento fisico ad un collegamento simbolico (e viene incrementato il numero di riferimenti al collegamento simbolico stesso), mentre in altri (tra cui HP-UX) ci\u00f2 risulta nella creazione di un collegamento fisico al file o alla directory a cui il collegamento simbolico si riferisce (per cui viene incrementato il numero di riferimenti del file o della directory).\nEsempi.\nCrea un collegamento simbolico chiamato softlink.txt al file file.txt:\n ln -s file.txt softlink.txt\nCrea un collegamento fisico chiamato hardlink.txt al file file.txt:\n ln file.txt hardlink.txt"}
{"id": "1790490", "revid": "90900", "url": "https://it.wikipedia.org/wiki?curid=1790490", "title": "Fucile d'assalto XM8", "text": ""}
{"id": "1790494", "revid": "1573940", "url": "https://it.wikipedia.org/wiki?curid=1790494", "title": "Corydoras davidsandsi", "text": "Corydoras davidsandsi \u00e8 un pesce osseo d'acqua dolce, appartenente alla famiglia Callichthyidae.\nDistribuzione e habitat.\nProviene dal Brasile (bacino del Rio Negro), dove \u00e8 comune nel Rio Unini (\"locus typicus\").\nDescrizione.\nPresenta un corpo allungato, leggermente compresso sui lati e sull'addome, di una lunghezza massima di 4,4 cm. La colorazione \u00e8 pallida con una striatura scura sul dorso e una che passa dall'occhio. Prima della pinna dorsale \u00e8 presente un'area arancione.\nBiologia.\nComportamento.\nForma piccoli gruppi.\nAlimentazione.\nHa dieta onnivora.\nAcquariofilia.\nSi pu\u00f2 allevare in acquario e riprodurre con successo in cattivit\u00e0."}
{"id": "1790495", "revid": "695564", "url": "https://it.wikipedia.org/wiki?curid=1790495", "title": "Y'berion", "text": ""}
{"id": "1790502", "revid": "2519", "url": "https://it.wikipedia.org/wiki?curid=1790502", "title": "Distretto metropolitano di Kumasi", "text": "Il distretto metropolitano di Kumasi (ufficialmente Kumasi Metropolitan District, in inglese) \u00e8 un distretto della regione di Ashanti del Ghana."}
{"id": "1790504", "revid": "196390", "url": "https://it.wikipedia.org/wiki?curid=1790504", "title": "Renatissimo", "text": ""}
{"id": "1790508", "revid": "22356", "url": "https://it.wikipedia.org/wiki?curid=1790508", "title": "Lambeosaurus laticaudus", "text": ""}
{"id": "1790510", "revid": "22356", "url": "https://it.wikipedia.org/wiki?curid=1790510", "title": "Stegosaurus stenops", "text": ""}
{"id": "1790515", "revid": "767487", "url": "https://it.wikipedia.org/wiki?curid=1790515", "title": "Miracolo a Sant'Anna", "text": "Miracolo a Sant'Anna (\"Miracle at St. Anna\") \u00e8 un film del 2008, diretto da Spike Lee. Il film \u00e8 tratto all'omonimo romanzo di James McBride, che ha firmato la sceneggiatura, e narra le vicende di una pattuglia di soldati afroamericani della 92\u00aa Divisione \"Buffalo\", dispersi nelle colline lucchesi nell'autunno del 1944. Il film tratta principalmente del razzismo diffuso tra le truppe statunitensi, ma anche dell'incontro fra culture diverse e del rapporto \"particolare\" tra un bambino sopravvissuto all'eccidio di Sant'Anna di Stazzema e un soldato afroamericano dalla ridotte capacit\u00e0 intellettive, unico capace per\u00f2 di penetrare nell'animo sconvolto del bambino superstite.\nTrama.\nLe indagini su un omicidio compiuto in un ufficio postale di New York, sono lo spunto per raccontare la storia di quattro soldati di una compagnia di afroamericani appartenente alla 92\u00aa Divisione di fanteria che combatt\u00e9 nella campagna d'Italia lungo la linea Gotica. Il soldato Sam Train, che ha raccolto una misteriosa testa marmorea a Firenze, salva un bambino, Angelo Torancelli, orfano dei genitori, uccisi da militari nazisti.\nSam Train decide di portare con s\u00e9 il bambino, che seguir\u00e0 lui e gli altri commilitoni. La storia si dipana sulle montagne apuane, tra Sant'Anna, il fiume Serchio e le montagne. Le storie della gente comune si intrecciano con quelle dei partigiani, dei soldati americani e tedeschi e dell'eccidio di Sant'Anna di Stazzema, antecedente alle vicende del film, ma collegato ad esso. L'eccidio ebbe luogo il 12 agosto 1944, quando le Schutzstaffel uccisero pi\u00f9 di 500 persone, in maggior parte donne e bambini.\nNel film l'eccidio \u00e8 la conseguenza di una rappresaglia dovuta al tradimento di un partigiano, Rodolfo. Alla fine, dopo un aspro combattimento nel paesino che ospitava i quattro soldati della Buffalo, si salveranno soltanto un caporale, Hector Negron, che salver\u00e0 anche la testa marmorea e il piccolo Angelo.\nIl film torna quindi in epoca contemporanea, dove il caporale Hector Negron \u00e8 sotto processo per l'omicidio dell'ex-partigiano Rodolfo, casualmente comparso davanti ai suoi occhi nell'ufficio postale dove lavorava, e verr\u00e0 liberato su cauzione grazie all'intervento di Angelo Torancelli, ora diventato un multimiliardario. La testa si scoprir\u00e0 essere quella della \"Primavera\" del Ponte Santa Trinita a Firenze, effettivamente scomparsa nel 1944 e ritrovata solo nel 1961.\nProduzione.\nRegia.\nSpike Lee ha definito il film \u00abil mio tentativo di rinnovare il genere del cinema di guerra. \u00c8 una storia epica, per uso di mezzi e di persone \u00e8 la pi\u00f9 impegnativa della mia carriera, pi\u00f9 di \"Malcolm X\". \u00c8 anche il film della maturit\u00e0, dieci anni fa non avrei potuto farlo, non ero pronto\u00bb. Inoltre ha affermato che il film fa riferimento al neorealismo italiano, e omaggia \"Ladri di biciclette\", \"Pais\u00e0\" e \"Roma citt\u00e0 aperta\".\nFred Kudjo Kuwornu, che ha fatto l'assistente a Spike Lee nella realizzazione del film, ha poi deciso di raccontare la storia di questi soldati in \"Inside Buffalo\".\nCast.\nPer il ruolo del sergente Stamps si era pensato inizialmente a Wesley Snipes, che ha dovuto per\u00f2 rinunciare per alcuni problemi con il fisco. Il suo ruolo \u00e8 stato cos\u00ec interpretato da Derek Luke.\nRiprese.\nLe riprese del film sono iniziate il 15 ottobre 2007 e sono durate undici settimane. Il budget ammontava a 45.000.000 di dollari. Lee non ha trovato il denaro necessario a finanziare il film negli Stati Uniti, bens\u00ec in Italia, grazie ai produttori Luigi Musini e Roberto Cicutto. Il film \u00e8 stato girato nel paese di Colognora di Pescaglia, oltre che in Sant'Anna di Stazzema, New York, Gioviano e Roma.\nDistribuzione.\nIl film \u00e8 uscito nei cinema statunitensi il 26 settembre 2008, mentre in Italia \u00e8 uscito il 3 ottobre.\nAccoglienza.\nIncassi.\nIl film si \u00e8 rivelato un flop, incassando negli Stati Uniti la cifra complessiva di 7.919.117 $., mentre in tutto il mondo ha incassato complessivamente nove milioni di dollari, risultando cos\u00ec il terzo flop del 2008.\nPolemiche.\nAll'inizio delle riprese il film \u00e8 stato accusato dall'ANPI di revisionismo, poich\u00e9 la strage di Sant'Anna di Stazzema fu un atto premeditato di sterminio contro la popolazione civile e non una rappresaglia, come lascia intendere il film. Spike Lee si \u00e8 difeso dichiarando: \u00abLa nostra storia prende solo spunto dai fatti realmente accaduti. McBride, per scrivere la storia, si \u00e8 avvalso di alcuni consulenti storici, ma ha scritto un romanzo che contiene anche molti elementi di fantasia\u00bb.\nL'ANPI alla fine ha rilasciato un comunicato in cui sottolinea la presenza di elementi di fantasia nel libro e dichiara che non spetta all'associazione esprimere un giudizio in merito. Nel comunicato viene in particolare affermato che: \u00abIl dato storico accertato, anche da sentenze del Tribunale Militare, \u00e8 che il massacro di Sant'Anna di Stazzema fu esclusivamente dovuto a precise condotte e responsabilit\u00e0 dell'occupante nazista e di ci\u00f2 viene dato atto nei titoli del film. La memoria delle persone e degli eventi che hanno consentito all'Italia di divenire un paese democratico \u00e8 patrimonio di tutti gli italiani: ogni contributo al perpetuarsi del ricordo \u00e8 utile e necessario.\u00bb\nIl Presidente della Repubblica Italiana, Giorgio Napolitano, dopo aver assistito alla proiezione della pellicola, ha dichiarato come questa sia un omaggio alla Resistenza, smorzando cos\u00ec le polemiche."}
{"id": "1790521", "revid": "933835", "url": "https://it.wikipedia.org/wiki?curid=1790521", "title": "Giovanni da Prato", "text": "Biografia.\nIl nome di battesimo \u00e8 incerto: negli atti comunali di Prato \u00e8 nominato semplicemente come \"Giovanni di Domenico da Prato\", mentre in vari altri documenti ecclesiastici viene chiamato \"Giovanni Vittorio di Domenico da Prato\". Non chiara \u00e8 inoltre la sua appartenenza familiare: secondo alcuni era membro della famiglia dei Trombetta, secondo altri dei Dagomari. Anche sull'ordine religioso di appartenenza in passato ci sono stati dubbi, poich\u00e9 Ferdinando Ughelli tramand\u00f2 che fosse benedettino e altri storici, basandosi sull'Ughelli, lo riportarono come tale; tuttavia \u00e8 accertato che in realt\u00e0 appartenesse all'ordine dei frati minori.\nNon \u00e8 sicuro neppure se sia lui quel Giovanni da Prato chiamato da Lorenzo de' Medici a fare da tutore ai figli Piero e Giovanni, anche se numerosi indizi lo indicherebbero come tale.\nSicuramente lettore di fisica all'Universit\u00e0 di Pisa nel 1484, fu confessore e cappellano del cardinale Guillaume d'Estouteville e penitenziere di Aquitania. Il 6 marzo 1504 venne nominato da papa Giulio II, del quale era pure confessore, vescovo dell'Aquila. Per le turbolenze politiche del periodo, il 1\u00ba giugno 1506, lasci\u00f2 fisicamente la diocesi, ma non il titolo di vescovo, con la scusa di dover curare degli affari personali in Lombardia e Veneto.\nAlla fine del 1507 ritorn\u00f2 in Toscana e il 31 dicembre \u00e8 attestata la sua presenza a Prato, durata fino almeno al 15 gennaio 1508; una settimana dopo pass\u00f2 a Montevarchi dove con il suo esiguo seguito rimase cinque giorni per inaugurare i rifacimenti della chiesa annessa al monastero di San Ludovico.\nNel 1515 papa Leone X lo sciolse dalla diocesi dell'Aquila e lo fece vescovo, \"in partibus\", di Tebe; tuttavia, Giovanni mor\u00ec pochi giorni dopo.\nRestano nel laurenziano codice XX -plut. 47- tre lettere \"ad Joannem Pratensem\" scritte da Poggio Bracciolini pubblicate poi a Parigi nel 1723 in calce all'opera di Poggio \"De varietate fortunae\".\nSuccessione apostolica.\nLa successione apostolica \u00e8:"}
{"id": "1790526", "revid": "219110", "url": "https://it.wikipedia.org/wiki?curid=1790526", "title": "Torre delle ore (Lucca)", "text": "La torre delle ore di Lucca (o \"torre dell'orologio\", in dialetto \"Tor dell'\u00f2re\") si trova in via Fillungo angolo via dell'Arancio e, con i suoi 50 metri circa di altezza, \u00e8 la pi\u00f9 alta delle 130 torri presenti nella citt\u00e0 dal Medioevo ad oggi.\nStoria e descrizione.\nLa costruzione della Torre risale al periodo medievale, intorno al XIII secolo. Successivamente essa appartenne alle famiglie lucchesi pi\u00f9 note come Quartigiani, Diversi, Cristofani, Sesmondi e Ceci.\nNel 1390 il Consiglio Generale di Lucca decise di far realizzare un \u201c\"orologio bonum, sufficienter aptum et bene distinguentes tempus per horas\"\u201d, al cui scopo venne affittata la torre, data la sua centralissima posizione. Dopo alcuni lavori di consolidamento si affid\u00f2 la realizzazione del meccanismo al pi\u00f9 importante orefice lucchese del tempo Labruccio Cerlotti. La torre, acquisita proprio dai Cerlotti solo nel 1471 venne acquistata dal Comune. Solo nel 1490 fu posizionato un quadrante esterno. In questo modo le ore sarebbero state anche visibili oltre che udibili mediante i rintocchi.\nLa torre \u00e8 caratterizzata da un corpo slanciato con due monofore al di sotto della cella, in corrispondenza della sala dove si trova a vista il meccanismo a carica manuale dell'orologio. La scala interna di 207 gradini \u00e8 in legno.\nL'orologio vero e proprio, regolato da un meccanismo del 1754, opera del ginevrino Louis Simon con la collaborazione del lucchese Sigismondo Caturegli, \u00e8 dotato di un quadrante rifatto all'epoca con i numeri romani e la lancetta unica sagomata con stella al centro; \u00e8 coperto da una gronda sporgente. La campana pi\u00f9 grande annuncia le ore da una a sei, alla romana, e le due campane minori comandano i quarti, furono fuse dal lucchese Stefano Filippi. Al di l\u00e0 di esso si trova la cella campanaria, aggettante grazie al sostegno di alcune mensole, dove si aprono quattro grandi finestroni ad arco, dai quali si gode una notevole vista sulla citt\u00e0.\nOggi la torre \u00e8 aperta al pubblico ed \u00e8 stata oggetto di restauro prima del giubileo del Duemila.\nLa torre \u00e8 sovrastata da una banderuola in ferro riportante il motto Libertas, che si trovava sulle bandiere della Repubblica di Lucca e la data 1754. La banderuola originale si trova esposta presso l'aula didattica dell'Orto Botanico, quella oggi presente \u00e8 una copia recente.\nLeggenda.\nLa Torre delle ore \u00e8 legata alla leggende di Lucida Mansi, la donna che vendette l'anima al Diavolo per rimanere bella e giovane. Il Diavolo per\u00f2 sarebbe tornato dopo trenta anni a esigere il pagamento del debito. Allo scadere dei trenta anni Lucida Mansi, la notte del 14 agosto 1623 saliva la Torre, affannata correva a fermare la campana, che stava per batter l'ora della sua morte. A mezzanotte in punto il Diavolo avrebbe preso la sua anima. Dalla leggenda per\u00f2 risulta che Lucida non raggiunse in tempo il meccanismo, non riusc\u00ec a fermarlo e il Diavolo si prese la sua anima con un carro infuocato"}
{"id": "1790527", "revid": "2519", "url": "https://it.wikipedia.org/wiki?curid=1790527", "title": "Distretto di Kwabre", "text": "Il distretto di Kwabre (ufficialmente \"Kwabre District\", in inglese) \u00e8 un ex distretto della regione di Ashanti del Ghana. Creato originariamente nel 1988, assorb\u00ec parti dell'ex distretto di Kwabre-Sekyere, finch\u00e8 la parte occidentale del distretto fu separata per andare a costituire la parte meridionale del distretto di Afigya Kwabre il 1\u00b0 novembre 2007, con effetto dal 29 febbraio 2008. La restante porzione del distretto \u00e8 stata ufficialmente rinominata distretto municipale di Kwabre Est. Il distretto era situato nella parte settentrionale della regione di Shanti, ed aveva Mamponteng come capoluogo."}
{"id": "1790529", "revid": "178920", "url": "https://it.wikipedia.org/wiki?curid=1790529", "title": "La Fabbrica dei Mostri", "text": ""}
{"id": "1790531", "revid": "101768", "url": "https://it.wikipedia.org/wiki?curid=1790531", "title": "Kwabre District", "text": ""}
{"id": "1790532", "revid": "1522738", "url": "https://it.wikipedia.org/wiki?curid=1790532", "title": "Cor Kalom", "text": ""}
{"id": "1790533", "revid": "729019", "url": "https://it.wikipedia.org/wiki?curid=1790533", "title": "Esercito meridionale", "text": "Esercito meridionale fu la denominazione ufficiale data da Giuseppe Garibaldi a quella forza armata che si costitu\u00ec conseguentemente alla spedizione dei Mille.\nQuesto esercito, composto da volontari italiani e anche stranieri, raggiunse circa 50.000 uomini. Gli ufficiali indossavano l'uniforme di colore rosso, e quindi tutti i combattenti, come i Mille, furono definiti \"camicie rosse\". Venne disciolto prima della proclamazione del Regno d'Italia.\nStoria.\nQuando Garibaldi sbarc\u00f2 a Marsala nel maggio 1860, la colonna di volontari italiani settentrionali era composta da I Mille (tra i quali 45 siciliani).\nI \"picciotti\" siciliani.\nA loro si aggregarono subito quasi 200 volontari siciliani. Quando il generale proclam\u00f2 la Dittatura garibaldina della Sicilia a Salemi, ancora altri siciliani si arruolarono, guidati dai fratelli Sant'Anna.\nIl 14 maggio arrivarono 500 volontari siciliani, dalle campagne di Erice, al comando di Giuseppe Coppola e del medico Rocco La Russa e combatterono gi\u00e0 nella battaglia di Calatafimi. Quando arrivarono a Palermo i \"picciotti\" erano 3.000 e al termine della battaglia erano arrivati a 6.602.\nLa milizia nazionale siciliana.\nGi\u00e0 con il decreto dittatoriale n. 2 del 14 maggio, Garibaldi stabiliva la formazione di una Milizia nazionale siciliana, con una aliquota destinata per il mantenimento dell'ordine pubblico. L'organizzazione era la seguente: dai 17 ai 30 anni, si entrava nell'esercito (milizia attiva), dai 30 ai 40 anni ci si occupava del mantenimento dell'ordine pubblico nei distretti, mentre dai 40 a 50 si assumevano compiti di sorveglianza nei propri comuni.\nIl decreto stabiliva inoltre la coscrizione obbligatoria dai 17 ai 50 anni di et\u00e0. La milizia era inquadrata in battaglioni, e ciascuno di questi doveva comprendere almeno 4 compagnie formate da 60 a 150 militi. Con il decreto n.289 del 22 ottobre 1860 il prodittatore Mordini trasfer\u00ec la milizia nazionale siciliana, comandata da Nicol\u00f2 Turrisi Colonna, nella Guardia nazionale italiana, alle dipendenze del suo comandante generale.\nI rinforzi e la riorganizzazione.\nDopo la presa di Palermo (30 maggio), \"i Mille\" si erano ridotti a 600 unit\u00e0, ma a giugno cominciarono ad arrivare via mare anche i rinforzi dall'Italia del nord: i primi furono quelli della \"spedizione Agnetta\", arrivati a Marsala il 1 giugno; seguirono i 2.500 uomini al comando di Giacomo Medici; altri volontari, poi aggregati alla divisione di Enrico Cosenz, furono gli 800 partiti da Genova col vapore \"Washington\" il 2 luglio 1860 e sbarcati il 5 luglio a Palermo. Le file si ingrossarono nella battaglia di Milazzo, mentre il 16 luglio un'altra colonna, tra cui molti mantovani, part\u00ec da Genova, al comando di Gaetano Sacchi. Via, via giunsero nel meridione altri contingenti. Nell'armata garibaldina erano presenti numerosi altri volontari partiti da Genova e in parte da Livorno.\nCon un decreto del 2 luglio il governo dittatoriale di Garibaldi, \"Comandante in capo delle forze nazionali in Sicilia\", emanava \"l'organico dell'Esercito siciliano\", composto da due divisioni, XV e XVI, comandate rispettivamente da Stefano Turr e da Giuseppe Patern\u00f2, per complessive cinque brigate. Con un ulteriore decreto del giorno successivo si emanava l'organico della \"Marina militare siciliana\". Il 14 luglio fu istituito il Corpo dei Carabinieri di Sicilia.\nQuando i garibaldini dal 19 agosto sbarcarono in Calabria, affluirono nell'esercito volontari calabresi e, giunti in Basilicata, si aggregarono a Garibaldi 2.000 uomini della \"Brigata Lucana\" e l'Esercito da \"siciliano\", fu denominato \"meridionale\". Durante l'avanzata delle camicie rosse sempre pi\u00f9 combattenti di tutte le province meridionali si aggregarono progressivamente all'armata. Questi volontari diedero un grande apporto nella battaglia del Volturno, durante la quale il supporto dell'esercito Sabaudo fu minoritario. Nell'ottobre 1860, quando l'armata comandata da Vittorio Emanuele II di Savoia giunse nella zona di prima linea delle operazioni belliche, Garibaldi affid\u00f2 le quasi 50.000 camicie rosse al re sabaudo, ritirandosi a Caprera.\nIl 6 maggio 1860 Domenico Damis part\u00ec con i Mille da Genova alla volta di Marsala. Dalla Sicilia avvis\u00f2 i patrioti lungresi di prepararsi a seguire Garibaldi verso Napoli. Alla notizia del suo arrivo 500 volontari partirono dalla sola Lungro. Cos\u00ec Angelo Damis, capo legionario della zona, organizz\u00f2 cinque compagnie guidate da altrettanti lungresi Vincenzo Stratig\u00f2, Cesare Martino, Pietro Irianni, Pasquale Trifilio e Giuseppe Samengo. Il 2 settembre, sotto una pioggia di fiori, Giuseppe Garibaldi arriv\u00f2 a Castrovillari; insieme a lui Domenico Damis che prese il comando delle compagnie lungresi. Alla legione di Lungro si unirono quelle di Frascineto e Civita, costituendo cos\u00ec una brigata sotto il comando di Giuseppe Pace. Il 1 ed il 2 ottobre le truppe borboniche opposero una residua resistenza ai nostri. Nella battaglia del Volturno i lungresi combatterono valorosamente ottenendo una splendida vittoria. Tutt'oggi a Lungro parte della toponomastica \u00e8 dedicata alle vicende Risorgimentali: tra le pi\u00f9 famose vie e piazze vi sono Via dei Mille, via dei 500, Piazza XVI Luglio e Piazza Generale Damis. Dal 2007 Lungro \u00e8 denominata \"Citt\u00e0 del Risorgimento\".\nL'ingresso di Vittorio Emanuele II a Napoli e lo scioglimento.\nIl 7 novembre Garibaldi scort\u00f2 il Re nel suo ingresso trionfale a Napoli e subito part\u00ec per Caprera. Nel mentre affid\u00f2 a Giuseppe Sirtori la responsabilit\u00e0 di gestire l'ingresso del suo Esercito meridionale in quello sabaudo. L'11 novembre 1860, pochi giorni dopo il plebiscito del 1860, Cavour firm\u00f2 il decreto che scioglieva l'Esercito Meridionale. Ai volontari garibaldini fu data la possibilit\u00e0 di arruolarsi con una ferma biennale nell'Esercito piemontese, oppure di chiedere le dimissioni con sei mesi di paga. Agli ufficiali fu concessa l'ammissione nell'Esercito sottoponendosi a un esame. Fu composta una commissione di scrutinio per il riconoscimento degli ufficiali\", con Sirtori, Giacomo Medici e Enrico Cosenz per parte garibaldina, il generale Della Rocca presidente, il generale Gozzani di Treville ed il generale Pettinengo - sostituito dal generale Solaroli, ma questa dilat\u00f2 i suoi lavori.\nIl Comando dei Volontari fu sciolto definitivamente con Decreto del 1 febbraio 1861 che, altres\u00ec, ne dispose il trasloco in Piemonte. Con esso anche l'Intendenza Generale fu trasferita a Torino. Furono ammessi nel Regio esercito alcuni generali garibaldini come Giacomo Medici, Enrico Cosenz, Nino Bixio, Stocco e lo stesso Sirtori. Altri invece no, come Stefano Canzio, Luigi Castellazzo, Giovanni Battista Fauch\u00e9. Altri ancora furono accettati, ma con un grado inferiore a quello che avevano ottenuto nell'Esercito meridionale: ad esempio Giovanni Acerbi da generale garibaldino fu accettato come colonnello.\nIn difesa del suo esercito Garibaldi, il 18 aprile 1861, pronunci\u00f2 un discorso alla Camera, accusando \u00abla fredda e nemica mano di questo Ministero [Cavour]\u00bb di aver voluto provocare una \u00abguerra fratricida\u00bb. Il Conte di Cavour reag\u00ec con violenza, chiedendo invano, al presidente della Camera Rattazzi, di richiamare all'ordine il generale. La seduta fu sospesa e Nino Bixio tent\u00f2 nei giorni successivi una riconciliazione che non si comp\u00ec mai del tutto, anche per la morte pochi giorni dopo di Cavour.\nDei 50.000 volontari, secondo lo storico militare John Gooch, circa 5000 ufficiali garibaldini vennero inglobati nel Regio Esercito tra il 1861 e il marzo 1862. Alcuni volontari dell'esercito garibaldino divennero temuti briganti, l'esempio pi\u00f9 noto \u00e8 Carmine Crocco.\nIl progetto \u201cAlla ricerca dei garibaldini scomparsi\u201d.\nNegli anni 2000 l'archivio di Stato di Torino ha avviato un progetto \"Alla ricerca dei garibaldini scomparsi\u201d con lo scopo di fare un censimento dei garibaldini che parteciparono all'impresa, ricercandone i nominativi e altre informazioni tra la documentazione che \u00e8 stato possibile reperire al riguardo e relativa alla costituzione di uno dei pi\u00f9 grandi eserciti volontari della storia d\u2019Italia. Infatti in passato la storia ha concentrato quasi sempre tutta la sua attenzione sui nomi dei circa primi 1.000 volontari garibaldini, anche se alla fine della campagna Garibaldi aveva ai suoi ordini circa 50.000 volontari, che costituivano l\u2019Esercito dell\u2019Italia Meridionale.\nAl momento sono stati registrati circa 35.000 nominativi, che \u00e8 possibile rintracciare consultando la voce \u201cGaribaldini\u201d nel portale dell\u2019Archivio di Stato di Torino. La ricerca dei nominativi dei volontari garibaldini \u00e8 ancora in atto attraverso i dati dell\u2019Archivio di Stato di Torino: Mille di Marsala, Esercito Italia Meridionale, Archivio Militare di Sicilia e Archivio di Stato di Genova: Prefettura di Genova, Matrici di passaporti rilasciati a Genova ai volontari partiti successivamente alla prima Spedizione di Garibaldi. \nNel portale sono presenti anche altre banche dati di corpi militari dell\u2019epoca e di periodi successivi.\nComposizione ed organizzazione.\nLe divisioni.\nGaribaldi organizz\u00f2 complessivamente i volontari dell'Esercito meridionale in quattro divisioni, ognuna composta da due o tre brigate. Cos\u00ec la XV Divisione fu posta al comando dell'ungherese Stefano Turr, la XVI di Giuseppe Patern\u00f2, poi sostituito al comando da Enrico Cosenz, la XVII di Giacomo Medici, la XVIII di Nino Bixio.\nNota del Luogotenente Lodovico Comelli (*). \nIn questo elenco figurano alcuni corpi che all\u2019atto della consegna non esistevano pi\u00f9, gi\u00e0 fusi nelle brigate La Masa, Corrao, Stocco, Musolino, ecc., ma storicamente meritano esserne distinti. Tali sarebbero le legioni Matese e Sannitica, i battaglioni dell\u2019Ofanto, i Terribili, i Del Gran Sasso ed i Cacciatori dell\u2019Etna, di Monte Grifone, del Gargano, ecc. (*) Per debito di giustizia devo aggiungere che il presente elenco mi venne gentilmente comunicato dalla cortesia dello stesso signor Comelli a cui attesto qui la mia gratitudine.\nI volontari stranieri.\nErano presenti anche volontari stranieri, affluiti in tempi diversi. Risultano impiegati in combattimento il 1-2 ottobre, circa 200 cavalleggeri ungheresi e altri 200 fanti ungheresi. In precedenza furono impiegati 50 francesi di De Flotte caduto in Calabria. Erano presenti anche un centinaio di disertori borbonici stranieri comandati da Wolf e gruppi di britannici, la presenza di soldati stranieri borbonici era molto pi\u00f9 alta, infatti al comando di Von Mechel erano 3.000 soldati, oltre ad alcune compagnie svizzere chiamate \"Schweizertruppen\". Il 15 ottobre le navi \"Emperor\" e \"Melazzo\" sbarcano a Napoli la Legione britannica, chiamata anche \"Garibaldi Excursionists\" composta di circa 600 volontari successivamente impiegati in alcuni combattimenti.\nIn Sicilia parecchie migliaia di siciliani si arruolarono inquadrati in reggimenti e addestrati da ufficiali del luogo, del nord Italia e inglesi.. Era presente il tedesco Wilhelm Friedrich R\u00fcstow, capo di stato maggiore di Divisione di Garibaldi, che scrisse un libro sulla Spedizione,tra i britannici erano presenti: Hugh Forbes, ingegnere e linguista inglese che aveva gi\u00e0 combattuto con Garibaldi nel 1849, Percy Wyndham, l'irlandese artigliere Dick Dowling e per breve tempo gli americani Catham Roberdeau Wheat e Charles Carrol Hicks, che tornarono in America per combattere con i confederati, John Whitehead Peard, il \"garibaldino-inglese\" \"sosia\" di Garibaldi, con busto al Gianicolo di Roma e il carismatico inglese colonnello John William Dunne, che in Sicilia era soprannominato \"milordo\" dai coraggiosi ragazzi siciliani di strada arruolati nel suo reggimento, da non confondersi con la Legione Britannica, sbarcata solo successivamente a Napoli, nel reggimento di Dunne solo una parte degli ufficiali erano britannici e i soldati tutti siciliani, Dunne fu ferito a Capua. Durante la battaglia del Volturno si distinte lo scozzese capitano Cowper di Aberdeen, che comandava una batteria di artiglieri e diversi altri scozzesi facevano parte dei volontari, anche per la grande popolarit\u00e0 di Garibaldi in Scozia, dove molti vedevano in lui il Wallace italiano.. \nTra gli ufficiali stranieri erano presenti anche gli esuli ungheresi Istv\u00e1n T\u00fcrr, al quale \u00e8 stato dedicato un busto al Gianicolo di Roma, N\u00e1ndor \u00c9ber, Carlo Eberhardt, Lajos T\u00fck\u00f6ry caduto a Palermo e il polacco Aleksander Izenschmid de Milbitz. \u00c8 stato dedicato un busto al Gianicolo di Roma anche al \"garibaldino-finlandese\" Herman Liikanen.\nLa presenza di volontari stranieri era la logica conseguenza del fatto che i rifugiati politici italiani in Inghilterra entravano in contatto, oltre che con i britannici, anche con gli altri rifugiati politici ungheresi e polacchi, con i quali c'era una comune convergenza nazionalistica anti-asburgica. Inoltre i patrioti italiani in Inghilterra svolgevano opera di sensibilizzazione nei confronti della causa dell'unificazione italiana, anche tramite associazioni come la \u201c\"People\u2019s International League\"\u201d fondata nel 1847 da Mazzini, rimpiazzata dopo il 1856 dalla \u201c\"Emancipation of Italy Fund Committee\"\u201d con Aurelio Saffi, Jessie White, Alessandro Gavazzi e Felice Orsini, che effettuavano tour di conferenze per il pubblico anglosassone interessato. Altre associazioni britanniche filo-italiane effettuavano attivit\u00e0 di raccolta fondi come la \"Italian refugee fund\" del 1849, la \u201c\"Society of the Friends of Italy\"\u201d , patrocinata anche da Caroline Ashurst Stansfeld e dal marito, il politico James Stansfeld, entrambi sostenitori di Mazzini. \nOccorre tenere conto anche della notevole popolarit\u00e0 che Garibaldi aveva acquisito nel mondo anglosassone, gi\u00e0 dal 1849. Nel 1859 venne istituito in Gran Bretagna il \u201c\"Garibaldi Fund\"\u201d e nel 1860 fu fondato il \u201c\"Garibaldi Special Fund\"\u201d per finanziare l\u2019invio in Italia della Legione Britannica o \u201c\"Garibaldi Excursionists\"\u201d, dopo il 1860 nascer\u00e0 la \u201c\"Garibaldi Italian Unity Committee\"\u201d, per il completamento dell\u2019unit\u00e0 italiana con gli altri territori ancora da annettere.\nL\u2019armamento.\nLa prima spedizione di Garibaldi era armata di moschetti a canna liscia vecchio tipo con portata fino a 100 metri, dismessi dal Regno di Sardegna e da altri stati europei e acquistati probabilmente a prezzi molto bassi, tranne i carabinieri genovesi, che avevano armi a canna rigata dal tiro lungo e preciso.\nAnche i volontari siciliani e calabresi erano armati con vecchi moschetti \"Brown Bess\" a canna liscia dismessi dall\u2019esercito inglese e dalla Compagnia delle Indie, comprati al prezzo di 10-14 scellini al pezzo. Le cosiddette \u201csquadre\u201d o bande siciliane irregolari erano pure armate di vecchi fucili a canna liscia dalla portata limitata e senza possibilit\u00e0 di innestare una baionetta.\nLa mancanza iniziale di armi a canna rigata dal tiro lungo non costituiva un particolare problema, perch\u00e9 i garibaldini usavano spesso la tattica dell\u2019attacco alla baionetta, sparando a distanza di poche decine di metri, per affidarsi poi al corpo a corpo, inoltre le pi\u00f9 \u201ctecnologiche\u201d carabine a canna rigata richiedevano molto addestramento e abilit\u00e0, pertanto di fatto le caratteristiche di tali armi spesso non venivano sfruttate nel tipo di combattimento garibaldino. Con lo sbarco della spedizione Medici arrivarono 8.000 fucili, che secondo alcune fonti sarebbero state carabine a canna rigata inglesi, secondo altre fonti si sarebbe invece trattato di \u201c4.850 fucili francesi, 200 (forse 2.000 ?) carabine \"Enfield\" inglesi e 200 fucili di Liegi, il numero di 200 carabine Enfield sarebbe un errore, per cui 2.000 risulterebbe il numero di carabine da considerare, secondo uno dei direttori del Fondo per il milione di fucili, inoltre il numero di 2.000 carabine \"Enfield\", sommato a 4.850 fucili francesi e 200 fucili di Liegi indica un totale di 7.050 fucili, valore prossimo agli 8.000 citati in precedenza. La stessa ultima fonte specifica che era stata data la preferenza ai fucili francesi in dismissione modello 1842, utilizzati nella campagna del 1859 e a fucili ugualmente in dismissione dell\u2019esercito prussiano, oltre a un buon numero di carabine (St\u00fctzen) e di fucili rigati austriaci, del \"fondo per il milione di fucili\" avrebbero fatto parte anche 3.744 fucili prussiani e 200 carabine austriache. Lo stesso Medici in una lettera a Garibaldi parla di \u201c10.000 fucili e molte munizioni, oltre alle carabine \"Enfield\" destinate ad armare la spedizione\u201d, che comprendeva 2.500 volontari.\nNella Battaglia di Milazzo i reggimenti Medici, Cosenz e dell\u2019inglese Dunne (che comandava il battaglione cosiddetto \u201cinglese\u201d composto per\u00f2 di volontari siciliani), pur disponendo di carabine con portata fino a 300 metri, non erano per\u00f2 in grado di sfruttarne pienamente le caratteristiche di lunga gittata, per carenza di preparazione specifica all\u2019uso di tale arma.\nLa Legione Britannica, sbarcata a Napoli il 15 ottobre per unirsi a Garibaldi, era equipaggiata con carabine a canna rigata modello \"Enfield\", di tale modello dovevano essere forniti anche i migliori volontari italiani. Le uniche armi a retrocarica in dotazione alle forze garibaldine erano le carabine a rotazione americane donate da Colt a Garibaldi nel numero di 100 e destinate ad equipaggiare la compagnia di Peard, si trattava per\u00f2 di armi di difficile uso, specialmente nella fase di caricamento, inoltre lo scoppio della cartuccia procurava spesso bruciature al polso. Dopo la Battaglia di Milazzo e prima di attraversare lo Stretto di Messina, il 15 agosto il piroscafo inglese \"Queen of England\", proveniente dall\u2019\u2019Inghilterra, arriv\u00f2 al Faro portando 23.500 carabine \"Enfield\" e parecchi cannoni a canna rigata, questi ultimi per\u00f2 vennero impiegati nella Battaglia del Volturno.\nIl modo di combattere dei garibaldini era descritto da un amico intimo di Garibaldi, il capitano inglese C.S. Forbes, R.N., che arrivato alcuni giorni dopo la battaglia di Milazzo cos\u00ec scrive:"}
{"id": "1790544", "revid": "61051", "url": "https://it.wikipedia.org/wiki?curid=1790544", "title": "Chiesa di Sant'Andrea de Lavina", "text": "La chiesa di Sant'Andrea de Lavina o della Lama \u00e8 un'antica chiesa di Salerno, risalente almeno al IX secolo.\nStoria.\nLa chiesa \u00e8 cos\u00ec chiamata per via del torrente Lavina (\"acqua di scolo\") che scorre ancora adesso sotto la strada ad essa prospiciente, e fu edificata in un periodo posteriore all'832; in quell'anno infatti, il duca salernitano Sicardo, conquist\u00f2 Amalfi e ne deport\u00f2 parte degli abitanti a Salerno, confinandoli nell'attuale quartiere detto delle \"Fornelle\"; i prigionieri vollero quindi edificare una chiesa dedicata al loro Patrono.\nLa fronte del tempio attualmente \u00e8 rivolta ad Est, ma un tempo era rivolta ad Ovest, e in tale situazione rimase almeno fino alla fine del XVI sec: la prima chiesa, costruita sulle rovine di un edificio di epoca romana, si trova interrata ad almeno 6\u00a0m sotto l'attuale livello stradale, e presenta i resti di tre absidi affrescate di cui solo la centrale \u00e8 ben visibile, con la raffigurazione dei quattro Arcangeli.\nIntorno al X secolo, forse in seguito a un'alluvione, la chiesa precedente fu in parte demolita e adibita a sepolcreto (alcuni scheletri recentemente riportati alla luce, si trovano ancora nella posizione originaria e sono messi a vista, creando un'atmosfera suggestiva), e su di essa ne fu costruita una pi\u00f9 ampia, di cui rimangono ancora due delle tre navate, oltre a qualche moncone di affresco raffigurante due santi ed un'iscrizione in greco, che testimonia una possibile diversa frequentazione dell'ambiente, oltre a quella amalfitana.\nLa terza chiesa venne costruita sulla precedente (divenuta a sua volta un sepolcreto) intorno al XII secolo: testimone del cambiamento \u00e8 un palinsesto di affreschi (i pi\u00f9 antichi dei quali risalenti a quell'epoca) raffiguranti due santi vescovi (inizio Trecento), un secondo strato difficilmente leggibile (forse quattrocentesco) ed un terzo strato seicentesco dipinto come un finto tabernacolo, con scene della vita di una santo, forse lo stesso Andrea.\nLe colonne della terza chiesa sono inglobate nei pilastri della navata di destra: dopo il rivoltamento della pianta verso E della fine del Cinquecento, infatti, la chiesa sub\u00ec un radicale restauro che le fece assumere un aspetto barocco che in parte ancora conserva. Il campanile \u00e8 databile entro l'XI secolo e presenta tre livelli ad archi ogivali, anche se recenti scavi hanno riportato alla luce una bifora sul lato N; con le sue campane, Ippolito da Pastena (il \"Masaniello Salernitano\") incit\u00f2 nel 1648 il popolo alla rivolta contro gli spagnoli.\nPer almeno tre secoli, a causa di un antico documento dell'866, questa chiesa fu confusa con un'altra omonima (oggi scomparsa) che risultava essere \"super porta Radeprandi constructa\"; un altro documento scoperto di recente ha rivelato che la \"porta Radeprandi\" (o \"Rateprandi\") si trovava nella zona alta della citt\u00e0, all'incirca dove oggi si trova il Museo diocesano (probabilmente si trattava dell'antica \"Porta Rotese\", detta in origine \"di Radeprandi\" dal nome proprio di qualche importante personaggio locale). A causa di tale equivoco, la strada davanti all'ingresso della chiesa si chiama ancora via Porta Radeprandi, ed un massiccio arco poco lontano \u00e8, da molto tempo, scambiato per la porta stessa.\nGli scavi effettuati dal 2013 al di sotto della chiesa sono ancora in corso, mentre dal 2015 la parte superiore \u00e8 stata riconsacrata."}
{"id": "1790545", "revid": "113870714", "url": "https://it.wikipedia.org/wiki?curid=1790545", "title": "Bil e Hj\u00faki", "text": "Bil e Hj\u00faki sono due personaggi della mitologia norrena, figli di Vi\u00f0finnr. Vengono descritti come due servitori di M\u00e1ni, il dio della Luna.\nVengono citati nel Gylfaginning, la prima parte dell'Edda in prosa scritta dallo storico islandese Snorri Sturluson:\nUna dea di nome Bil \u00e8 ricordata da Snorri in Gylfaginning 35, definita come \u00e1synjur, e pare identica alla fanciulla citata nel passo precedente. Il suo nome significa forse \"istante\", \"attimo\" e va presumibilmente connesso alla scansione astrale del tempo o a una particolare forza sovrannaturale che si manifesta in momenti prestabiliti, come forse la ciclicit\u00e0 della forza lunare. Il nome del fratello pare invece significare \"sano\" o \"[colui che] si prende cura\". Bil e Hj\u00faki potrebbero rappresentare le macchie lunari mentre il loro gesto di attingere l'acqua potrebbe far riferimento alle maree.\nL'etimologia del nome del loro padre \u00e8 alquanto oscura: significa forse \"mago del bosco\"."}
{"id": "1790547", "revid": "2519", "url": "https://it.wikipedia.org/wiki?curid=1790547", "title": "Distretto municipale di Obuasi", "text": "Il distretto di Obuasi Municipal (ufficialmente Obuasi Municipal District, in inglese) \u00e8 un distretto municipale della regione di Ashanti del Ghana."}
{"id": "1790548", "revid": "6340", "url": "https://it.wikipedia.org/wiki?curid=1790548", "title": "Hj\u00faki", "text": ""}
{"id": "1790549", "revid": "287204", "url": "https://it.wikipedia.org/wiki?curid=1790549", "title": "Hjuki", "text": ""}
{"id": "1790551", "revid": "339392", "url": "https://it.wikipedia.org/wiki?curid=1790551", "title": "Distrettto di Ejura/Sekyedumase", "text": ""}
{"id": "1790553", "revid": "287204", "url": "https://it.wikipedia.org/wiki?curid=1790553", "title": "Bil e Hjuki", "text": ""}
{"id": "1790554", "revid": "6340", "url": "https://it.wikipedia.org/wiki?curid=1790554", "title": "Bil (mitologia)", "text": ""}
{"id": "1790556", "revid": "1543377", "url": "https://it.wikipedia.org/wiki?curid=1790556", "title": "Emmanuel L\u00e9vinas", "text": "Biografia.\nNato il 12 gennaio del 1906 a Kaunas, in Lituania, Emmanuel L\u00e9vinas inizi\u00f2 adolescente la sua formazione intellettuale attraverso lo studio della tradizione ebraica e dei classici della letteratura russa, quali Pu\u0161kin, Turgenev, Lermontov, Dostoevskij, Gogol' e Tolstoj.\nNel 1917, all'et\u00e0 di undici anni, visse le vicende della rivoluzione russa a Charkiv, in Ucraina. Trasferitosi nel 1923 in Francia, frequenta l'Universit\u00e0 di Strasburgo, seguendo i corsi di e Halbwachs. A partire dal 1928-1929, L\u00e9vinas si reca presso Friburgo per ascoltare le lezioni di Husserl, ma \u2013 racconta l'Autore \u2013 ivi trov\u00f2 Heidegger. Nel 1929, inoltre, presenzia ai seminari di Davos, assistendo al confronto fra Heidegger e Cassirer. Ultimato, nel 1930, il dottorato di ricerca con una tesi intitolata \"La teoria dell'intuizione nella fenomenologia di Husserl\" (\"La th\u00e9orie de l'intuition dans la ph\u00e9nom\u00e9nologie de Husserl\"), questa sar\u00e0 pubblicata lo stesso anno, concorrendo alla diffusione della fenomenologia husserliana in Francia. Nell'ambiente della Sorbona stringe i suoi rapporti con Wahl (gi\u00e0 suo relatore di tesi), Marcel, che lo invita alle sue riunioni del sabato sera, e con la giovane avanguardia.\nA partire dal 1931 risiede a Parigi, dove insegna all\"\u00c9cole normale israelite orientale\" (assumendone la direzione dal 1946 al 1961), acquisendo convintamente la cittadinanza francese. Ivi ha modo d'incontrare Lacan, Merleau-Ponty, Aron, e di frequentare le importanti lezioni di Koj\u00e8ve. Nel 1932, L\u00e9vinas faceva tappa in Lituania per convolare a nozze con Ra\u00efssa L\u00e9vy, dalla cui unione nasceranno due figlie femmine, Simone e Andr\u00e9e \u00c9liane (quest'ultima, prematuramente scomparsa), e un maschio, . Allo scoppio della seconda guerra mondiale, nel 1939, L\u00e9vinas, chiamato alle armi, \u00e8 catturato dai nazisti e condotto in un campo di concentramento col numero 1492. Durante gli anni di deportazione, periodo in cui l'Autore perdette quasi tutti i suoi congiunti (la moglie si salv\u00f2 solo perch\u00e9 trov\u00f2 rifugio in un convento di suore cattoliche), L\u00e9vinas mise insieme delle annotazioni, che saranno pubblicate postume, nel 2009, col titolo di \"Quaderni di prigionia\" (\"Carnets de captivit\u00e9\"). Dell'esperienza dell'orrore nazionalsocialista dir\u00e0: \u00abFummo spogliati della nostra pelle di uomini. Non eravamo altro che una congerie di esseri inferiori. La mia biografia \u00e8 dominata dal ricordo dell'abominio nazista\u00bb.\nTornato in Francia, prese a collaborare con Wahl al \"Coll\u00e8ge Philosophique\", ove presenter\u00e0, tra il 1946 e il 1947, le quattro conferenze dedicate ai temi de \"Il Tempo e l'Altro\" (\"Le Temps et l'Autre\"), e, dal 1957, inizia le letture e i commenti del Talmud ai \"Colloques des Intellectuels Juifs de Langue Fran\u00e7aise\", sulla scorta dell'insegnamento di Chouchani. Lontano dagli -ismi coevi (esistenzialismo, marxismo), L\u00e9vinas non ader\u00ec al movimento comunista, in quanto \u2013 sosterr\u00e0 l'Autore \u2013 \u00abrimanere non comunista significava conservare la propria libert\u00e0 di giudizio in uno scontro di forze\u00bb (dopo la fine dell'esperienza del socialismo reale, tuttavia, L\u00e9vinas dichiarer\u00e0, in un'intervista rilasciata alla Spinelli, che il comunismo, \u00abnonostante tutti gli eccessi e gli orrori, [...] rappresentava pur sempre un'attesa. Attesa di poter raddrizzare i torti fatti ai deboli, attesa di un ordine sociale pi\u00f9 giusto\u00bb). Critico nei confronti dello strutturalismo, concentrandosi quest'ultimo sull'elemento incidentale della forma, e trascurando il senso (alla cui origine, invece, \u00absta la Parola di Dio\u00bb), L\u00e9vinas si oppone a L\u00e9vi-Strauss, il cui saggio, \"Tristi tropici\", \u00e8 definito come \u00abil libro pi\u00f9 ateo scritto ai nostri giorni, il libro assolutamente disorientato e pi\u00f9 disorientante\u00bb. All'indomani delle contestazioni del 1968, l'Autore dichiarer\u00e0 la propria distanza da quel fenomeno che sembrava aver condannato tutti i valori come prodotti borghesi (\u00abNel 1968, avevo l'impressione che tutti i valori fossero messi in forse come borghesi. Era impressionante. Eccetto uno: Altri\u00bb).\nNel 1961, frattanto, vede la luce il capolavoro l\u00e9vinasiano, \"\" (\"Totalit\u00e9 et Infini. Essai sur l'exteriorit\u00e9\"), e, fra il 1964 e il 1976, insegna nelle universit\u00e0 di Poitiers (1964 \u2013 1967), di Paris-Nanterre (1967 \u20131973) e alla Sorbona (1973\u20131976).\nInsignito nel 1989 del Premio Balzan per la Filosofia, L\u00e9vinas muore a Parigi nel 1995 (sar\u00e0 dipoi tumulato nel cimitero parigino di Pantin e ricordato da Derrida), concludendo una lunga carriera intellettuale che lo fece considerare una \u00abdelle alternative pi\u00f9 geniali ed affascinanti, da un lato, alla crisi dei sistemi totalizzanti ogni forma di senso, come lo storicismo idealistico e quello marxistico, e, dall'altro, alle tentazioni post-moderne della messa in questione e/o la frantumazione di ogni possibile senso, come nel nietzschianesimo, nello strutturalismo, nel decostruzionismo\u00bb (Ferretti), risultando essere uno \u00abdei filosofi essenziali [della] fine del secolo ventesimo\u00bb ().\nFilosofia.\nL'etica come filosofia prima.\nLa riflessione l\u00e9vinasiana trae le mosse dalla ridiscussione della centralit\u00e0 dell'interrogativo circa l'essere: \u00abEssere o non essere \u2013 \u00e8 proprio questo il problema? \u00c8 proprio questa la prima e l'ultima questione? L'essere umano consiste davvero nello sforzarsi d'essere e nella comprensione del senso dell'essere \u2013 la semantica del verbo essere \u2013 \u00e8 davvero la prima filosofia che s'impone a una coscienza, la quale sarebbe fin dall'inizio sapere e rappresentazione, e manterrebbe la propria baldanza nell'essere-per-la-morte, si affermerebbe come lucidit\u00e0 di un pensiero che pensa sino alla fine, sino alla morte e persino nella sua finitudine \u2013 gi\u00e0 o ancora buona e sana coscienza che non s'interroga sul suo diritto d'essere \u2013 sarebbe o angosciata o eroica nella precariet\u00e0 della sua finitudine?\u00bb (\"Etica come filosofia prima\", III, 6). L\u00e9vinas, infatti, critica la tradizione filosofica occidentale che ha considerato l'ontologia come filosofia prima, consistendo quest'ultima nella \u00abconquista dell'essere da parte dell'uomo attraverso la storia\u00bb, ossia nella \u00abriduzione dell'Altro all'Identico\u00bb (\"Ivi\", II, 1). Nel misconoscimento dell'insostituibilit\u00e0 d'Altri (\u00abl'unicit\u00e0 non-intercambiabile\u00bb), cio\u00e8 nella sussunzione \u00absotto un concetto\u00bb dell'essere estraneo, \u00absi dissolve l'alterit\u00e0 dell'Altro\u00bb. La vita della coscienza \u2013 scrive l'Autore \u2013 \u00e8 sapere, \u00abuna relazione del Medesimo con l'Altro in cui l'Altro si riduce al Medesimo e si spoglia della sua estraneit\u00e0, in cui il pensiero si rapporta all'altro, ma in cui l'altro non \u00e8 pi\u00f9 altro in quanto tale, in cui \u00e8 gi\u00e0 proprio, \u00e8 gi\u00e0 mio\u00bb. La coscienza, lo psichismo, il sapere (\u00abla cultura dell'immanenza\u00bb), sono le qualit\u00e0 del \"Dasein\" (perch\u00e9 \u2013 avverte L\u00e9vinas \u2013 l'Esserci heideggeriano \u00e8 il sostituto dell'anima e dell'Io), che \u00e8 libert\u00e0 e autonomia. Altri, invero, \u2013 si legge in \"Totalit\u00e0 e Infinito\" \u2013 \u00abviene da una dimensione di maestosit\u00e0\u00bb, di trascendenza, sicch\u00e9 sfugge alla \u00abmeravigliosa autarchia dell'Io\u00bb, offrendosi invece nell'epifania del volto (la cui espressione \u00e8 \u00abinvito a parlare a qualcuno\u00bb). Volto che nella \u00abfranchezza assoluta del suo sguardo\u00bb convoca il S\u00e9, come fosse un ostaggio, alla propria responsabilit\u00e0, e questa \u2013 conclude il filosofo lituano \u2013 \u00e8 forse solo \u00abun nome pi\u00f9 forte per dire l'amore\u00bb. Davanti ad Altri, infatti, il S\u00e9 si tira indietro, giacch\u00e9 si \u00e8 responsabili della solitudine mortale del prossimo prima di aver da essere. In questa irruzione dell'umano nell'ontologico si concentra il senso della speculazione filosofica del L\u00e9vinas, il quale afferma l'etica come filosofia prima, ovverosia la posizione di un Io che, pascalianamente, \u00aball'apice della sua incondizionata identit\u00e0, pu\u00f2 pure confessarsi io detestabile\u00bb.\nIl volto dell'Altro.\nLa filosofia l\u00e9vinasiana assegna, come gi\u00e0 segnalato, grande importanza all'epifania del volto dell'Altro, la quale \u2013 osserva l'Autore in \"Umanesimo dell'altro uomo\" \u2013 \u00ab\u00e8 visitazione\u00bb e vita (\u00abl'epifania del viso \u00e8 vivente\u00bb), non gi\u00e0 mero fenomeno (che, invece, \u00e8 \u00abimmagine, manifestazione prigioniera della sua forma plastica e muta\u00bb). L'epifania del volto \u00e8, infatti, coinvolgimento immediato nell'etico. Epifania sottratta a ogni tematizzazione e oggettivazione, giacch\u00e9 \u00abil volto non viene \"conosciuto\"\u00bb, essendo il suo senso precedente ogni conferimento di senso da parte del S\u00e9 (\"Sinngebung\"). La nudit\u00e0 del volto tramite cui l'Altro si rivela al S\u00e9 (la \u00abnudit\u00e0 dignitosa\u00bb) esprime una \u00abpovert\u00e0 essenziale\u00bb, perch\u00e9 \u00e8 esposizione alla minaccia cui potrebbe incorrere (\u00e8 \u00abcome se ci invitasse a un atto di violenza\u00bb), e tuttavia essa comanda di non uccidere. L'incontro col volto d'Altri, nella sua obbligante indigenza, \u00abconduce al di l\u00e0\u00bb, \u00abfa uscire dall'essere in quanto correlativo di un sapere\u00bb, \u00e8 l'evento che permette il venire all'idea di Dio. L'espressione del volto dell'Altro, inoltre, \u00abimpegna a far societ\u00e0 con lui\u00bb, \u00e8 \u00abappello dell'uno all'altro\u00bb, giacch\u00e9 \u00abil volto parla\u00bb. Il volto, dunque, \u00e8 condizione di ogni discorso, e nel dialogo, inteso come un rispondere, ossia un essere responsabili per qualcuno, si d\u00e0 l'autentica relazione."}
{"id": "1790557", "revid": "118031", "url": "https://it.wikipedia.org/wiki?curid=1790557", "title": "Error calami", "text": ""}
{"id": "1790564", "revid": "287204", "url": "https://it.wikipedia.org/wiki?curid=1790564", "title": "Despoti illuminati", "text": ""}
{"id": "1790569", "revid": "16335923", "url": "https://it.wikipedia.org/wiki?curid=1790569", "title": "Pippo Calderone", "text": ""}
{"id": "1790575", "revid": "1543377", "url": "https://it.wikipedia.org/wiki?curid=1790575", "title": "Eulemur collaris", "text": "Il lemure dal collare (\"Eulemur collaris\" ) \u00e8 un lemure della famiglia Lemuridae, endemico del Madagascar.\nIn passato era classificato come sottospecie del lemure bruno (\"Eulemur fulvus\"); recenti analisi del DNA, tuttavia, hanno permesso a questi animali (assieme alle altre sottospecie di \"E. fulvus\") di guadagnare lo status di specie a s\u00e9 stanti.\nDescrizione.\nSi tratta di animali lunghi poco meno di 1 m, per un peso massimo di 3\u00a0kg.\nPresentano dimorfismo sessuale: i maschi hanno la testa nera con le sopracciglia bianche e delle caratteristiche basette arancioni ai lati della testa, mentre il corpo \u00e8 rossiccio e la coda anch'essa nera, invece le femmine hanno basette e meno accentuate, sopracciglia bianche assenti e colori in genere pi\u00f9 smorti. Ci\u00f2 non toglie che le femmine hanno ruolo di dominanza (anche se piuttosto blando rispetto ad altre specie di lemuri) rispetto ai maschi. Gli occhi sono giallo-arancio.\nBiologia.\nSi tratta di animali diurni, arboricoli e prevalentemente frugivori, anche se non disdegnano altro materiale vegetale come foglie e fiori.\nVivono in gruppi di meno di 10 esemplari, anche se non \u00e8 raro trovarne di pi\u00f9 consistenti (il pi\u00f9 grande finora registrato contava 29 individui).\nNella foresta di Berenty (Madagascar meridionale) esiste una popolazione ibrida, introdotta tra la fine degli anni '70 e gli inizi degli anni '80, di \"E. fulvus \" \u00d7 \"collaris\". \u00c8 stato dimostrato, con analisi quantitative, che questi lemuri hanno una gerarchia lineare a dominanza femminile e presentano comportamenti riconciliatori dopo le aggressioni. Inoltre, i livelli di stress individuali (misurati con comportamenti self-directed) sono tanto pi\u00f9 alti quanto pi\u00f9 gli animali sono bassi in gerarchia. Lo stress aumenta in seguito alle aggressioni, ma la riconciliazione tra due ex contendenti sembra per\u00f2 in grado di riportare lo stress ai livelli basali.\nDistribuzione e habitat.\nLo si trova nella zona sud-orientale dell'isola, dove preferisce le zone di foresta pluviale non troppo fitta.\nConservazione.\nLa \"IUCN Red List\" classifica \"Eulemur collaris\" come specie in pericolo di estinzione (\"Endangered\").\nLa specie \u00e8 inserita nella Appendice I della CITES.\nLa speci\u00e8 \u00e8 protetta all'interno del parco nazionale di Andohahela, del parco nazionale di Midongy del Sud e della riserva speciale di Kalambatritra."}
{"id": "1790577", "revid": "2519", "url": "https://it.wikipedia.org/wiki?curid=1790577", "title": "Distretto municipale di Offinso", "text": "Il distretto municipale di Offinso (ufficialmente Offinso Municipal District, in inglese) \u00e8 un distretto della regione di Ashanti del Ghana."}
{"id": "1790580", "revid": "767487", "url": "https://it.wikipedia.org/wiki?curid=1790580", "title": "Benzin Im Blut", "text": "Benzin Im Blut \u00e8 un album rarit\u00e0 del gruppo inglese Status Quo, uscito nel 1999."}
{"id": "1790587", "revid": "131358", "url": "https://it.wikipedia.org/wiki?curid=1790587", "title": "Croce gigliata", "text": ""}
{"id": "1790593", "revid": "339392", "url": "https://it.wikipedia.org/wiki?curid=1790593", "title": "Offinso District", "text": ""}
{"id": "1790595", "revid": "86599", "url": "https://it.wikipedia.org/wiki?curid=1790595", "title": "C/1707 W1", "text": "La cometa C/1707 W1 \u00e8 una cometa non periodica scoperta il 29 novembre 1707 dagli astronomi Eustachio Manfredi e Vittorio Francesco Stancari. All'epoca non si usava dare alle comete il nome degli scopritori, per questo C/1707 W1 non porta i nomi dei due scienziati italiani."}
{"id": "1790596", "revid": "984922", "url": "https://it.wikipedia.org/wiki?curid=1790596", "title": "Nicole Avril", "text": "Dopo aver studiato lettere moderne a Lione, si trasferisce nel nord del paese dove insegna e esercita la professione di modella e attrice. Dopo i suoi due primi romanzi, L'Et\u00e9 de la Saint-Valentin e Les Gens de Misar, pubblicati entrambi nel 1972, ottiene un certo riconoscimento che gli valgono il premio Le Prix des Quatre Jurys.\nNotizie bio-bibliografiche sulla Avril sono reperibili presso il volume La Condition litt\u00e9raire La double vie des \u00e9crivains \u00c9ditions La D\u00e9couverte (2006) di Bernard Lahire e G\u00e9raldine Bois"}
{"id": "1790597", "revid": "729019", "url": "https://it.wikipedia.org/wiki?curid=1790597", "title": "Centro spaziale di Naro", "text": "Il cosmodromo di Naro () \u00e8 il primo spazioporto della Corea del Sud. \u00c8 situato nella contea di Goheung, nella provincia del Sud Jeolla. Occupa una superficie di 4,95 chilometri quadrati.\nIl cosmodromo \u00e8 gestito dall'ente spaziale statale coreano, l'Istituto Coreano di Ricerca Aerospaziale e comprende una torre di lancio, una torre di controllo, un sito di assemblaggio del vettore, installazioni per le prove e simulatori spaziali.\nIl 30 gennaio 2013 \u00e8 avvenuto il primo lancio di un satellite effettuato dalla Corea del Sud. Il satellite si chiama STSAT-2C ed \u00e8 stato utilizzato il lanciatore Naro-1 sviluppato dalla Corea del Sud in collaborazione con la Russia."}
{"id": "1790599", "revid": "73843", "url": "https://it.wikipedia.org/wiki?curid=1790599", "title": "Collezione d'arte religiosa moderna", "text": "La Collezione d'arte religiosa moderna, o anche Collezione d'arte contemporanea, \u00e8 una sezione dei Musei Vaticani, distribuita in cinquantacinque sale e salette nell'Appartamento Borgia del Palazzo Apostolico medievale, nei due piani delle \"Salette Borgia\" ed in alcuni spazi sotto la Cappella Sistina. \nStoria.\nPapa Paolo VI, durante un incontro con gli artisti e le professioni del mondo dell'arte nella Cappella Sistina il 7 maggio 1964, espresse il desiderio di riannodare il dialogo tra Chiesa cattolica e arte contemporanea, un tempo cos\u00ec fecondo e in quegli anni considerato ormai secondario. Tra le varie iniziative ci fu quella di mettere insieme una collezione di opere di importanti artisti dalla fine dell'Ottocento all'epoca contemporanea legate a temi cristiani o temi comunque compatibili con la spiritualit\u00e0 cristiana, che sarebbe dovuta entrare a far parte dei musei Vaticani. Questo desiderio del pontefice fu reso possibile grazie alla risposta al suo appello degli artisti stessi, dei loro familiari e di collezionisti pubblici e privati, che donarono una serie di opere selezionate da una commissione presieduta da Mario Ferrazza, e che andarono ad aggiungersi a un nucleo preesistente di opere raccolte da Pio XII negli anni cinquanta. Il museo, sotto la supervisione dal segretario personale di Paolo VI, mons. Pasquale Macchi, vide la luce il 23 giugno del 1973. \nPer esempio il Van Gogh venne donato dalla Diocesi di New York, uno dei Dal\u00ec da re Juan Carlos di Spagna, un altro dal cardinale John Patrick Cody, il Francis Bacon da Gianni Agnelli, il James Ensor da Vittorio Cini, il Botero (con altre opere) dal cardinale Alberto di Jorio, una versione del \"Pensatore\" di Rodin dal Museo Rodin di Parigi; alcuni collezionisti privati (indicati nel museo con le sole iniziali), donarono un considerevole nucleo di opere di artisti dell'espressionismo tedesco; tra le opere italiane, la Fabbrica del Duomo di Milano regal\u00f2 alcuni bozzetti di Lucio Fontana, la Banca Cattolica del Veneto un rilievo di Arturo Martini, la Fondazione Cini un Felice Carena, la Casa di Redenzione Sociale di Milano un crocifisso di Libero Andreotti, Giovanni Falck un'opera di Giorgio De Chirico, la Diocesi di Cortona un cartone per mosaico di Gino Severini, e cos\u00ec via; tra gli artisti che donarono personalmente ci furono Marc Chagall, Georges Rouault, Renato Guttuso, Filippo de Pisis, Emilio Greco, Franco Gentilini, Angelo Biancini, Arnaldo Pomodoro, Mario Ceroli, Mimmo Paladino; tra gli eredi che donarono opere dei propri congiunti non pi\u00f9 viventi ci furono il figlio di Henri Matisse, le sorelle di Giorgio Morandi, la moglie di Mirko Basaldella, la famiglia di Giuseppe Capogrossi. \nOggi la collezione conta circa ottomila opere, tra dipinti, sculture, disegni, opere di grafica e perfino videoarte, e spazia dalla fine dell'Ottocento al XXI secolo. Vi sono ben rappresentati il primo e il secondo Novecento italiano, oltre a un variegato nucleo di opere di artisti internazionali, comprendenti alcune opere molto significative. In anni pi\u00f9 recenti \u00e8 stata ingrandita da altre donazioni ai pontefici e acquisti mirati. Il 22 giugno 2011 \u00e8 stata inaugurata la \"Sala Matisse\", che ospita il materiale progettuale preparatorio per la realizzazione della chapelle du Saint-Marie du Rosaire di Vence, donata dal figlio dell'artista Pierre.\nLa collezione viene esposta a rotazione (soprattutto riguardo alla grafica), in alcune sale dell'Appartamento Borgia e in alcuni vani tra le Stanze di Raffaello e la cappella Sistina. Questa collocazione purtroppo non rende giustizia al valore della collezione e agli artisti rappresentati, sia perch\u00e9 \u00e8 inevitabile e oggettivamente sfavorevole il confronto tra le piccole opere moderne, nate per lo pi\u00f9 per arredare le case di collezionisti, e le enormi e scenografiche decorazioni ad affresco della parte migliore del palazzo Apostolico (con in testa Raffaello e Michelangelo); sia perch\u00e9 la collezione si trova in uno degli ambienti pi\u00f9 lontani dall'ingresso, in cui i visitatori arrivano inevitabilmente stanchi, dopo non meno di un'ora di cammino nel percorso obbligato.\nDescrizione.\nLa collezione ospita circa 8000 opere di quasi 250 artisti, tra cui:"}
{"id": "1790600", "revid": "307923", "url": "https://it.wikipedia.org/wiki?curid=1790600", "title": "Romolo Amaseo", "text": "Biografia.\nNacque da Gregorio (1464-1541), professore di discipline umanistiche nelle scuole pubbliche di Udine e da Fiore di Marano, una suora del locale convento di Santa Chiara. Nel maggio del 1489, poco prima della sua nascita, essendosi scoperte le sue frequenti relazioni con alcune suore dei conventi di Santa Chiara e di San Niccol\u00f2, il padre aveva lasciato Udine per Padova; una volta nato Romolo, lo volle a Padova con s\u00e9, fino a ottenerne il riconoscimento di figlio legittimo, nell'agosto del 1506, dal vescovo di Bologna Achille Grassi.\nSegu\u00ec il padre, che fu il suo primo insegnante, nei suoi spostamenti a Venezia, nel 1499, e poi ancora a Udine e di qui a Bergamo. Romolo torn\u00f2 a Udine per proseguire per breve tempo gli studi di latino e greco con lo zio Girolamo: nel 1508 si rec\u00f2 a Roma, sperando di prendere servizio presso qualche importante ecclesiastico, ma invano. Raccomandato dal generale degli eremitani di Sant'Agostino Egidio da Viterbo, si trasfer\u00ec nel convento padovano di quei frati per insegnarvi ai novizi e continuare i propri studi di greco, di latino e di ebraico.\nA causa dell'assedio della citt\u00e0, conseguente alla costituzione della Lega di Cambrai, lasci\u00f2 Padova nel 1509 per recarsi a Bologna.\nQui conobbe Giovanni Campeggi, famoso giurista, Giambattista Pio e Achille Bocchi, e visse dando lezioni private; spos\u00f2 nel 1512 Violante Guastavillani con la quale ebbe dodici figli, il primo dei quali, Pompilio, nacque il 18 agosto 1513, l'anno nel quale il Senato bolognese lo incaric\u00f2 della cattedra di latino e greco dell'Universit\u00e0. Le migliori condizioni economiche offerte dallo Studio di Padova lo spinsero, dopo molte esitazioni, a lasciare Bologna nel 1520. Rimase a Padova quattro anni, durante i quali ebbe fra gli allievi il Corrado. Nel 1524, tuttavia, l'allettante stipendio offertogli dallo Studio bolognese lo convinse, vincendo le resistenze di chi poteva vietare a lui, cittadino della Repubblica veneziana, di lasciare il Veneto, a trasferirsi nuovamente a Bologna per insegnarvi poetica e retorica.\nAmaseo ricevette inviti anche dal card. Ercole Gonzaga, nel 1525, a favore dell'Universit\u00e0 di Mantova, nel 1526 da Pietro Bembo, perch\u00e9 tornasse a Padova e perfino dal cardinale Thomas Wolsey perch\u00e9 si trasferisse in Inghilterra, da Battista Egnazio, perch\u00e9 occupasse a Venezia la cattedra lasciata vacante da Antonio Tilesio nel 1530: quello fu l'anno dell'incontro a Bologna tra papa Clemente VII e Carlo V, davanti ai quali tenne la celebre orazione \"De pace\", ricompensata dall'imperatore con 300 ducati e una tazza d'oro. L'incoronazione imperiale gli diede occasione di scrivere due orazioni \"De latinae linguae usu retinendo\", nelle quali sostiene che il latino deve rimanere la lingua dei dotti, mentre il volgare va riservato agli incolti, confutando l'opinione della superiore utilit\u00e0 della lingua volgare.\nLa grande fama raggiunta dall'Amaseo gli fece ottenere nel 1531 la nomina di segretario del Senato di Bologna e, poich\u00e9 a tale incarico potevano accedere solo cittadini bolognesi da almeno due generazioni, la cittadinanza fu retroattivamente concessa a tutti gli Amisei. Continu\u00f2 tuttavia a tenere lezione e, nel 1533, fu pubblicata la sua traduzione in latino dell\"'Anabasi\" di Senofonte, dedicata all'amico Ludovico d'\u00c1vila, cameriere segreto di Carlo V, il quale si trovava nuovamente a Bologna per conferire con papa Clemente. Nel 1534 fece parte della delegazione bolognese che si recava a Roma per i festeggiamenti dovuti al neoeletto papa Paolo III, che lo trattenne per breve tempo incaricandolo dell'istruzione dei nipoti Alessandro Farnese e Guido Ascanio Sforza, della quale si era gi\u00e0 occupato durante la loro permanenza a Bologna.\nTornato a Bologna, facendosi sentire il peso dei numerosi incarichi, nel 1538 lasci\u00f2 l'insegnamento di poetica e retorica in favore della sola umanit\u00e0, e inizi\u00f2 contatti con Roma in vista dell'incarico di insegnante privato del cardinale Farnese, che and\u00f2 in porto soltanto nel 1544, con l'aggiunto onere, per lui che lamentava ormai il peso degli anni, dell'insegnamento alla Sapienza, oltre tutto neanche ben retribuita, specialmente tenuto conto delle necessit\u00e0 della sua numerosa famiglia. Tuttavia, il successo delle sue lezioni, alle quali assistevano numerosi studenti anche stranieri - in particolare ungheresi e polacchi - port\u00f2 la sua fama fuori d'Italia e trattative per un incarico d'insegnante in Polonia, a Cracovia, che per\u00f2 non andarono in porto.\nDopo aver accompagnato in Germania, nel 1546, il cardinale Alessandro, legato dello zio presso Carlo V impegnato nella guerra contro la Lega di Smalcalda, port\u00f2 a termine la traduzione in latino della \"Periegesi\" di Pausania, dedicata allo stesso Alessandro Farnese, che fu pubblicata a Roma nel 1547.\nCon la morte, nel 1550, di Blosio Palladio, segretario per le lettere latine, subentr\u00f2 nell'incarico lasciando, com'era da tempo suo grande desiderio, l'insegnamento alla Sapienza. Mor\u00ec tre anni dopo, nei primi giorni di giugno del 1552, lasciando la famiglia nei debiti, e fu sepolto nella chiesa di Sant'Agostino.\nEbbe allievi che gi\u00e0 erano o divennero importanti personalit\u00e0: oltre Alessandro Farnese, il fratello Ottavio, i cardinali Reginald Pole e Cristoforo Madruzzo, il vescovo di Fano Cosimo Gheri, Federico Nausea, che divenne vescovo di Vienna, Francesco Campeggi, Ortensio Lando, Antonio Agostini, Francesco Robortello, Camillo e Gabriele Paleotti. Ma i limiti culturali dell'Amadeo furono rilevati gi\u00e0 dai contemporanei: Sebastiano Corrado lo accus\u00f2 di avere scarsa dottrina della cultura e del pensiero degli scrittori greci, e di privilegiare l'eleganza della traduzione, in uno stile tratto da Cicerone, a scapito della fedelt\u00e0 del testo. Rilievi condivisi poi da Pierre Daniel Huet e da Adrien Baillet: l'Amiseo non fu un filologo, ma un oratore, non un antiquario erudito, ma un umanista, nel senso tradizionale di cultore delle lettere classiche."}
{"id": "1790603", "revid": "1005847", "url": "https://it.wikipedia.org/wiki?curid=1790603", "title": "Elezioni europee del 2004 a Cipro", "text": "Le elezioni europee del 2004 a Cipro si sono tenute il 13 giugno."}
{"id": "1790604", "revid": "2519", "url": "https://it.wikipedia.org/wiki?curid=1790604", "title": "Distretto di Sekyere Est", "text": "Il distretto di Sekyere Est (ufficialmente Sekyere East District, in inglese) \u00e8 un distretto della regione di Ashanti del Ghana."}
{"id": "1790605", "revid": "101768", "url": "https://it.wikipedia.org/wiki?curid=1790605", "title": "Sekyere East District", "text": ""}
{"id": "1790619", "revid": "2519", "url": "https://it.wikipedia.org/wiki?curid=1790619", "title": "Distretto municipale di Mampong", "text": "Il distretto municipale di Mampong (ufficialmente Mampong Municipal District, in inglese) \u00e8 un distretto della regione di Ashanti del Ghana.\nFino al 2012 si chiamava distretto di Sekyere Ovest."}
{"id": "1790620", "revid": "339392", "url": "https://it.wikipedia.org/wiki?curid=1790620", "title": "Sekyere West District", "text": ""}
{"id": "1790622", "revid": "1632387", "url": "https://it.wikipedia.org/wiki?curid=1790622", "title": "Stazione di Castelfranco Veneto", "text": "La stazione di Castelfranco Veneto \u00e8 la stazione ferroviaria a servizio della citt\u00e0 di Castelfranco Veneto. Essa si trova all'incrocio delle linee Calalzo-Padova, Trento-Venezia e Vicenza-Treviso e per questo risulta essere uno dei nodi ferroviari pi\u00f9 movimentati della regione.\nLe strutture e gli impianti della stazione sono gestiti da RFI SpA, mentre l'area commerciale del fabbricato viaggiatori \u00e8 di competenza del progetto Centostazioni.\nStoria.\nIl 15 luglio 1908 venne attivata la linea Mestre-Bassano, gestita dalla SIFV, che passava per la stazione di Castelfranco; l'utilizzo della stazione, che continuava ad essere gestita dalle FS, divenne cos\u00ec condiviso fra le due amministrazioni.\nStrutture e impianti.\nIl fabbricato viaggiatori \u00e8 di grandi dimensioni e si erge su tre piani: al servizio dei viaggiatori \u00e8 la biglietteria, la sala d'attesa oltre ad un bar tutte situate al piano terra.\nIl fascio viaggiatori \u00e8 composto da sette binari passanti, tutti muniti di banchine e collegati tramite sottopassaggio. I marciapiedi sono dotati di pensiline in ferro. Oltre ai 7 binari dotati di banchina sono presenti altri 5 binari di scalo utilizzati per la sosta dei treni merci.\nFino al 2009 era presente anche un magazzino merci, poi demolito, situato a Est del fabbricato viaggiatori.\nDalla stazione si diramano 3 raccordi: uno per la Fervet, uno per la Settentrionale Trasporti e uno per la Cooperativa Agricola Produttori Castellana.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Veneto. La stazione costituisce fermata per tutti i treni passeggeri circolanti; quotidianamente circolano anche numerose decine di treni merci a composizione variabile.\nLa stazione di Castelfranco Veneto ha un movimento passeggeri di circa 3.200.000 passeggeri all'anno (fonte: RFI): fermano tutti i treni Regionali e le principali destinazioni sono Bassano del Grappa, Venezia, Padova, Treviso, Vicenza, Montebelluna e Belluno.\nL'orario prevedeva fino all'inizio di ottobre del 2016 una coppia di treni a lunga percorrenza, ovvero un Frecciabianca (prima Intercity) al mattino diretto a Milano Centrale e uno serale diretto ad Udine.\nServizi.\nLa stazione, classificata da RFI nella categoria \"gold\", dispone dei seguenti servizi:\nInterscambi.\nLa stazione dispone di una fermata dei bus, varie piazzole per i taxi e dista dall'autostazione. Inoltre durante l'anno scolastico sono presenti navette scolastiche riservate agli studenti, sempre gestite da M.O.M.\nAutostazione.\nL'autostazione di Castelfranco Veneto \u00e8 collocata in via Podgora, poco distante dal centro storico e dal parcheggio di Piazza Giorgione. L'area \u00e8 possiede due entrate una a sud-ovest riservata ai bus ed una a nord-est condivisa con le autovetture. Le corsie presenti sono 7 e sono sprovviste di copertura da intemperie. Il servizio \u00e8 gestito interamente da Mobilit\u00e0 di Marca."}
{"id": "1790636", "revid": "80339", "url": "https://it.wikipedia.org/wiki?curid=1790636", "title": "Grand Canyon National Park", "text": ""}
{"id": "1790637", "revid": "287204", "url": "https://it.wikipedia.org/wiki?curid=1790637", "title": "Trattato di Noteborg", "text": ""}
{"id": "1790638", "revid": "339392", "url": "https://it.wikipedia.org/wiki?curid=1790638", "title": "Bypass cardio-polmonare", "text": ""}
{"id": "1790642", "revid": "237256", "url": "https://it.wikipedia.org/wiki?curid=1790642", "title": "August Endel", "text": ""}
{"id": "1790643", "revid": "25369838", "url": "https://it.wikipedia.org/wiki?curid=1790643", "title": "Proiezione di sviluppo", "text": ""}
{"id": "1790644", "revid": "339392", "url": "https://it.wikipedia.org/wiki?curid=1790644", "title": "Botsomtwe/Atwima/Kwanhuma District", "text": ""}
{"id": "1790646", "revid": "599013", "url": "https://it.wikipedia.org/wiki?curid=1790646", "title": "Chiesa di San Giorgio (Portofino)", "text": "La chiesa di San Giorgio \u00e8 un luogo di culto cattolico situato nel comune di Portofino, in salita San Giorgio, nella citt\u00e0 metropolitana di Genova.\nStoria e descrizione.\nSecondo una lapide posta all'interno della chiesa, l'edificio fu eretto in stile romanico nel 1154 anche se ulteriori scavi - effettuati nella ricostruzione dopo la seconda guerra mondiale - hanno permesso il ritrovamento di un'antica cappella a pianta quadrata risalente forse all'epoca dei Longobardi in Liguria quando operavano i monaci di San Colombano.\nLa struttura fu rivista e modificata nel 1691 e in contemporanea fu allargata la strada (salita San Giorgio) che permette di raggiungere la chiesa dalla piazza principale del borgo marinaro; un ulteriore restauro e ampliamento si attu\u00f2 nel 1760. Durante il secondo conflitto bellico la chiesa fu distrutta interamente da una bomba sganciata da un cacciabombardiere in picchiata.\nL'opera di ricostruzione avvenne poco dopo la cessazione del conflitto, nel 1950, ad opera e con fondi degli stessi abitanti che la ricostruirono con nuovi altari e arredi, ma secondo l'antica struttura del 1760.\nAll'interno sono custodite le reliquie di san Giorgio, santo patrono di Portofino, portate dai marinai portofinesi reduci dalle Crociate."}
{"id": "1790649", "revid": "1573940", "url": "https://it.wikipedia.org/wiki?curid=1790649", "title": "Eulemur coronatus", "text": "Il lemure coronato (Eulemur coronatus ) \u00e8 una specie di lemure endemica del Madagascar.\nDescrizione.\nMisura fino a 85\u00a0cm, dei quali fino a 50 spettano alla lunghissima coda, per un peso di circa 2\u00a0kg.\nPresenta dicromatismo sessuale: i maschi sono color sabbia con una corona arancione che va da un orecchio all'altro (da qui il nome della specie), mentre le femmine sono grigie con un disegno arancione a V sulla fronte al posto della corona. In ambo i sessi, la zona ventrale e la faccia sono biancastre, mentre la parte distale di arti e coda e la nuca hanno tonalit\u00e0 pi\u00f9 scure rispetto al resto del corpo.\nFino a tempi recenti, questi animali venivano classificati come sottospecie dell\"Eulemur mongoz\": recenti studi genetici ne hanno permessa la separazione e l'elevazione a specie a s\u00e9 stante, supportando le teorie degli studiosi che non vedevano come due specie simili ma viventi in habitat distinti e separati fra loro dovessero essere necessariamente sottospecie di uno stesso animale.\nDistribuzione e habitat.\n\u00c8 diffuso nella parte settentrionale dell'isola, dove lo si trova da Antsiranana ai fiumi Fanambana e Sambirano: la sua roccaforte \u00e8 la Riserva speciale dell'Ankarana, ma \u00e8 possibile osservarlo anche all'interno del Parco nazionale della Montagna d'Ambra e nella Riserva speciale di Analamerana.\nPreferisce le foreste secche e semiaride ad un'altezza non eccessiva, anche se li si trova (con densit\u00e0 assai minore) nella foresta pluviale e nelle zone montane.\nBiologia.\nSi tratta di animali principalmente diurni che vivono in gruppi di 5-6 individui, anche se non \u00e8 raro trovare gruppi di 10-15 esemplari: pare che il numero di individui presenti in un gruppo sia inversamente proporzionale all'umidit\u00e0 ambientale.\nAll'interno dei singoli gruppi, le femmine sono dominanti rispetto ai maschi, ad esempio sono le prime ad avvicinarsi e nutrirsi quando viene avvistata una fonte di cibo: il gruppo, durante i pasti, tende a dividersi in sottogruppi, che si tengono in contatto usando una vasta gamma di vocalizzi.\nQuesta specie di lemure, infatti, \u00e8 assai comunicativa e per esprimersi usa particolari posture del corpo, la mimica facciale (seppur limitata), l'emissione di particolari odori e suoni; altrettanto importante per la formazione ed il mantenimento di legami sociali in un gruppo \u00e8 l'attivit\u00e0 di \"grooming\".\nI lemuri coronati sono animali arboricoli e prettamente frugivori (anche se possono mangiare foglie, funghi, fiori): scendono al suolo unicamente per nutrirsi di frutta matura caduta dall'albero, oppure per abbeverarsi durante i periodi secchi.\nRiproduzione.\nOgni maschio pu\u00f2 accoppiarsi con pi\u00f9 femmine nell'ambito dello stesso gruppo, e questo causa una certa competizione fra i maschi nel periodo degli amori.\nL'accoppiamento avviene fra maggio e giugno: la gestazione dura circa 4 mesi, al termine dei quali viene partorito un unico cucciolo (a volte 2 gemelli), che viene svezzato attorno ai 6 mesi d'et\u00e0 e pu\u00f2 riprodursi a partire dal 20\u00ba mese.\nUn lemure coronato pu\u00f2 vivere fino a 27 anni in cattivit\u00e0, quindi si pensa che questi animali in natura non vivano pi\u00f9 di 20 anni.\nStato di conservazione.\nLa \"IUCN Red List\" classifica questa specie in pericolo."}
{"id": "1790651", "revid": "122315", "url": "https://it.wikipedia.org/wiki?curid=1790651", "title": "Dicromatismo sessuale", "text": ""}
{"id": "1790653", "revid": "827882", "url": "https://it.wikipedia.org/wiki?curid=1790653", "title": "Personaggi di The Witcher", "text": "Questa \u00e8 la lista dei personaggi di \"The Witcher\", videogioco action RPG sviluppato da CD Projekt RED e pubblicato nel 2007.\nPersonaggi principali.\nGeralt di Rivia.\nGeralt di Rivia \u00e8 un witcher e il protagonista della serie di libri scritti da Andrzej Sapkowski, e dei vari adattamenti dei libri, tra cui la trilogia di videogiochi. \u00c8 uno dei witcher pi\u00f9 famosi del periodo in cui ha vissuto, avendo spezzato la maledizione che gravava sulla principessa Adda e partecipando a eventi epici come la ribellione dei maghi sull'Isola Thanned.\nVesemir.\n\u00c8 il pi\u00f9 anziano ed esperto tra i witcher; come tutti gli altri membri del castello, passa l'inverno a Kaer Moren e parte per seguire la sua via con l'arrivo della primavera. Forte e vivace nonostante l'et\u00e0, Vesemir \u00e8 un guerriero esperto ed \u00e8 colui che ha insegnato a Geralt tutto ci\u00f2 che questi conosce.\nTriss Merigold.\nTriss Merigold \u00e8 una giovane maga dai capelli rossi; conosce Geralt da molto tempo ed \u00e8 forse la sua amica pi\u00f9 stretta. Nonostante sia una maga e quindi esterna alla gilda, \u00e8 amica dei witcher di Kaer Moren ed \u00e8 una dei pochi a conoscere la strada per la fortezza isolata. \u00c8 un'abile guaritrice e porta sempre con s\u00e9 molte pozioni magiche, ma non le usa mai su se stessa perch\u00e9 \u00e8 allergica alla magia. Triss fa parte della Loggia delle Maghe del Consiglio Reale di Re Foltest.\nVelerad.\nVelerad \u00e8 il governatore di Vizima (la capitale di Temeria) e, in assenza del re Foltest, detiene la pi\u00f9 alta autorit\u00e0 sulla citt\u00e0 e sul paese. Il borgomastro Velerad conosce Geralt di Rivia da tempo, avendo negoziato di persona il compenso per spezzare la maledizione che aveva trasformato la principessa Adda in una strige.\nAdda.\nLa principessa Adda \u00e8 nata da un'unione incestuosa tra il re Foltest e la sorella di lui Adda. La maledizione lanciata da Ostrit, un corteggiatore geloso di sua madre ne ha causato la trasformazione in strige. Dopo essere cresciuta velocemente, per anni ha vagato per le strade di Vizima Antica, terrorizzando gli abitanti e divorando le sfortunate vittime. Nessuno riusciva a ucciderla o spezzare la sua maledizione, finch\u00e9 non arriv\u00f2 Geralt di Rivia.\nOra Adda \u00e8 una bella ragazza, anche se un po' viziata.\nDandelion.\nMiglior amico di Geralt, il bardo Dandelion \u00e8 un chiacchierone, un burlone e un fannullone. \u00c8 un vero e proprio donnaiolo, anche se spesso questo non fa altro che cacciarlo nei guai. Dandelion ha anche un innegabile talento artistico.\nShani.\nShani e Geralt si sono incontrati grazie a Dandelion a Oxenfurt, e si conoscono da molto tempo. Una volta laureatasi in medicina, Shani \u00e8 diventata una devota professionista. Avendo vissuto in prima persona la Battaglia di Brenna, dove ha curato i feriti in un ospedale da campo, si pu\u00f2 dire che Shani sia ben pi\u00f9 matura della sua et\u00e0.\nZoltan Chivay.\nZoltan Chivay \u00e8 un nano e sostiene di aver assistito con i propri occhi alla morte di Geralt durante il massacro dei non-umani a Rivia. Tipo moderato e pragmatico, Zoltan mantiene sempre una prospettiva distaccata del mondo che lo circonda, commentando sarcasticamente gli eventi a cui assiste. Come tutti gli altri non-umani (elfi e nani), \u00e8 preoccupato dal crescente razzismo che si osserva a Temeria.\nPersonaggi secondari.\nAbigail.\nAbigail \u00e8 una strega che vive in un villaggio nelle campagne. Non \u00e8 molto popolare tra suoi compaesani che l'accusano spesso ogni volta che c'\u00e8 qualcosa che non va o che qualcosa di strano accade (nonostante vadano da lei ad acquistare erbe e rimedi). La principale abilit\u00e0 di Abigail \u00e8 l'alchimia.\nAzar Javed.\nAzar Javed \u00e8 un potente mago che ha attaccato Kaer Morhen per impossessarsi dei segreti dei witcher nascosti nella fortezza. L'organizzazione da lui capeggiata ha come simbolo una salamandra. A giudicare dal suo nome esotico, si direbbe che provenga da un posto lontano. Azar \u00e8 assuefatto al fisstech, una droga di cui assume grandi quantit\u00e0 nella forma pi\u00f9 pura. \u00c8 stato espulso dalla comunit\u00e0 dei maghi in quanto praticava la magia nera. Ha delle ambizioni politiche, il che non \u00e8 raro tra i maghi. Anche Azar Javed ha le sue debolezze: ama vivere nel lusso e ha un debole per le donne.\nCarmen.\nCarmen \u00e8 il capo delle prostitute che lavorano nei bassifondi di Vizima.\nDeclan Leuvaarden.\nDeclan Leuvaarden \u00e8 un ricco mercante di Nilfgaard. Persona dalle mille risorse e con numerosi contatti, vive a Vizima, nel quartiere mercantile.\nFoltest.\nFoltest \u00e8 il re di Temeria, sovrano di Pontar e Mahakam e protettore di Brugge e Sodden. \u00c8 figlio del re Medell e della regina Sancia di Sodden. \nHa avuto una figlia da sua sorella Adda; da questa unione incestuosa nacque una bambina che fu maledetta da Ostrit, un cortigiano innamorato di Adda. Sia Adda che la bambina morirono poco tempo dopo, ma la figlia di Foltest torn\u00f2 in vita 7 anni pi\u00f9 tardi sotto forma di strige; fu Geralt di Rivia a rompere la maledizione che gravava sulla figlia del re Foltest.\nGolan Vivaldi.\nGolan Vivaldi \u00e8 un nano molto suscettibile riguardo alla sua razza e odia gli umani. I Vivaldi sono finanzieri e una delle loro banche si trova nel quartiere mercantile di Vizima.\nHaren Brogg.\nHaren Brogg, timoroso solo del Reverendo, si fa beffa della legge e si circonda di sicari che proteggono i suoi loschi affari. Vive nelle Campagne e gestisce un negozio di armi e ingredienti alchemici.\nKalkstein.\nKalkstein \u00e8 un alchimista distratto e una persona affabile, anche se pi\u00f9 interessato alle teorie scientifiche che agli aspetti pi\u00f9 prosaici della vita.\nMikul.\nMikul \u00e8 una guardia cittadina, titolo di una certa importanza nelle Campagne, e per questo molto rispettato. Apparentemente pigro e amante delle donne, pensa solo ai propri interessi trascurando i problemi delle Campagne. Durante il giorno fa la guardia al cancello di Vizima.\nOcchi Blu.\nOcchi Blu \u00e8 una splendida ragazza, sorella del cavaliere Patrick de Weyze, che lavora nella casa della Regina della Notte.\nOdo.\nOdo, la persona pi\u00f9 ricca delle Campagne, \u00e8 un ubriacone avaro che ha ereditato una fortuna da suo fratello. Vive ai margini di un villaggio nelle Campagne, in una casa circondata da un recinto con un grande cancello.\nRayla la Bianca.\nMercenaria agli ordini della Rosa Fiammeggiante. \u00c8 stata torturata dagli elfi e per questo ha una protesi al braccio destro. \u00c8 al comando di un esercito nei pressi di Acque Oscure per combattere gli Scoia'tael.\nRaymond Maarloeve.\nRaymond Maarloeve \u00e8 un investigatore privato che vive e lavora in una casa nelle vicinanze del Cancello della Diga, a Vizima. \u00c8 una persona burbera e cinica, ma \u00e8 anche un professionista serio e molto ben informato. \u00c8 Siegfried che, dopo aver aiutato Geralt a sconfiggere la cockatrice nelle fogne, indirizza il witcher dal suo amico detective Maarloeve per portare a termine le indagini.\nIl personaggio di Raymond Maarloeve \u00e8 indubbiamente ispirato a Philip Marlowe: proprio come lui, infatti, \u00e8 un investigatore privato dal carattere difficile ma competente; il suo cognome, \"Maarloeve\", \u00e8 molto simile inoltre a quasi omofonico \"Marlowe\" e il suo nome, Raymond, \u00e8 lo stesso di Raymond Chandler, il creatore di Marlowe.\nRamsmeat.\nRamsmeat \u00e8 il capo di un'organizzazione criminale nel quartiere del tempio, a Vizima.\nRe della Caccia Selvaggia.\nIl Re della Caccia Selvaggia, ovvero il fato incarnato, \u00e8 il pi\u00f9 terrificante degli avversari che si possa avere e comanda orde di cavalieri spettrali. Non teme nessun avversario, in quanto pu\u00f2 decidere in qualsiasi momento che il nemico contro il quale sta combattendo \u00e8 dannato, vincendo cos\u00ec lo scontro.\nRegina della Notte.\nLa Regina della Notte \u00e8 una vampira che dirige un bordello (la casa della Regina della Notte) nel distretto mercantile di Vizima.\nReverendo.\nIl Reverendo, sacerdote autoritario del Fuoco Eterno, \u00e8 il capo degli abitanti delle Campagne. Fanatico religioso e ipocrita, vive in citt\u00e0, sulla sinistra del tempio.\nRoderick de Wett.\nIl Conte de Wett viene da Nilfgaard, fa parte dell'Ordine della Rosa Fiammeggiante ed \u00e8 il consigliere di re Foltest per conto dell'Ordine.\nSiegfried de Dansley.\nSiegfried de Dansley \u00e8 un cavaliere dell'Ordine della Rosa Fiammeggiante. \u00c8 un idealista che rispetta le regole dell'Ordine ed \u00e8 dotato di buonsenso. \u00c8 un abile guerriero, non ha pregiudizi ed \u00e8 un uomo gentile, schietto e dall'indubbio coraggio.\nThaler.\nThaler \u00e8 il capo dei servizi segreti di Temeria; ha contatti sorprendentemente vasti con ladri, persone ricche e guardie cittadine. Per tutto il Capitolo II del gioco si finge un ricettatore. Vive nel quartiere del tempio di Vizima.\nVaska.\nVaska \u00e8 il capo dei mattonai che vivono nella palude. \u00c8 un'anziana donna che parla per indovinelli e sembra un po' pazza.\nVesna Cappuccio.\nVesna Cappuccio \u00e8 una ragazza decisa, che lavora come barista in una trattoria nelle Campagne, dove vende cibo e alcolici. Dolce e accattivante, Vesna sembra avere un debole per gli uomini misteriosi.\nVincent Meis.\nVincent Meis \u00e8 il capitano della guardia cittadina di Vizima nonch\u00e9 il responsabile della prigione e dell'applicazione della legge del re nel quartiere mercantile. Fidanzato con Carmen, Vincent si interessa alla cattura di mostri leggendari ma soprattutto alla salvaguardia del proprio regno, trasformandosi in lupo mannaro.\nYaevinn.\nYaevinn \u00e8 un elfo tanto presuntuoso quanto eloquente; \u00e8 una persona astuta e saggia che disprezza gli umani considerandoli dei barbari aggressivi."}
{"id": "1790656", "revid": "647919", "url": "https://it.wikipedia.org/wiki?curid=1790656", "title": "SFinfo", "text": ""}
{"id": "1790658", "revid": "767487", "url": "https://it.wikipedia.org/wiki?curid=1790658", "title": "Trattato di Novgorod (1326)", "text": "Il trattato di Novgorod, firmato il 3 giugno 1326 nell'omonima citt\u00e0, segn\u00f2 la fine di lunghe contese fra la Norvegia e la Repubblica di Novgorod nella regione settentrionale del Finnmark, contese che si protraevano da decenni. Con questo accordo venne stipulato un armistizio di 40 anni. Tre anni prima la Repubblica di Novgorod aveva firmato il trattato di N\u00f6teborg, con il quale poneva termine ad un conflitto simile con la Svezia.\nIl trattato non stabiliva confini precisi fra i due stati, bens\u00ec si limitava a stabilire quale parte della popolazione Sami doveva pagare tributi all'una o all'altra nazione, lasciando fra le due una specie di zona cuscinetto. Il trattato non venne mai abrogato da una delle due parti e rimase in vigore fino al XIX secolo. Esso port\u00f2 ad una situazione in cui i Sami venivano costantemente sfruttati, con alcune popolazioni costrette a pagare tasse contemporaneamente a tutte le potenze confinanti."}
{"id": "1790659", "revid": "399", "url": "https://it.wikipedia.org/wiki?curid=1790659", "title": "Marta Falcone", "text": ""}
{"id": "1790661", "revid": "75435", "url": "https://it.wikipedia.org/wiki?curid=1790661", "title": "1 Samuele", "text": ""}
{"id": "1790664", "revid": "24989", "url": "https://it.wikipedia.org/wiki?curid=1790664", "title": "Veronica Rubino", "text": ""}
{"id": "1790671", "revid": "325224", "url": "https://it.wikipedia.org/wiki?curid=1790671", "title": "La Premi\u00e8re (radio svizzera)", "text": "La Premi\u00e8re \u00e8 la prima radio statale svizzera di lingua francese, del gruppo RTS. Nata nel 1922, la sua programmazione \u00e8 generalista, basata su programmi informativi, culturali e musicali.\nDiffusione.\n\"La Premi\u00e8re\" \u00e8 ricevibile in Svizzera in FM e DAB, via satellite (Hot Bird), via cavo e su Internet in streaming. Alcuni suoi programmi sono forniti anche come podcast.\nLa ricezione in FM, oltre che nella Svizzera francofona, \u00e8 disponibile nell'intera area della Svizzera Italiana, mentre nella Svizzera tedesca , principalmente la frequenza 99,9 MHz dal monte Santis, che arriva fino alle regioni di frontiera della Germania e dell'Austria."}
{"id": "1790674", "revid": "729019", "url": "https://it.wikipedia.org/wiki?curid=1790674", "title": "Falcione", "text": "Il falcione (anche \"falchion\", dall'antico francese \"fauchon\", derivante dal latino \"falx\", \"falce\") \u00e8 una spada ad una mano con tagliente monofilare diffusasi in Europa durante il Medioevo.\nStoria.\nL'uso del falcione in battaglia si rivela particolarmente proficuo nelle truppe di fanteria che ingaggino il nemico a corta distanza o come arma secondaria nei reparti di balestrieri e arcieri. Di uso differente dalle spade a fili paralleli o convergenti pi\u00f9 adatte a colpire di punta, la forma della lama del falcione e il suo bilanciamento avanzato lo rendono capace di potenti tagli: il tagliente curvo \u00e8 capace di immagazzinare una notevole energia cinetica durante la rotazione.\nA discapito della tradizione popolare, che considera il falcione un'arma brutale e poco nobile, le tecniche costruttive erano raffinate al pari delle altre armi bianche: la lavorazione dell'acciaio a pacchetto era di uso comune. Le tecniche di utilizzo erano assai complesse e molto ben codificate (ravvisabili nell'opera di Joachim Meyer), in quanto molto simili al \"messer\" o al \"dussack\".\nSi ha notizia di alcuni pezzi di grande pregio posseduti dalla nobilt\u00e0, con oro e altri impreziosimenti.\nDescrizione.\nIl falcione si trova in diverse forme dall'undicesimo secolo fino al sedicesimo. In alcune forme il falcione pu\u00f2 assomigliare a uno scramasax e pi\u00f9 tardi a una sciabola. In alcune rappresentazioni l'aspetto \u00e8 simile a quello di un machete munito di guardia o paramano. \u00c8 molto probabile che la sua creazione sia stata ispirata dalla scimitarra araba; in effetti la scimitarra persiana sar\u00e0 in voga pi\u00f9 tardi nel tempo.\nLa lama ha un bilanciamento molto avanzato, cosa che rende l'arma pi\u00f9 adatta al taglio. Come detto, il falcione cambia nettamente nelle zone e nel tempo: se le versioni pi\u00f9 antiche possedevano una costola diritta e un tagliente ricurvo, le versioni quattrocentesche possono avere anche il filo concavo terminante in una punta robusta simile a quella dello stocco, visibile nella statua centrale sullo sfondo del celebre dipinto \"La calunnia\" di Sandro Botticelli del 1496, esposto alla Galleria degli Uffizi di Firenze. Alcune comprendono una guardia simile alle spade lunghe del tempo. Un esemplare sopravvissuto in Inghilterra mostra che tale arma aveva grossomodo un peso di un chilogrammo, una lunghezza di novantacinque centimetri (95,25\u00a0cm) di cui circa ottanta per la lama."}
{"id": "1790676", "revid": "1452073", "url": "https://it.wikipedia.org/wiki?curid=1790676", "title": "My Pok\u00e9mon Ranch", "text": " \u00e8 un videogioco della serie \"Pok\u00e9mon\" per Nintendo Wii. In Giappone pu\u00f2 essere acquistato tramite WiiWare a partire dal 25 marzo 2008 mentre negli Stati Uniti \u00e8 disponibile dal 9 giugno dello stesso anno. In Europa viene messo in vendita dal 4 luglio 2008.\nIl gioco permette di trasferire, da otto differenti cartucce di \"Pok\u00e9mon Diamante\" e \"Perla\", 1000 Pok\u00e9mon in un ranch, gestito da Giulia (Hayley), e di interagire con loro. La grafica tridimensionale permette al giocatore di parlare con i Pok\u00e9mon e di scattare loro fotografie.\nTrama.\nIl gioco non ha una trama ben definita: non sono presenti infatti n\u00e9 un preciso obiettivo finale da raggiungere n\u00e9 un vero e proprio inizio. La creatrice del Pok\u00e9mon Ranch Giulia si presenta al giocatore e gli mostra il ranch di cui deve occuparsi assieme a lei in quanto suo nuovo custode, spiegandogli le attivit\u00e0 che si possono svolgere in esso e donandogli sei Pok\u00e9mon. Il sogno di Giulia \u00e8 rendere il ranch un luogo pieno di Pok\u00e9mon e il giocatore dovr\u00e0 aiutare la Pok\u00e9mon Rancher a realizzarlo.\nSviluppo.\nMy Pok\u00e9mon Ranch venne sviluppato da Ambrella e pubblicato da Nintendo sul Canale WiiShop nella sezione WiiWare."}
{"id": "1790677", "revid": "22475", "url": "https://it.wikipedia.org/wiki?curid=1790677", "title": "Pok\u00e9mon Ranch", "text": ""}
{"id": "1790678", "revid": "1573940", "url": "https://it.wikipedia.org/wiki?curid=1790678", "title": "Artheneidae", "text": "Artheneidae , \u00e8 una piccola famiglia di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente 20 specie.\nSono insetti di piccole dimensioni, con corpo di 3-4 mm di lunghezza, di profilo oblungo-ovoidale e con tegumento spesso fortemente punteggiato. Il capo \u00e8 provvisto di ocelli ed ha antenne e rostro di quattro segmenti.\nLa biologia di questi insetti \u00e8 poco conosciuta in quanto limitata ad alcune specie americane. La specie \"Chilacis typhae\" \u00e8 associata a piante del genere \"Typha\", delle quali utilizza i semi per alimentarsi. Per alcune specie si ipotizza che lo svernamento avviene nella lettiera di foglie.\nSono diffusi principalmente nella Regione Paleartica, mentre la loro presenza nell'emisfero australe \u00e8 limitata ad alcune specie endemiche dell'Australia e della Nuova Zelanda. Una sola specie \u00e8 citata nella Regione neotropicale, mentre nella Regione Afrotropicale sarebbero presenti specie introdotte dalla regione Paleartica.\nSistematica.\nLa famiglia comprende 20 specie ripartite in 8 generi e si suddivide in quattro sottofamiglie:\nLa posizione sistematica del gruppo \u00e8 controversa : oltre all'inquadramento sistematico adottato in questa sede, diversi Autori e fonti adottano in alternativa l'inserimento del gruppo al rango di sottofamiglia dei Lygaeidae con la denominazione \"Artheneinae\"."}
{"id": "1790679", "revid": "110157", "url": "https://it.wikipedia.org/wiki?curid=1790679", "title": "Chiesa del Divo Martino", "text": "La chiesa del Divo Martino \u00e8 un luogo di culto cattolico situato nel comune di Portofino, in salita della Chiesa, nella citt\u00e0 metropolitana di Genova. La chiesa \u00e8 sede della parrocchia di San Martino e San Giorgio del vicariato di Rapallo-Santa Margherita Ligure della diocesi di Chiavari.\nStoria.\nLa parrocchiale, dedicata al santo Martino di Tours, \u00e8 ubicata presso il borgo pi\u00f9 antico di Portofino e la sua edificazione sembrerebbe risalire al XII secolo in stile romanico lombardo, cos\u00ec come la locale chiesa di San Giorgio. La chiesa fu rivista in diversi rimaneggiamenti nel corso del XIX secolo cos\u00ec come si presenta allo stato attuale. La consacrazione avvenne il 10 giugno del 1548.\nLa storia della comunit\u00e0 parrocchiale pare essere ancora pi\u00f9 antica poich\u00e9, cos\u00ec come attestano alcune fonti, fu istituita anteriormente all'XI secolo. Uno dei documenti originari, citanti l'antica chiesa di San Martino, sono datati al 1130 dove \u00e8 riportata la decisione di papa Innocenzo II di cedere la propriet\u00e0 della chiesa ai monaci della vicina abbazia di San Fruttuoso di Camogli; gli stessi privilegi furono confermati da papa Alessandro III nel 1164. La propriet\u00e0 della chiesa pass\u00f2 nei secoli successivi a diversi proprietari tra cui al principe Andrea Doria e ai suoi eredi per bolla pontificia di papa Giulio III nell'8 marzo del 1550. Fu l'arcivescovo di Genova monsignor Giambattista Spinola ad eleggere la parrocchia al titolo di arcipretura il 25 maggio del 1696.\nDal 1885 le parrocchie di Portofino e Santa Margherita Ligure (chiesa di San Giacomo di Corte e chiesa di Nozarego) passarono alla giurisdizione dell'arcidiocesi di Genova e, alla sua istituzione, alla diocesi di Chiavari nel 1892.\nDescrizione.\nAll'interno sono conservate diverse opere pittoriche e scultoree quali un gruppo ligneo raffigurante la \"Deposizione di Cristo\" dello scultore genovese Anton Maria Maragliano, la tela della \"Madonna del Rosario\" di pittore sconosciuto ma quasi sicuramente di scuola genovese del XVIII secolo, l\"'Annunciazione\" del Settecento e infine un dipinto raffigurante i santi Rocco, Sebastiano e Pantaleo di un pittore ligure del XVI secolo utilizzante la stessa tecnica di Teramo Piaggio."}
{"id": "1790680", "revid": "287204", "url": "https://it.wikipedia.org/wiki?curid=1790680", "title": "Formula per i numeri primi", "text": "Una formula per i numeri primi \u00e8 un'espressione che consenta di distinguere nell'ambito degli interi positivi tutti i numeri primi e solo essi. La ricerca di una tale formula \u00e8 da secoli l'obiettivo di tanti studiosi, sia professionisti che dilettanti, e finora non \u00e8 nota alcuna formula semplice di questo tipo. Per contro negli ultimi decenni lo studio dei numeri primi si \u00e8 servito sempre pi\u00f9 sistematicamente di attivit\u00e0 sperimentali condotte con il computer. \nPer avere un'idea del problema, \u00e8 bene chiarire che \u00e8 semplice trovare una funzione o una classe di funzioni che generi un'infinit\u00e0 numerabile di numeri primi, a partire da una variabile che \u00e8 un numero naturale o un numero primo: la difficolt\u00e0 \u00e8 trovare una funzione che generi \"esclusivamente\" numeri primi, e in secondo luogo, che li generi tutti. Ad esempio la funzione\ndove \"n\" \u00e8 un numero naturale, genera evidentemente l'insieme di tutti i numeri dispari, e quindi tutti i numeri primi, escluso 2, che di questo sono un sottoinsieme; tuttavia genera anche numeri composti, anche nel caso che \"n\" sia un numero primo (ad esempio per \"n\" = 13). Allo stesso modo, tutti i polinomi di primo grado formula_2, dove \"c\" \u00e8 un numero naturale e \"m\" e \"c\" sono coprimi, generano infiniti numeri primi (teorema di Dirichlet) ma anche numeri composti.\nLa formula dei numeri primi dovrebbe avere le seguenti caratteristiche, :\nFormule polinomiali.\nSi dimostra che non esiste alcun polinomio non costante a valori interi che generi \"esclusivamente\" numeri primi: infatti, se questo esistesse (sia ad esempio \"P\"(\"n\")), allora \"P\"(1)=\"p\" sarebbe primo. Ma allora\nin quanto aggiungere dei multipli di \"p\" non varia la congruenza modulo \"p\". \"P\"(1+\"kp\") sarebbe allora primo e divisibile per \"p\", cio\u00e8 sarebbe proprio uguale a \"p\". Ma allora \"P\"(\"n\") assumerebbe infinite volte lo stesso valore, cosa impossibile per il principio d'identit\u00e0 dei polinomi.\nEsistono tuttavia polinomi che generano molti pi\u00f9 numeri primi della media: un caso limite \u00e8 quello del polinomio\nche assume valori primi per ogni \"n\" compreso tra 0 e 39, mentre per \"n\"=40 e \"n\"=41 si hanno numeri composti. Nei primi 10 milioni di valori che questa funzione assume circa 1/3 sono primi, ma non \u00e8 stato ancora dimostrato che ne esistano infiniti. Non \u00e8 stato ancora dimostrato che alcun polinomio di grado maggiore o uguale di 2 assuma infiniti valori primi.\nIl teorema di Dirichlet afferma invece che questa propriet\u00e0 vale per ogni polinomio di primo grado \"an+b\", nel caso che \"a\" e \"b\" siano coprimi. Il teorema di Green-Tao migliora questo risultato, affermando che per ogni \"k\" esiste un \"L\"(\"n\")=\"an+b\" che assume valori primi per \"n\" che varia da 0 a \"k\"-1. Il miglior risultato noto \u00e8 per \"k\"=25:\ndove formula_6 indica il prodotto di tutti i primi minori o uguali a 23.\nFormule basate sulle equazioni diofantee.\nA seguito della dimostrazione del teorema di Matijasevi\u010d (soluzione del decimo problema di Hilbert), avvenuta nel 1970, sono stati trovati vari polinomi i cui valori positivi sono sempre numeri primi. Matijasevi\u010d dimostr\u00f2 l'esistenza di un polinomio di 37\u00ba grado in 24 incognite, ma senza esplicitarlo; nel 1976 James P. Jones, Daihachiro Sato, Hideo Wada e Douglas Wiens hanno dimostrato che un intero \"k\"+2 \u00e8 primo se e solo se \u00e8 risolubile nei numeri naturali il seguente sistema di equazioni diofantee\nportando al polinomio in 26 variabili con la propriet\u00e0 desiderata\nche per\u00f2 assume quasi sempre valori negativi. In seguito sono stati trovati altri polinomi con questa propriet\u00e0, riuscendo a diminuire o il numero delle variabili o il grado, ma non entrambi contemporaneamente; la tabella seguente mostra i progressi in questo campo:\nFormule esponenziali.\nAlcune formule si basano sull'uso di funzioni esponenziali.\nIl teorema di Mills afferma che esiste una costante formula_29 (detta costante di Mills) tale che\n(dove formula_31 indica la parte intera di \"x\") \u00e8 sempre un numero primo per ogni scelta di \"n\". Non si conosce nessuna formula semplice per il calcolo della costante di Mills \u03b8; le approssimazioni attualmente utilizzate si basano sulla sequenza dei cosiddetti primi di Mills (i numeri primi generati tramite questa formula). Assumendo per vera l'ipotesi di Riemann, \u00e8 stato possibile calcolare fino a 7000 cifre decimali di questa costante.\nUn'altra formula, fornita da Wright, che genera solo primi per \"n\" \u2265 1, \u00e8\n(2 elevato alla 2 \"n\" volte, elevato alla \u03c9) con \u03c9=1.9287800...\nFormule attraverso le frazioni.\n\u00c8 possibile produrre numeri primi attraverso le quattordici frazioni\nformula_33\nPartendo da 2, l'algoritmo consiste nel moltiplicare per la prima frazione che dia un numero intero, e di ripetere questo procedimento col numero ottenuto, e cos\u00ec via. Gli esponenti delle potenze di due ottenute saranno precisamente i numeri primi, nell'esatto ordine della loro sequenza.\nFormule derivanti dal teorema di Wilson.\nAlcune formule possono essere ricavate dal teorema di Wilson, sebbene queste siano molto poco efficienti rispetto ai test di primalit\u00e0 oggi in uso.\n\u03c0(\"n\"), la funzione enumerativa dei primi (che indica, per ogni \"n\", il numero di primi minori o uguali a \"n\"), pu\u00f2 essere calcolata anche come\nLa formula porta ad una formula diretta per l\"n\"-esimo numero primo:\nSempre sul teorema di Wilson \u00e8 basata la funzione\ni cui valori per \"n\" intero positivo sono soltanto numeri primi: in particolare, 2 \u00e8 generato molte volte, mentre ogni primo \"p\" solamente da \"n\"=\"p\"-1.\nInfatti, se \"n\"+1 \u00e8 composto allora divide \"n\"!, e quindi \"f\"(\"n\")=2; se invece \"n\"+1 \u00e8 primo, per il teorema di Wilson \"n\"! \u00e8 congruo a (\"n\"+1)-1 modulo \"n\"+1, e quindi 2(\"n\"!) \u00e8 congruo a \"n\"-1. Quindi \"f\"(\"n\")=2+\"n\"-1=\"n\"+1 che \u00e8 primo per ipotesi.\nAltre formule.\nHardy e Wright forniscono la formula\ndove \"f\"(\"x,y\") \u00e8 0 se \"x\"=\"y\" ed \u00e8 invece uguale a formula_38 altrimenti."}
{"id": "1790684", "revid": "188323", "url": "https://it.wikipedia.org/wiki?curid=1790684", "title": "Travasi", "text": ""}
{"id": "1790686", "revid": "1543377", "url": "https://it.wikipedia.org/wiki?curid=1790686", "title": "Ouindigui", "text": "Ouindigui \u00e8 un dipartimento del Burkina Faso classificato come comune, situato nella Provincia di Loroum, facente parte della Regione del Nord.\nIl dipartimento si compone del capoluogo e di altri 18 villaggi: Bouna, Dougouri - Ouidi, Doussar\u00e9, Hitt\u00e9, Kobo, Kougoussoula, Koumna, Koumna\u2013Koudgo, Nommo, Ouattigu\u00e9, Robolo, Rounga, Senouboula, Sirfou, Soranga, Tansombo, Tiff\u00e9l\u00e9 e Toolo."}
{"id": "1790687", "revid": "436907", "url": "https://it.wikipedia.org/wiki?curid=1790687", "title": "Killing Me Softly", "text": ""}
{"id": "1790689", "revid": "287204", "url": "https://it.wikipedia.org/wiki?curid=1790689", "title": "Archeria", "text": "Larcheria (Archeria crassidisca) \u00e8 un tetrapode primitivo, dall'aspetto vagamente simile a quello di una salamandra, ma probabilmente imparentato alla lontana con i rettili. I suoi resti sono stati rinvenuti in terreni del Permiano inferiore (circa 290 milioni di anni fa) in Europa e Nordamerica.\nUn predatore acquatico.\nIl corpo dell'archeria era allungato e stretto, cos\u00ec come la coda. Quest'ultima era appiattita verticalmente e dotata di espansioni vertebrali che andavano a sorreggere una vera e propria pinna, che permetteva all'animale una migliore propulsione nell'acqua. L'archeria era un predatore lungo circa due metri, che catturava i pesci e altri animali per mezzo del lungo e sottile muso, armato di denti aguzzi. I suoi parenti prossimi vanno ricercati nell'ambito di un gruppo di animali noti come embolomeri, simili ad anfibi ma probabilmente imparentati con gli antenati dei rettili. Un animale molto simile, ma di dimensioni maggiori, \u00e8 \"Eogyrinus\"."}
{"id": "1790690", "revid": "287204", "url": "https://it.wikipedia.org/wiki?curid=1790690", "title": "Carter pompa", "text": ""}
{"id": "1790691", "revid": "767487", "url": "https://it.wikipedia.org/wiki?curid=1790691", "title": "Soll\u00e9", "text": "Soll\u00e9 \u00e8 un dipartimento del Burkina Faso classificato come comune, situato nella Provincia di Loroum, facente parte della Regione del Nord.\nIl dipartimento si compone del capoluogo e di altri 15 villaggi: Bargo, B\u00e9guentigu\u00e9, Dambatao, D\u00e9r\u00e9, Doungouma, Kougri\u2013Koulga, Madougou, P\u00e9tanangu\u00e9, Nassingr\u00e9, Samboulga, Soll\u00e9-Foulb\u00e9, Tataye, Tibou, Y\u00e9rgu\u00e9 e Zanr\u00e9."}
{"id": "1790692", "revid": "287204", "url": "https://it.wikipedia.org/wiki?curid=1790692", "title": "Solle", "text": ""}
{"id": "1790693", "revid": "188323", "url": "https://it.wikipedia.org/wiki?curid=1790693", "title": "Carter umido", "text": ""}
{"id": "1790694", "revid": "188323", "url": "https://it.wikipedia.org/wiki?curid=1790694", "title": "Carter secco", "text": ""}
{"id": "1790695", "revid": "484362", "url": "https://it.wikipedia.org/wiki?curid=1790695", "title": "Luce (meccanica)", "text": "La luce \u00e8 una finestra che viene aperta e chiusa da un organo meccanico.\nFunzioni.\nLa funzione della luce \u00e8 quella di poter dare la possibilit\u00e0 di controllare in modo preciso ed economico una determinata funzione che deve essere ripetuta ad ogni ciclo di funzionamento.\nApplicazioni.\nQueste porte sono molto utilizzate per il motore a due tempi, per il motore Wankel o sul motore a quattro tempi di tipo RCV, dove l'apertura di tali porte permette il riempimento del cilindro o nel caso di motori a due tempi con immissione a piston port, permette anche il riempimento del carter pompa.\nForma.\nLe luci possono avere diverse forme a seconda del condotto:\nLe luci possono avere come accorgimenti, per evitare l'eccessivo sporgersi della fascia elastica, in questi casi vengono anche chiamati M.E.S. (Multi Exaust System):\nValori.\nI valori di tali luci sono:\nAccorgimenti.\nPer la luce ci sono degli accorgimenti, che permettono di variare il suo valore di fasatura e/o di modificarne la portata, anche se questi accorgimenti sono utilizzati nei soli motori a due tempi e riguardano solo la luce di scarico:"}
{"id": "1790697", "revid": "122246", "url": "https://it.wikipedia.org/wiki?curid=1790697", "title": "Chiesa di San Bartolomeo (Filago)", "text": "La chiesa di San Bartolomeo di Marne si trova nell'omonima frazione del comune di Filago in provincia di Bergamo.\nStoria.\nSi tratta di un edificio ecclesiale, romanico, risalente alla prima met\u00e0 del 1100.\nDell'edificio originario si \u00e8 mantenuta, in condizioni quasi perfette, l'abside semicircolare, particolarmente interessante per l'ornatura esterna che la caratterizza.\nLa parete esterna dell'abside \u00e8 suddivisa in cinque specchiature da sei lesene piatte da cui fuoriescono altrettante semicolonne in un tutt'uno monolitico: l'unione monolitica tra lesene e semicolonne costituisce un particolare curioso e raro da osservare nell'architettura romanica bergamasca.\nLe colonne sono unite tra loro, nella parte superiore, da un corso di leggeri archetti che si appoggiano su capitelli finemente scolpiti e su semplici pieducci, di cui alcuni sono decorati con faccette antromorfiche scolpite.\nDecorazione analoga si riscontra nella basilica di Santa Giulia, altro esempio di romanico bergamasco.\nLa struttura architettonica dell'edificio \u00e8 a navata unica culminante nell'abside che presenta all'interno tracce appena leggibili di affreschi di difficile datazione.\nLa chiesa \u00e8 stata sottoposta a interventi di ristrutturazione e ampliamento nel corso del XIX e XX secolo e di restauro tra il 1984 e il 1988 che hanno ripristinato l'aspetto esterno dell'abside."}
{"id": "1790698", "revid": "1020392", "url": "https://it.wikipedia.org/wiki?curid=1790698", "title": "Noduli di Aranzio", "text": "I noduli di Aranzio o noduli della valvola semilunare aortica cardiaca sono dei piccoli ispessimenti nodulari in corrispondenza del punto di mezzo del margine libero della lamina fibrosa di ciascuna delle tre semilune che compongono la valvola semilunare dell'aorta. Si mostrano pi\u00f9 sviluppate nel neonato che nell'adulto. Anatomicamente si ritrovano vicino alle lunule e nei seni aortici (o cosiddetti del Valsalva).\nSi mostrano maggiormente durante la fasi della sistole e della diastole, quando le valvole cardiache si aprono e si chiudono.\nSimili ispessimenti nodulari si trovano nella stessa locazione anche nella valvola semilunare polmonare, dove prendono per\u00f2 il nome di \"noduli di Morgagni\".\nDevono il loro nome a Giulio Cesare Aranzi."}
{"id": "1790700", "revid": "108678", "url": "https://it.wikipedia.org/wiki?curid=1790700", "title": "Pace di Kiel", "text": ""}
{"id": "1790708", "revid": "1005847", "url": "https://it.wikipedia.org/wiki?curid=1790708", "title": "Elezioni europee del 2004 in Danimarca", "text": "Le elezioni europee del 2004 in Danimarca si sono tenute il 13 giugno."}
{"id": "1790710", "revid": "1543377", "url": "https://it.wikipedia.org/wiki?curid=1790710", "title": "Yako", "text": "Yako \u00e8 un dipartimento del Burkina Faso classificato come citt\u00e0, capoluogo della provincia di Passor\u00e9, facente parte della Regione del Nord.\nIl dipartimento si compone del capoluogo e di altri 40 villaggi: Baskare, Bouboulou, Boulma, Boura, Bouria, Doure, Gandado, Gobila, Gollo, Gonsin, Goungha, Kabo, Keo, Koalla, Koaltanghin, Kolbila, Lilboure, Moutoulou, Nagsene, Nambeguian, Napan, Noussou, Ouaelle, Ouedkiongo, Pelegtanga, Petit-Samba, Ragounda, Rallo, Rawema, Roumtenga, Sabo, Saria, Sassa, Soa, Song-Naba, Tanghin, Taonsgho, Tibin, Tindila e Zizon.\nYako \u00e8 la citt\u00e0 natale di Thomas Sankara, primo presidente del Burkina Faso, personaggio politico di rilievo nel contesto africano."}
{"id": "1790715", "revid": "525632", "url": "https://it.wikipedia.org/wiki?curid=1790715", "title": "Michel Suleiman", "text": "Biografia.\nNato ad Amshit il 21 novembre 1948 da una famiglia cristiana maronita, Michel Suleiman si \u00e8 graduato come sottotenente presso l'Accademia militare nel 1970, scalando i ranghi dell'esercito sino a diventare generale di brigata nel 1996.\nMichel Suleiman ha ottenuto una laurea in Scienze Politiche dall'Universit\u00e0 Libanese nel 1980.\n\u00c8 stato Capo di Stato Maggiore delle forze armate libanesi a partire dal 21 dicembre 1998, fino al 2008.\nSuleiman \u00e8 stato eletto dal parlamento con 118 voti su 127 come Presidente della Repubblica il 25 maggio 2008. \u00c8 stato eletto come candidato di compromesso dopo un accordo di mediazione tra le diverse fazioni politiche libanesi, raggiunto pochi giorni prima della sua elezione a Doha, in Qatar.\nIl suo mandato si conclude il 25 maggio 2014 e il primo ministro Tammam Salam ne assume le funzioni a interim\nOnorificenze.\nOnorificenze libanesi.\nPersonalmente \u00e8 stato insignito dei titoli di:"}
{"id": "1790716", "revid": "1543377", "url": "https://it.wikipedia.org/wiki?curid=1790716", "title": "Arbol\u00e9", "text": "Arbol\u00e9 o Arboll\u00e9 \u00e8 un dipartimento del Burkina Faso classificato come comune, situato nella provincia di Passor\u00e9, facente parte della Regione del Nord.\nIl dipartimento si compone del capoluogo e di altri 27 villaggi: Bargo, Bendogo, Bingo, Boulkon, Boura, Dagho, Daki\u00e8gr\u00e9, Donsin, Gomd'hiri, Gounda, Kaba, Kar\u00e9o, Koakin, Koro, Namassa, Ouissiga, Pathiri, Ramessoum, Rassamtoumd\u00e9, Reanon, Sagar\u00e9, Sikouinsi, Tanc\u00e9, Tinma, Toyend\u00e9, Zo\u00e9tgomd\u00e9 e Zongb\u00e9ga."}
{"id": "1790717", "revid": "86343", "url": "https://it.wikipedia.org/wiki?curid=1790717", "title": "Arboll\u00e9", "text": ""}
{"id": "1790719", "revid": "363629", "url": "https://it.wikipedia.org/wiki?curid=1790719", "title": "Transizione IPv4/IPv6", "text": "In telecomunicazioni e informatica la transizione IPv4/IPv6 riguarda il passaggio nella rete globale Internet del protocollo di livello di rete IP dalla versione 4 alla versione 6. Il passaggio porta ad ingenti problemi di compatibilit\u00e0 poich\u00e9 la versione 4 del protocollo IP \u00e8 molto consolidata e rappresenta il protocollo pi\u00f9 usato nelle reti per l'indirizzamento e il successivo instradamento. Il piano di transizione \u00e8 riportato nella RFC 2893.\nDifficolt\u00e0 della transizione.\nIl motivo principale che ha portato alla definizione del protocollo IPv6 \u00e8 il graduale esaurimento degli indirizzi passati su protocollo IPv4. L'eterogeneit\u00e0 e vasta dimensione della rete porta dei vincoli che rallentano l'affermarsi del protocollo IPv6, che per le sue caratteristiche \u00e8 a tutti gli effetti un nuovo protocollo rispetto alla versione 4 e in quanto tale richiede un aggiornamento massiccio dei dispositivi di rete.\nLa politica naturalmente adottata per la transizione a IPv6 consiste in un graduale passaggio da un protocollo all'altro, cercando di far coesistere le due versioni di IP in un'unica rete. Per far ci\u00f2 la strada seguita fino a questo momento consiste nel costruire router e switch di livello 2 e 3 in grado di interpretare entrambi i protocolli. Inoltre fin dai primi anni 2000 i nuovi sistemi operativi sono in grado di generare indirizzi IPv6 e di interpretarli. In questo modo ogni host nella rete \u00e8 individuabile da almeno due indirizzi, uno dato da IPv4 ed uno da IPv6. La sostituzione di tutti i router nel mondo risulta un lavoro piuttosto arduo e allora si cerca in qualche modo di aggirare via software la non interpretabilit\u00e0 di IPv6.\nTutte le soluzioni finora create possono essere suddivise in tre categorie:\nSoluzioni.\nDual stack.\nLa tecnica del dual stack prevede l'utilizzo del doppio stack IP nella pila protocollare. Questo doppio stack permette di interpretare entrambe le versioni del protocollo e quindi di smistare ai livelli superiori il contenuto del pacchetto senza che questi sappiano da quale protocollo IP derivi. Un aspetto interessante \u00e8 che a ciascun pacchetto IPv4 e IPv6 \u00e8 associato un diverso \"EtherType\" e ci\u00f2 semplifica lo smistamento del pacchetto che pu\u00f2 essere fatto al secondo livello della pila protocollare, senza quindi dover accedere al campo \"version\" del pacchetto di livello 3.\nIl dual stack \u00e8 senza dubbio una delle tecniche pi\u00f9 semplici da implementare, ma presenta molte controindicazioni. Innanzitutto aumenta la complessit\u00e0 della rete: router e switch vengono dotati della propriet\u00e0 del multiprotocollo. Il lavoro di questi viene ulteriormente aggravato poich\u00e9 devono interpretare pi\u00f9 istanze dello stesso protocollo. Inoltre non risolve il problema della diminuzione degli indirizzi IPv4 poich\u00e9 secondo la tecnica del dual stack un'interfaccia dev'essere sempre e comunque dotata dei due indirizzi IPv4 e IPv6. Inoltre i due indirizzi devono essere entrambi annunciati in internet e ci\u00f2 non semplifica la situazione del routing, anzi tendenzialmente la complica.\nSuccessivi miglioramenti al dual stack hanno portato alla nascita di nuove tecniche quali il DSTM e l'ALG.\nDual Stack Transition Mechanism (DSTM).\nIl DSTM \u00e8 l'evoluzione della tecnica del dual stack e si pone come obiettivo il minimo utilizzo possibile di indirizzi IPv4. Affinch\u00e9 ci\u00f2 sia possibile gli indirizzi di versione 4 sono assegnati dinamicamente alle interfacce, risparmiando cos\u00ec un ampio range di indirizzi IPv4.\nApplication Level Gateway (ALG).\nL'ALG \u00e8 una soluzione che permette ad una rete totalmente IPv6 di poter dialogare con postazioni IPv4 al di fuori della rete stessa. All'interno di questa vi sono solo host che comunicano mediante il protocollo IPv6 tra loro e l'IPv4 non \u00e8 previsto, solo il gateway \u00e8 dotato di dual stack. In questo modo se gli host interni alla rete vogliono dialogare con server esterni o viceversa, ci\u00f2 \u00e8 possibile grazie alla capacit\u00e0 del gateway di interpretare entrambi i protocolli.\nIl vantaggio della tecnologia ALG consiste nel dotare solo un apparato in tutta la rete del dual stack, non appesantendola ulteriormente. Un limite dei router ALG \u00e8 che possono operare solamente su alcuni dei servizi di rete, per esempio HTTP. Se invece si vuole dotare la rete di altre funzionalit\u00e0, lo si fa aggiungendo altri router ALG dotate delle funzionalit\u00e0 desiderate.\nNetwork Address Translator - Protocol Translator (NAT-PT).\nIl NAT-PT \u00e8 un sistema che sfrutta i concetti introdotti dalla tecnologia dei NAT, infatti esso opera una conversione dell'indirizzo IPv6 in indirizzo IPv4 e viceversa secondo le tecniche di un NAT IPv4, permettendo in questo modo a due reti con protocolli IP diversi di poter comunicare tra di loro.\nAnche come nel caso di NAT IPv4, presenta dei limiti: alcuni servizi non funzionano, a meno che non si introducano nella rete specifici ALG. Inoltre pu\u00f2 introdurre molti limiti nelle prestazioni e nella complessit\u00e0 della rete.\nA fronte di limiti e pregi, questa tecnica risulta essere piuttosto efficiente per le reti IPv6 poich\u00e9 si tratta di soluzione temporanea che prevede la rimozione del NAT-PT nel momento in cui anche le reti confinanti si saranno adeguate al protocollo IPv6.\nTunneling.\nLa tecnica del tunneling \u00e8 quella pi\u00f9 utilizzata per far fronte ai problemi di incompatibilit\u00e0 tra le reti IPv4 ed IPv6. Con il tunneling si stabilisce un collegamento point to point tra due host; i pacchetti IPv6 vengono incapsulati dall'host sorgente in pacchetti IPv4, inviati nel tunnel e, una volta giunti a destinazione, l'host li decapsula e li tratta come se fossero comunissimi pacchetti IP.\nIl tunneling IPv6 su IPv4 \u00e8 di difficile realizzabilit\u00e0 sulle reti globali e quindi il suo utilizzo \u00e8 limitato ad applicazioni e comunicazioni in reti locali pi\u00f9 o meno grosse.\nPer superare questi limiti sono stati creati numerosi protocolli basati sempre su questa tecnica.\n6 over 4.\nIl 6 over 4 permette a nodi IPv6 isolati di poter comunicare in una rete IPv4; questa tecnica \u00e8 descritta nella RFC 2529.\nGli host IPv6 inseriti in reti IPv4 riescono a comunicare con il resto della rete utilizzando un tunneling su pacchetti IPv4 di tipo multicast. In questo modo i nodi IPv6 sono in grado di vedere tutto il resto della rete a cui sono connessi come un'unica rete LAN IPv6 virtuale.\n6to4.\nIl 6to4 \u00e8 una tecnica di tunnel automatico, descritta dalla RFC 3056 successivamente ampliata dalla RFC 6343. Essa integra nell'indirizzo IPv6 l'indirizzo IPv4 dell'host destinazione. Il modello parte dall'assunto che un dispositivo utilizza nativamente un indirizzo IPv6 ma opera in un ambiente, esempio Internet, in cui il fornitore di servizi non utilizza IPv6.\nCol 6to4 viene generato un indirizzo IPv6 composto come segue (0 indica il bit pi\u00f9 significativo):\nIl pacchetto cos\u00ec generato viene inviato al router che \u00e8 in grado di interpretarlo e preparare un pacchetto IPv4 da inviare all'host destinazione. Con questa tecnica, un singolo indirizzo IPv4 corrisponde a un indirizzo IPv6 con maschera /48: nell'esempio, l'indirizzo IPv4 \"192.0.2.170\" equivale al range di indirizzi IPv6 \"2002:c000:02aa::/48\".\nTunnel Broker.\nSi tratta di servizi di tunneling configurabili tramite pagine web apposite."}
{"id": "1790720", "revid": "287204", "url": "https://it.wikipedia.org/wiki?curid=1790720", "title": "Arbole", "text": ""}
{"id": "1790721", "revid": "767487", "url": "https://it.wikipedia.org/wiki?curid=1790721", "title": "Olorotitan arharensis", "text": "L\u2019olorotitan (Olorotitan arharensis) era un grande dinosauro a becco d'anatra, vissuto nel Cretaceo superiore (Maastrichtiano, circa 70 milioni di anni fa). I suoi resti sono stati rinvenuti in Russia orientale, lungo il corso del fiume Amur.\nUna cresta a ventaglio.\nCome tutti i rappresentanti di questo gruppo di dinosauri, l'olorotitan possedeva un becco largo e piatto, sprovvisto di denti, e una bocca dotata di batterie di denti molariformi adatti a triturare materiale vegetale. La testa era ornata da una strana struttura a forma di ventaglio, rivolta verso la parte posteriore e formata da ossa cave. Analogamente a quella di altri animali della famiglia (ad esempio \"Parasaurolophus\" e \"Corythosaurus\"), anche la cresta dell'olorotitan era probabilmente utilizzata per emettere forti vocalizzazioni atte al riconoscimento intraspecifico. Lungo circa 12 metri, l'olorotitan fa parte di una radiazione di adrosauridi giganti vissuti nel Maastrichtiano nella regione dell'Amur. Tra questi, da ricordare anche \"Charonosaurus\" e \"Amurosaurus\"."}
{"id": "1790726", "revid": "79227", "url": "https://it.wikipedia.org/wiki?curid=1790726", "title": "Montaggio classico", "text": "Il montaggio classico (anche detto d\u00e9coupage classico, montaggio analitico, montaggio narrativo o montaggio invisibile) \u00e8 un tipo di montaggio cinematografico che si \u00e8 sviluppato e diffuso tra il 1917 e il 1960 circa ed \u00e8 ancora oggi la forma pi\u00f9 usata nel cinema narrativo. David Wark Griffith \u00e8 considerato il primo regista ad averlo introdotto.\nCaratteristiche.\nIl montaggio classico consiste principalmente nel raccordare le varie inquadrature di una scena secondo criteri di logica e continuit\u00e0 tali per cui lo spettatore sentir\u00e0 come \"naturali\" questi passaggi e non li percepir\u00e0 nemmeno. Il risultato sar\u00e0 quindi una visione pi\u00f9 coinvolgente e intuitiva del film stesso.\nSarebbe possibile girare una scena anche con una sola macchina da presa e senza cambi di inquadratura, come del resto faceva il cinema delle origini, in questo modo per\u00f2 agli spettatori la visione del filmato potrebbe risultare pi\u00f9 monotona. Inoltre, nel caso di presenza in scena di numerosi personaggi, sarebbe necessario organizzare i loro movimenti e i movimenti della macchina da presa in maniera assai complessa per poter filmare adeguatamente il tutto. Invece spezzettando la scena in varie inquadrature non solo le riprese diventano pi\u00f9 semplici, ma la visione stessa pu\u00f2 diventare pi\u00f9 varia e coinvolgente. \u00c8 per\u00f2 necessario organizzare e ordinare le inquadrature secondo precisi criteri che diano allo spettatore una sensazione di continuit\u00e0 e naturalezza.\nIl cinema delle origini non solo non utilizzava i cambi di inquadratura, ma aveva una serie di caratteristiche che tendevano a rivelare o evidenziare la presenza della macchina da presa, per esempio lo sguardo diretto verso di essa, o il rivolgersi direttamente agli spettatori, o uscire di scena dallo stesso lato da cui veniva ripresa la scena stessa. Con lo sviluppo del \"d\u00e9coupage\" classico questi difetti gradualmente scomparvero e vennero sviluppate tecniche per rendere il pi\u00f9 possibile invisibili gli stacchi di montaggio: i cosiddetti \"raccordi\" (o \"attacchi\").\nI raccordi.\nRaccordo di posizione.\nUn personaggio che a inizio scena occupa una certa posizione nell'inquadratura deve continuare a occupare quella posizione anche nel prosieguo, a meno che non si muova.\nRaccordo di direzione.\nPi\u00f9 inquadrature seguono qualcuno o qualcosa che si muove in pi\u00f9 spazi diversi; \u00e8 il caso tipico di una passeggiata mostrata con una telecamera non in movimento attraverso singole riprese dei luoghi attraversati, montate poi in sequenza. Regola fondamentale di questo tipo di raccordo \u00e8 che se il personaggio in movimento esce ad esempio da destra, nell'inquadratura successiva deve riapparire da sinistra, per evitare confusione nello spettatore che potrebbe avere l'impressione che il personaggio abbia cambiato direzione. La violazione di questa regola viene definita \"scavalcamento di campo\" e in genere \u00e8 un grave errore di raccordo, sebbene sia di tanto in tanto usato dai registi per ottenere particolari effetti o come provocazione.\nRaccordo sull'asse.\nConsiste nel montare due inquadrature di cui la seconda \u00e8 sulla stessa linea della prima, come se si guardasse dallo stesso punto di vista, ma pi\u00f9 vicina oppure pi\u00f9 lontana. L'effetto \u00e8 quello di un balzo in avanti o indietro sullo stesso asse.\nRaccordo di sguardo.\nIn un'inquadratura si mostra un personaggio che guarda qualcosa e nell'inquadratura successiva si mostra ci\u00f2 che viene guardato, anche se durante le riprese essi potevano essere stati filmati non vicini e magari nemmeno nello stesso posto. Un sottoinsieme del raccordo di sguardo \u00e8 il raccordo di soggettiva che presenta l'oggetto guardato con un'inquadratura appunto soggettiva, ossia secondo il punto di vista esatto del personaggio. Per esempio se un personaggio ha un oggetto in mano si vedr\u00e0 la sua mano sotto, se guarda da un cannocchiale si vedr\u00e0 dal foro circolare.\nRaccordo di direzione degli sguardi.\nSe due personaggi inquadrati singolarmente si guardano a vicenda, uno dovr\u00e0 guardare verso destra e l'altro verso sinistra.\nRaccordo di movimento.\nPrevede che nella prima inquadratura ci sia l'inizio dell'azione, mentre nella seconda la fine. Un movimento cominciato in un'inquadratura si conclude nell'inquadratura successiva, per esempio: nella prima inquadratura un uomo sta estraendo una pistola, nella seconda vedremo la pistola in mano al protagonista. Ha l'effetto di aumentare il ritmo.\nRaccordo sonoro.\nUna musica o una voce a cavallo di due diverse inquadrature funge da \"collante\", legandole tra loro. Viceversa, un forte suono fuori campo pu\u00f2 essere motivo per uno stacco di montaggio."}
{"id": "1790727", "revid": "1543377", "url": "https://it.wikipedia.org/wiki?curid=1790727", "title": "Bagar\u00e9", "text": "Bagar\u00e9 \u00e8 un dipartimento del Burkina Faso classificato come comune, situato nella provincia di Passor\u00e9, facente parte della Regione del Nord.\nIl dipartimento si compone del capoluogo e di altri 27 villaggi: Bassantinga, Bibiou, Bisma, Darigma, Gaon, Gobila, Gorpouly, Kalla, K\u00e9n\u00e9ma, Kiendembaye, Kinkan, Korro, Nionniongo, Niouma, Ouindongtenga, Pangtenga, Rabouglitenga, Siguinonguin, Souri, Tagho, Tamesbaongo, Tanghin e Zougo."}
{"id": "1790728", "revid": "287204", "url": "https://it.wikipedia.org/wiki?curid=1790728", "title": "Bagare", "text": ""}
{"id": "1790729", "revid": "124104421", "url": "https://it.wikipedia.org/wiki?curid=1790729", "title": "Maria Leitner", "text": "Biografia.\nNell'ambito di un'intervista realizzata qualche anno fa, lei spiega come si sia avvicinata al mondo dei motori, ovvero iniziando a guidare una Fiat 500 nel giardino di casa di Pordenone dall'et\u00e0 di 13 anni, dato che suo padre non voleva comperarle il motorino.\n\u00c8 iscritta all'albo dei giornalisti professionisti dal 16 settembre 1993.\nIncomincia la carriera nel 1983, partecipando come valletta al programma televisivo di Rai 1 \"Test - Gioco per conoscersi\", condotto da Emilio Fede.\nNel 1990 inizia a condurre una rubrica sull'automobilismo su Telemontecarlo (prima giornalista donna in Italia ad essere la conduttrice di programmi sulla Formula Uno), dove si occupa della diretta dai box. Successivamente ha commentato per MTV le dirette del \"Deutsche Tourenwagen Meisterschaft\" tedesco insieme al pilota Emanuele Pirro.\nIn seguito, nel 1997, passa alla televisione di stato, prima a Rai Sport e successivamente al Tg2 dove diviene la conduttrice dalla rubrica settimanale del telegiornale di Rai 2 TG2 Motori.\nA luglio del 2011 Leitner \u00e8 stata corrispondente a New York per il Tg2, in sostituzione di Gerardo Greco, occupandosi anche di politica ed economia. Dal 2012 conduce anche l'edizione della notte del Tg2, alternandosi con gli altri colleghi.\nHa inoltre partecipato a quattro edizioni della Mille Miglia.\nHa partecipato e ha vinto il rally di Monza a fianco di Marco Brand su Lancia 037. Ha collaborato in qualit\u00e0 di opinionista con diverse testate della carta stampata, la Repubblica, L'indipendente, Famiglia Cristiana, Gente Motori e TuttoTrasporti. Tra le pubblicazioni, c'\u00e8 il libro \"L'arte di guidare\" scritto con il collega Roberto Gurian e il due volte campione del mondo di rally Miki Biasion edito da Sperling &amp; Kupfer. Nel 2012 ha partecipato alla stesura del libro \"Race and grace\" con Ezio Zermiani e il professore Aldo Ferrara."}
